---
type: translation

---

# Bahasa Palembang

## 1:1

Dengen nami Allah yên Maha Pengasî, Maha Penyayang [^1]

[^1]: Maksudnyo: kulo ngawali (mula’i) maco al-Fatihah niki ngen ngelap nami Allah. Sedanten damelan yên saê, ayunnyo dimula’i ngen ngelap asma Allah, pecak nedo, minum, nyemle binatang serto liannyo. Allah niku la nami zat yên Maha Suci, yên wênten hak disemba ngen seleser-lesernyo, yên nano mutuke makhluk-Nyo, tapi makhluk yên mutuke-Nyo. Ar Rahmaan (Maha Pemura): sala sios nami Allah yên ngesung makno bahwo Allah ngelimpake karunio-Nyo kepado makhluk-Nyo sedeng Ar Rahiim (Maha Penyayang) ngesung pengertian bahwo Allah senantiaso besifat rahmah yên nyebabke Dio sesampun niku ngelimpake rahmat-Nyo kepado makhluk-Nyo.

## 1:2

Sedanten puji [^2] peranti Allah, Tuhan semesto alam. [^3]

[^2]: Alhamdu (sedanten puji). Muji wong wênten la kerno damelannyo yên sai yên didamelkenyo atas kendak-Nyo dewek. Mako muji Allah retinyo: nyanjung-Nyo kreno damelannyo yên sai. Lian halnyo ngen syukur yên retinyo ngako’i keutamoan sesios wong tehadep nikmat yên disungke-Nyo. kito ngadepke sedanten puji bagi Allah lan kerno Allah sumber dari sedanten kesaian yên patut dipuji.

[^3]: Rabb (tuhan), retinyo: Tuhan yên ditoati yên Ngewênteni, nidik serto meliharo. Lafal Rabb nano angsal digunoke selian peranti Tuhan, kacowali kalu wênten sambungannyo, pecak robbul bait (tuan rompok). 'Alamiin (semesto alam): sedanten yên diciptoke Tuhan yên tediri dari beragem jenis serto macem, pecak: alam manusio, alam binatang, alam tumbu-tumbuan, bendo-bendo padem serto liannyo. Allah Pencipto sedanten alam-alam niku.

## 1:3

Maha Pemura jugo Maha Penyayang.

## 1:4

Yên nguasoi [^4] dinten Pembalesan [^5]

[^4]: Maalik (yên nguasoi) ngen manjangke mim retinyo: pemilik. angsal pulo dibaco ngen Malik (ngen mendekke mim), retinyo: Rajo.

[^5]: Yaumiddin (dinten Pembalesan): dinten yên diwaktu niku dewek-dewek wong nerimo balesan amalannyo yên sai jugo yên jahat. Yaumiddin dikelapke juga yaumulqiyaamah, yaumulhisaab, yaumuljazaa' lan liannyo.

## 1:5

Saos Niko la yên Kamê’ semba [^6], saos kepado Niko la Kame’ nedo petolongan [^7] .

[^6]: Na'budu diembil dari kelap 'ibaadat: kepatuan serto ketundukan yang ditongolke ole perasoan tehadep keagengan Allah, sebagî Tuhan yên disemba, kerno bekeyakinan bahwo Allah wênten kekuasoan yên mutlak tehadepnyo.

[^7]: 7Nasta'iin (nedo petolongan), dari kelap isti'aanah: ngarepke petulungan peranti angsal ngerampungke sios damelan yên nano sanggup didamelke ngen tenago dewek.

## 1:6

Sûng wikan [^8] Kame’ jalan yên leser,

[^8]: Ihdina (tunju’ila Kame’), dari kelap hidayaat: ngesûng hidayah ke jalan yên sai. Yên dimaksud ngen ayat niki didinyo sekadar ngesung hidayah saos, tapi jugo ngesung taufik.

## 1:7

(Ya’ni) jalan sedanten wong yên sampûn Niko sûng nikmat kepado wong-wong niku; didinyo (jalan) wong-wong niku yên dimurkoi serto didinyo (pulo jalan) wong-wong niku yên seset. [^9]

[^9]: Yên dimaksud ngen wong-wong niku yang dimurkoi serto wong-wong niku yên seset nikula sedanten golongan yên nyimpang dari ajaran Islam.

## 2:1

Alif laam miin. [^10]

[^10]: Nikula huruf-huruf abjad yên teletak pado awal sebagian dari surat-surat Al Quran pecak: Alif laam miim, Alif laam raa, Alif laam miim shaad serto liannyo. diantaro Ahli-ahli tafsir wênten yên nyerake pengertiannyo kepado Allah kerno dipandang temasuk ayat-ayat mutasyaabihaat, serto wênten pulo golongan yên nafsirkenyo atawa yên mandangnyo sebagî nami surat, serto wênten pulo yên bependapet bahwo huruf-huruf abjad niku gunonyo peranti narîk pehatian sedanten pendengêr supayo merhatike Al Quran niku, serto peranti ngisyaratke bahwo Al Quran niku diturunke dari Allah jerû baso Arab yên tesusun dari huruf-huruf abjad. Kalu wong-wong niku nano yakin bahwo Al Quran niku diturunke dari Allah serto dîdînyo buatan Nabi Muhammad s.a.w.,  cobola wong-wong niku damel pecak Al Quran niku.

## 2:2

Kitab [^11] (Al Quran) niki nano wênten keraguan padonyo; petunju’ peranti wong-wong niku yên betaqwa [^12] ,

[^11]: Tuhan namike Al Quran dengen Al kitab yên dingeriki retinyo yên ditulis, sebagi isyarat bahwo Al Quran niku diperintake peranti ditulis.

[^12]: Takwa ya’ni menjago diri dari siksoan Allah dengen numuti sedanten perinta-perinta-Nyo; serto tebehi sedanten larangan-larangan-Nyo; nano cekap diretike dengen wedhi saos.

## 2:3

(Yakni) wong-wong niku yên beriman [^13] kepado yên ghaib [^14] , nega’ke semayang [^15] , serto nafkake sebagian rezki [^16] yên Kame’ anugerake kepado wong-wong niku.

[^13]: Iman nikula kepercayoan yên tegû yên disertoi dengen ketundukan serto penyerahan jiwo. tando-tando wêntennyo iman nikula ngerjoke wênten yên dikendaki ole iman niku.

[^14]: Yên ghaib, nikula yên nano angsal ditangkep ole pancaindero. Pecayo kepado yên ghaib yakni, ngi'tikadke wêntennyo sesios yên maujud yên nano angsal ditangkep ole pancaindero, kerno wênten dalil yên nunju’ke kepado wêntennyo, pecak: wêntennyo Allah, malaikat-malaikat, dinten kiamat serto liannyo.

[^15]: semayang nurut baso 'Arab: doa. nurut istila syara' nikula ibadat yên sampun tekelahar, yên diawali dengen takbir serto disampuni dengen salam, yên didamelke peranti muktike pengabdian serto keendepan diri kepado Allah. Nega’ke semayang nikula nunaikenyo dengen teratur, dengen ngelengkapi syarat-syarat, rukun-rukun serto adab-adabnyo, sae yên lahir atawa yên batin, pecak khusu', merhatike wênten yên dibaco dan liannyo.

[^16]: Rezki: sedanten yên angsal diembil manfaatnyo. nafkahke sebagian rezki, nikula ngesung sebagian dari herto yên sampun direzkike ole Tuhan kepado sedanten wong yên disyari'atke ole agamo ngesungkenyo, pecak sedanten wong fakir, wong miskin, sanak beroyot ondon, buda'-buda' yatim serto liannyo.

## 2:4

Serto wong-wong niku yên beriman kepado kitab (Al Quran) yen sampun diturunke kepado niko dan Kitab-Kitab yên sampun diturunke sedereng niko [^17] , dan wong-wong niku yakin wêntennyo (keuripan) akhirat [^18] .

[^17]: Kitab-Kitab yên sampun diturunke sedereng Muhammad s.a.w. nikula Kitab-Kitab yên diturunke sedereng Al Quran pecak: Taurat, Zabur, Injil serto Shuhuf-Shuhuf yên tesebut jerû Al Quran yên diturunke kepado sedanten rasul. Allah nurunke kitab kepado Rasul nikula dengen ngesungke wahyu kepado Jibril a.s., sampun niku Jibril nyampikenyo kepado rosul.

[^18]: Yakin nikula keyakinan yên kuat dengen nano dicampuri keraguan setitik jugo. kiamat lawan dunio. keuripan kiamat niku yakni keuripan sesampun dunio abis, yakin bahwo ayun wêntennyo keuripan kiamat sesampun dunio niki berakhir.

## 2:5

Wong-wong niku nikula yên tetep angsal petunju’ dari Tuhan dan wong-wong niku, serto wong-wong nikula [^19] sedanten wong yên beruntung [^20] .

[^19]: Nikula sedanten wong yên angsal wênten-wênten yên dimohonkenyo kepado Allah sesampun ngusohokennyo.

[^20]: Nikula sedanten wong yên angsal wênten-wênten yên dimohonkenyo kepado Allah sesampun ngusohokennyo.

## 2:6

Selesernyo sedanten wong kafir, sami saos bagi wong-wong niku, niko sung peringatan atawa nano niko sung peringatan, wong-wong niku nano jugo angsal beriman.

## 2:7

Allah sampun mengunci-padem ati dan kerunguan wong-wong niku [^21] , serto peningaserto wong-wong niku ditutup [^22] . serto bagi wong-wong niku sikso yên berat nian.

[^21]: Yakni wong niku nano angsal nerimo petunju’, serto sedanten ragem nasehat jugo nano angsal bebekas padonyo.

[^22]: Maksudnyo: wong-wong niku nano angsal merhatike dan mahami ayat-ayat Al Quran yên wong-wong niku kerungu dan nano angsal ngembil pelajaran dari tando-tando keagengan Allah yên wong-wong niku tingal di cakrawala, di pemukoan bumi serto pado diri wong-wong niku dewek.

## 2:8

Di antaro sedanten wong yên ngelapke: "Kame’ beriman kepado Allah serto dinten akhir [^23] ," padohal wong-wong niku selesernyo nano sedanten wong yên beriman.

[^23]: Dinten akhir Nikula: awal dari waktu mahluk dikumpulke di padang mahsyar sampi waktu yên nano wênten batasnyo.

## 2:9

Wong-wong niku ayun nipu Allah serto sedanten wong yên beriman, Padohal wong-wong niku saos nipu dirinyo dewek deng wong-wong niku nano sadar.

## 2:10

Jerû ati wong-wong niku wênten penyakit [^24] , sampun niku ditamba Allah penyakitnyo; bagi wong-wong niku siksoan yên pedi, disebabke wong-wong niku bi’ sae kapado Allah..

[^24]: Yakni keyakinan wong-wong niku tedahap keleseran Nabi Muhammad s.a.w. lemah. Lemahnyo keyakinan niku, munculke serik, iri-ati serto dendem tehadep Nabi s.a.w., agamo serto sedanten wong Islam.

## 2:11

Dan kalu dikelapke kepado wong-wong niku:"nano pangsal niko namelke keancuran (carot marot) di muko bumi [^25] ". wong-wong niku bekelap: "Selesernyo Kame’ sedanten wong yên namelke kesaean."

[^25]: Kerusakan yên wong-wong niku damelke di muko bumi, didinyo saos kerusakan benda-benda, melianke ngasut sedanten wong kafir peranti musuhi serto nentang sedanten wong Islam.

## 2:12

Imutla, Selesernyo wong-wong niku, nikula sedanten wong yên namelke kerusakan, tapi wong-wong niku nano sadar.

## 2:13

Napibilo dikelapke kepado wong-wong niku: "Berimanla niko peca’ sedanten wong lian sampun beriman." wong-wong niku nyawab: "Ayun beriman napi nano Kame’ pecak sedanten wong yên buyan niku sampun beriman?" Imutla, Selesernyo wong-wong nikula sedanten wong yên buyan; tapi wong-wong niku nano wikan.

## 2:14

Dan kalu wong-wong niku panggi ngen sedanten wong yên beriman, wong-wong niku ngelapke: "Kame’ sampun beriman". serto kalu wong-wong niku mantu’ kepado beles-beles wong-wong niku [^26] , wong-wong niku bekelap: "Selesernyo Kame’ sesios kelapan sami niko, Kame’ saos ngatoi".

[^26]: Maksudnyo: sirah-sirah (pemimpin) wong-wong niku.

## 2:15

Allah ayun males katoan wong-wong niku serto nala’ke wong-wong niku terayun-ayun di jerû kesesetan wong-wong niku.

## 2:16

Wong-wong niku, wong yên numbas kesesetan ngen hidayah, Dadesnyo nano la beruntung sadîan wong-wong niku serto nanola wong-wong niku angsal hidayah.

## 2:17

Perumpamoan wong-wong niku wêntenla pecak wong yên mûrûpke api [^27], Dadesnyo sesampun api niku madangi mereka, Allah lengetke cahayo (yên nyinari) wong-wong niku, serto nala’ke wong-wong niku di jero kegelepan, nano angsal ningali napi-napi.

[^27]: Sedanten wong munafik niku nano angsal ngembil manfaat dari hidayah-hidayah yên rawo dari Allah, kerno sifat-sifat kemunafikkan yên bersemi di jerû dado wong-wong niku. Keadaan wong-wong niku digambarkan Allah pecak jero ayat tersebut di atas.

## 2:18

Wong-wong niku peka’, bisu serto buto [^28] , Dadesnyo nanola wong-wong niku ayun mantu’ (ke jalan yên sae),

[^28]: Walaupun pancaindera wong-wong niku sehat, namun wong-wong niku dipandang tuli, bisu dan buto ole kerno nano angsal nerimo keleseran.

## 2:19

Atawa pecak (sedanten wong yên ditimpo hujan lebet dari langit ditandoi gelep gulito, geledeg serto kilat; wong-wong niku nyumpel kupingnyo dengen anak jarinyo, kareno (ngerungu suaro) petir, sebab wedhi ayun padem [^29] . serto Allah melingkupi sedanten wong yên kafir [^30] .

[^29]: Keadaan sedanten wong munafik niku, ketiko ngerungu ayat-ayat yên ngandung peringetan, wêntenla pecak wong yên ditimpo ujan lebet serto petir. wong-wong niku nyumbat kupingnyo kerno nano sanggup ngerungu peringetan-peringetan Al Quran niku.

[^30]: Maksudnyo pengetahuan serto kekuasoan Allah ngeliputi sedanten wong kafir.

## 2:20

Nyaris kilat niku nyamber peningaserto wong-wong niku. Saben kali kilat nyinari wong-wong niku bejalan di bawa sinar niku, serto bilo gelep nimpo, wong-wong niku berenti. Kalu Allah ngenda’i, niscayo Dio lenyepke kerunguan serto peningaserto wong-wong niku. Selesernyo Allah bekuaso peranti sedanten-dantennyo.

## 2:21

Hei sedanten manusio, sembala Tuhan Yên sampun nyiptoke niko serto sedanten wong yên sedereng niko, supayo niko betakwa,

## 2:22

Dio nikula yên dadeske bumi sebagi tempat bagi niko serto langit sebagi atap, serto Dio nyampa’ke banyu (ujan) dari langit, sesampun niku Dio ngasilke ngen ujan niku sedanten buah-buahan sebagi rezki perantimu; kerno niku nano angsal niko natangke sekutu-sekutu bagi Allah [^31] , Padohal niko wikan.

[^31]: Nikula sedanten sesios yên disemba di samping nyembah Allah pecak behala-behala, dewa-dewa, serto liannyo.

## 2:23

Serto kalu niko (tetep) di jerû keraguan tentang Alquran yen Kame’ wahyuke kepado hambo Kame’ (Muhammad), dadeskela [^32] sios surat (saos) sepecak Al Quran niku serto ajakla penolong-penolong niko selian Allah, kalu niko sedanten wong yên leser.

[^32]: Ayat niki ngerupoke tantangan bagi wong-wong niku yên ngeraguke tentang kesaean Al Quran niku nano angsal ditiru walau dengen ngerahke sedanten ahli sastera serto bahasa kerno Al-Quran ngerupoke mukjizat Nabi Muhammad s.a.w.

## 2:24

Dadesnyo kalu niko nano angsal damelkenyo serto pasti niko nano ayun angsal damelkenyo, peliharola diri niko dari nerako yên bahan bakarnyo wong serto batu, yên diwêntenke bagi sedanten wong kafir.

## 2:25

Serto sung wikan kabar gembiro kepado wong-wong yên beriman serto bedamel sae, bahwo bagi wong-wong niku disajike suargo-suargo yên ngalir sungi-sungi di jerûnyo. Sedanten wong-wong niku disung rezki buah-buahan di jerû suargo-suargo niku, wong-wong niku ngelapke : "Nikila yên perna disungke kepado Kame’ bingen." wong-wong niku disung buah-buahan yên mirip serto peranti wong-wong niku di jerûnyo wênten sema-sema yên suci serto wong-wong niku kekal di jerûnyo [^33] .

[^33]: Kenikmatan di syurgo niku wêntenla kenikmatan yên serbo lengkep, sae jasmani jugo rohani.

## 2:26

Selesernyo Allah nano segen muat perumpamoan pecak nyamuk atawa yen langkung renda dari niku [^34] . wênten jugo sedanten wong yên beriman niku yakin bahwo perumpamoan niku leser dari Tuhan wong-wong niku, tapi wong-wong kafir ngelapke: napi dio maksud Allah dadeske niki peranti perumpamoan?." ngen perumpamoan niku kata wong yên disesetke. Allah [^35] , serto ngen perumpamoan niku (pulo) kata wong yên disung-Nyo petunju’. serto nano wênten yên disesetke Allah kacowali sedanten wong yên fasik,

[^34]: Sewaktu turunnyo surat Al Hajj ayat 73 yên di jerûnyo Tuhan nerangke bahwo behalo-behalo yên mereka semba niku nano angsal muat lalat, Sesios saos wong-wong niku namelke besami-sami, serto turunnyo surat Al Ankabuut ayat 41 yên di jerûnyo Tuhan ngambarke Kelemahan behalo-behalo yên didadeske ole sedanten wong musyrik niku sebagi pelindung sami dengen lemanyo sarang laba-laba.

[^35]: Disesetke Allah retinyo: bahwo wong niku seset behubung keingkarannyo serto nano ayun mahami hidayah-hidayah Allah. di jerû ayat niki, kareno wong-wong niku ingkar serto nano ayun mahami napi sebabnyo Allah dadeske nyamuk sebagi perumpamaan, Dadesnyo wong-wong niku dades seset.

## 2:27

(Yakni) sedanten wong yên ngesertoggar semayoan Allah sesampun semayoan niku tegu, serto mkengkenke napi yên diperintake Allah (kepado wong-wong niku) peranti ngubungkenyo serto damelke kerusakan di muka bumi. Wong-wong nikula sedanten wong yên rugi.

## 2:28

Menapi niko kafir kepado Allah, Padohal niko sederengnyo padem, sampun nikuAllah nguripke niko, sampun niku niko dipademke serto diuripkenyo male, sampun niku kepado-Nyo niko dimantu’ke?

## 2:29

Dio-la Allah, yên dadeske sedanten yên wênten di bumi peranti niko serto Dio bekendak (nyiptoke) langit, sampun niku didadeske-Nyo tuju langit. serto Dio Maha wikan sedanten sesios.

## 2:30

Imutla ketiko Tuhan niko befirman kepado sedanten Malaikat: "Selesernyo Kulo ayun dadeske sesios wong khalifah di muko bumi." wong-wong niku bekelap: "napi dio Niko ayun dadeske (khalifah) di bumi niku wong yên angsal muat kerusakan padonyo serto numpake dara, Padohal Kame’ Senantiaso betasbi ngen muji Niko serto nyucike Niko?" Tuhan befirman: "Selesernyo Kulo wikan napi yen nano niko wikani."

## 2:31

Serto Dio ngajarke kepado Adam nami-nami bendo-bendo sedantennyo, sampun niku ngemukakenyo kepado sedanten Malaikat serto befirman: "kelapkela kepado-Kulo nami bendo-bendo niku kalu niko leser sedanten wong yên leser!"

## 2:32

Malaikat bekelap: "Maha suci Niko, nano wênten yên Kame’ wikan selian dari napi yên sampun Niko ajarke kepado Kame’; Selesernyo Niko la Yên Maha wikan male Maha Bijaksano [^36] ."

[^36]: Selesernyo terjemahan “hakim” dengen Maha Bijaksana kirang tepat, kerno arti hakim nikula: yên ngewênteni hikmah. Hikmah nikula penciptaan dan penggunaan sesios  tepat dengen sifat, guno dan faedahnya. di niki diartiken dengen Maha Bijaksana kerno dianggap arti niku ampir mendekati arti Hakim.

## 2:33

Allah befirman: "Hei Adam, sung wikan kepado mereka (Malaikat) nami-nami bendo niki." Dadesnyo sesampun disung wikankenyo kepado malaikat niku nami-nami bendo niku, Allah befirman: "Didinyoka sampun Kulo kelapke kepado niko, bahwo selesernyo Kulo wikan resio langit serto bumi serto wikan napi yên niko lahirke serto yên niko singitke?"

## 2:34

Serto (imutla) ketiko Kame’ befirman kepado sedanten Malaikat: "Sujudla [^37] niko kepado Adam," Dadesnyo sujudla sedanten malaikat niku, kacowali Iblis; io nano ayun serto takabur serto wênten la io temasuk golongan sedanten wong yên kafir.

[^37]: Sujud di niki retinyo ngehorpadem dan memuliakan Adam, didinyo sujud menghambakan diri, kerno sujud menghambakan diri niku saoslah semata-mata kepado Allah.

## 2:35

Serto Kame’ befirman: "Hei Adam, mantepla niko teko sema niko di suargo niki, serto nedola tedoan-tedoannyo yên kata male sae dipundi saos yên niko demeni, serto nano angsal niko mara’i pohon niki [^38] , yên mengkin nyebabke niko temasuk wong yên zalim.

[^38]: Pohon yên dilarang Allah mendekatinyo nano angsal dipastiken, sebab Al Quran serto Hadist nano nerangkenyo. wênten yên menamikenyo pohon khuldi peca’ tersebut di jerû surat Thaha ayat 120, tapi niku wêntenla nami yên disungke belis.

## 2:36

Sampun niku keduonyo dipelesetke ole belis dari suargo niku [^39]  serto dimetuke dari keadaan semulo  [^40] serto Kame’ befirman: "Turunla niko! sebagian niko dades musu bagi yên lian, serto bagi niko wênten panggonan di bumi, serto kesenengan urip sampi waktu yên dicengkike."

[^39]: Adam dan hawa dengen tipu daya belis nedo buah pohon yên dilarang niku, yên mengakibatke keduo iko'nya metu dari suargo, dan Allah ngengken mereka niku turun ke dunio. yên dimaksud dengen belis di niki, nikula belis yên dikelapke jerû surat Al Baqarah ayat 34 di pucuk.

[^40]: Maksud Keadaan semulo nikula kenikmatan, kemewahan serto kemuliaan durip di jerû suargo.

## 2:37

Sampun niku Adam nerimo pinten-pinten kalimat [^41] dari Tuhannyo, Dadesnyo Allah nerimo taubatnyo. Selesernyo Allah Maha Penerimo taubat male Maha Penyayang.

[^41]: Tentang pinten-pinten kalimat (ajaran-ajaran) dari Tuhan yên diterimo ole Adam sebagian ahli tafsir ngertikenyo dengen kelapan peranti betaubat saos.

## 2:38

Kame’ befirman: "Turunla niko sedantennyo dari suargo niku! Sampun niku kalu  rawu petunju’Kulo kepado niko, Dadesnyo sinten saos yên tumut petunju’ Kulo, niscayo nano wênten kekhawatiran atas mereka, serto nano (pulo) mereka besedi ati".

## 2:39

Wênten jugo sedanten wong yên kafir dustoke ayat-ayat Kame’, mereka niku dados penunggu nerako; mereka niku kekel di jerûnyo.

## 2:40

Hei Bani Israil [^42], imutla nikmat-Kulo yên sampun kulo anugerake kepado niko, serto penuila semayoan niko kepado-Kulo [^43] , niscayo Kulo penuhi semayoan-Kulo kepado niko; serto kepado-Kulo saos niko mesti wedhi (tunduk).

[^42]: Israil wêntenla aranan bagi Nabi Ya'qub. Bani Israil wêntenla turunan Nabi Ya'qub; mak niki dinten tekenal dengen bangsa Yahudi.

[^43]: Semayoan Bani Israil kepado Tuhan nikula: bahwo mereka niku ayun nyemba Allah serto nano memperrewangke-Nyo dengen sesios napi jugo, serto beriman kepado rasul-rasul-Nyo di antaranyo Nabi Muhammad s.a.w. peca’ yên terkelap di jerû Taurat.

## 2:41

Serto beriman la niko kepado napi yên sampun kulo turunke (Al Quran) yên meleserke napi yên wênten pado niko (Taurat), serto nano angsal niko dades wong yên paling bungaran kafir kepadonyo, nano angsal niko nukarke ayat-ayat-Kulo ngen hargo yên renda, serto kepado Kulo saos niko mesti betakwa.

## 2:42

Serto nano angsal niko campur adukke yên haq ngen yên bathil serto nano angsal niko nyingitke yên haq niku [^44], sedengke niko wikan.

[^44]: Di antaro yên mereka singitke,  nikula: Tuhan ayun ngkengken sesios Nabi dari keturunan Ismail yên ayun bangun umat yên ageng di belakang dinten, yak’ni Nabi Muhammad s.a.w.

## 2:43

Serto tega’ke semayang, tunaike zakat serto ruku'la beserto sedanten wong yên ruku' [^45] .

[^45]: Yên dimaksud nikula: semayang bejama'ah serto angsal pula diretike: tundukla kepado perinta-perinta Allah besami-sami sedanten wong yên tunduk.

## 2:44

Menapi niko kengken wong lian (namelke) kebaktian, sedengke niko lali kewajiban diri niko dewek, Padohal niko maco Al kitab (Taurat)? Napi la niko nano bepikir?

## 2:45

Dadeskela sabar serto semayang sebagi penolongmu. Serto selesernyo yên ma'niku sunggu angel, kacowali bagi sedanten wong yên khusyu',

## 2:46

(Yakni) sedanten wong yên ngeyakini, bahwo mereka niku ayun nemui Tuhannyo, serto bahwo mereka niku ayun mantu’ kepado-Nyo.

## 2:47

Hei Bani Israil, imutla sami nikmat-Kulo yên sampun kulo anugerake kepado niko serto (imutla pulo) bahwosanyo Kulo sampun langkungke niko atas sedanten umat [^46] .

[^46]: Bani Israil yên sampun disungi rahmat ole Allah serto dilebikenyo dari sedanten umat nikula nenek moyang mereka yên berado di masa Nabi Musa a.s.

## 2:48

Serto jagola diri niko dari azab dinten kiamat, yên pado dinten niku sesios wong nano angsal belo wong lian, walau setiti’; serto ma'niku pulo nano diterimo syafa'at [^47] serto tebusan dari padonyo, serto nanola mereka niku ayun ditolong.

[^47]: Syafa'at: usaha perantaroan jerû ngesungke sesios manfaat bagi wong lian atawa ngelakke sesios mudharat bagi wong lian. Syafa'at yên nano diterimo di sisi Allah wêntenla syafa'at bagi sedanten wong kafir.

## 2:49

Serto, imutla sewaktu Kame’ selamet niko dari Fir'aun serto pengikut-pengikutnyo; mereka niku nimpoke kepado niko siksoan yên seangel-angelnyo, mereka nyemle buda'-buda' niko yên sertoang serto miarke urip buda'-buda' niko yên betino. Serto pado yên ma'niku wênten cobaan-cobaan yên ageng dari Tuhan niko.

## 2:50

Serto (imutla) sewaktu Kame’ bela laut peranti niko, sampun niku Kame’ selametke niko serto Kame’ tenggelemke (Fir'aun) serto pengikut-pengikutnyo dengen niko dewek nyaksike [^48] .

[^48]: Waktu Nabi Musa a.s. makto Bani Israil ke luar dari negeri Mesir nuju Palestina serto dikejer ole Fir'aun, mereka mesti melalui laut merah sebela Utara. Dadesnyo Tuhan merintake kepado Musa ngepuk laut niku dengen tongkatnyo. perinta niku dilaksanake ole Nabi Musa hingga neta’ laut niku serto tebentangla tembokan ditengah-tengahnyo serto Musa lewat jalan niku sampi selamatla io serto gugu'nyo ke seberang, sedengke Fir'aun serto pengikut-pengikutnyo lewat jalan niku pulo, tapi sewaktu mereka niku wênten di tenga-tenga laut, mantu’la laut niku peca’ biaso, sampun niku tenggelemla mereka.

## 2:51

Serto (imutla) sewaktu Kame’ besemayoan kepado Musa (ngesungke Taurat) sesampun empat pulu bengi. Sampun niku niko dadeske anak lembu [^49] (sebagi sembahan niko) sepeninggalnyo serto niko wêntenla wong-wong yên zalim.

[^49]: Anak lembu niku dibuat mereka niku dari emas peranti disemba.

## 2:52

Sesampun niku Kame’ maafke kesalahan niko, supayo niko besyukur.

## 2:53

Serto (imutla), sewaktu Kame’ sungke kepado Musa Al kitab (Taurat) serto keterangan yên medake antaro yên leser serto yên bathil, supayo niko angsal hidayah.

## 2:54

Serto (imutla), sewaktu Musa bekelap kepado kaumnyo: "Hei kaum ku, Selesernyo niko sampun nganiayo diri niko dewek kerno niko sampun dadeske anak lembu (sembahan niko), Dadesnyo taubatla kepado Tuhan yên dadeske niko serto bunula diri niko [^50] . hal niku wêntenla langkung sae bagi niko pado sisi Tuhan yên dadeske niko; Dadesnyo Allah ayun nerimo taubat niko. Selesernyo Dio Yen Maha Penerima taubat jugo Maha Penyayang."

[^50]: Bunu awak niko wênten yên ngertike: sedanten wong yên nano nyemba anak lembu niku munu wong yên nyembanyo. wênten jugo yên ngertike: wong yên nyemba patung anak lembu niku saling munu, serto wênten pulo yên ngertike: mereka niku dikengken munu awak mereka niku dewek-dewek peranti bertaubat.

## 2:55

Serto (imutla), sewaktu niko bekelap: "Hei Musa, Kame’ nano ayun beriman kepado niko sedereng Kame’ ningal Allah ngen terang [^51] , kerno niku niko disamber halilintar, sedeng niko nyaksikenyo [^52] ".

[^51]: Maksudnyo: meningal Allah dengen mato kepala.

[^52]: Kerno tedoan yên mak niki nunju’ke keinagkaran serto ketakaburan mereka, sebab niku mereka niku disamber halilintar sebagi azab dari Tuhan.

## 2:56

Sesampun niku Kame’ bangkitke niko sesampun niko padem [^53] , supayo niko besyukur.

[^53]: Yên dimaksud dengen padem di ngeriki kelap sebagian mufassirin nikula: padem yên selesernyo, serto kelap sebagian yên lian nikula: pingsan akibat samberan gledek.

## 2:57

Dan Kame’ naungi niko ngen awan, serto Kame’ nurunke kepado niko "manna" serto "salwa" [^54] . nedola dari tedoan yên sae-sae yên sampun Kame’ sungke kepado niko; serto nanola mereka niku nganiayo Kame’; namun mereka nikula yên nganiayo diri mereka dewek.

[^54]: Sala sios nikmat Tuhan kepado mereka  Nikula: wong-wong niku sesampun niku dinaungi awan sewaktu mereka niku melaku di panas terik padang pasir. manna nikula: tedoan manis sebagi madu. Salwa nikula: burung sebangso puyuh.

## 2:58

Serto (imutla), sewaktu Kame’ befirman: "Melebula niko ke negeri niki (Baitul Maqdis), serto nedola dari hasil buminyo, yên kata jugo lazit dipundi saos yên niko demeni, serto melebula ke lawang gerbangnyo sambil besujud [^55] , serto Kelapkela: "Bebaskela Kame’ dari doso", cengki Kame’ ampuni kesalahan-kesalahan niko, serto mengkin Kame’ ayun nambah (sungan Kame’) kepado sedanten wong yên bedamel sae".

[^55]: Maksudnyo kelap sebagian ahli tafsir: nundu’ke awak.

## 2:59

Sampun niku sedanten wong yên zalim ngenti perinta dengen (namelke) yên nano diperintake kepado wong-wong niku. sebab niku Kame’ timpoke peranti sedanten wong yên zalim niku dari langit, kerno mereka niku bedamel fasik.

## 2:60

Serto (imutla) sewaktu Musa mohon banyu peranti kaumnya, sampun niku Kame’ befirman: "Gebokla batu niku ngen tongkat niko". sampun niku mancarla daripadonyo dua belas mato banyu. selesernyo saben-saben suku sampun wikan wada ngumbenyo (dewek-dewek) [^56] . Nedo serto ngumbela rezki (yen disungke) Allah, serto nano angsal niko belamburan di muko bumi ngen damelke kerusakan.

[^56]: Nikula sekata suku Bani Israil peca’ tersebut jerû surat Al A'raaf ayat 160.

## 2:61

Serto (imutla), sewaktu niko bekelap: "Hai Musa, Kame’ nano angsal sabar ngen sios macam nedoan saos. sebab niku pintake kame’ kepado Tuhan niko, supayo Dio metuke bagi kame’ dari napi yên ditumbuke bumi, yakni sayur-mayurnyo, timunnyo, bawang putihnyo, kacang adasnyo, serto bawang abangnyo". Musa bekelap: "Ayun dak niko ngembil yên endep sebagi pengenti yên langkung sae? Kesanala niko ke sios kota, pasti niko angsal napi yên niko tedo". sampun niku ditimpokela kepado mereka niku nisto serto kehinoan, serto mereka niku angsal kemurkoan dari Allah. Yên ma'niku (tedades) kerno mereka niku sampun ngingkari ayat-ayat Allah serto munu sedanten Nabi yên memang nano dileserke. ma'niku (tedades) kerno mereka niku sampun namelke durhako serto keliwatan.

## 2:62

Selesernyo sedanten wong mukmin, sedanten wong Yahudi, sedanten wong Nasrani serto sedanten wong Shabiin [^57], sinten saos diantaro wong-wong niku yên selesernyo beriman kepado Allah [^58] , dinten kiamat serto beramal soleh [^59] , mereka niku ayun nerimo pahalo dari Tuhan mereka niku, nano wênten kekhawatiran kepado mereka niku, serto nano (pulo) mereka niku pilu ati.

[^57]: Shabiin nikula sedanten wong yên numuti syari'at nabi-nabi zaman kerehen atawa sedanten wong yên nyemba bintang atawa dewa-dewa.

[^58]: Sedanten wong mukmin ma'niku jugo wong Yahudi, Nasrani serto Shabiin yên beriman kepado Allah temasuk iman kepado Muhammad s.a.w., yakin kepado dinten kiamat dan namelke amalan sole, mereka niku angsal pahalo dari Allah.

[^59]: Nikula damelan yên sae yên diperintake agami Islam, sae yên behubungan dengen agamo atawa nano.

## 2:63

Serto (imutla), sewaktu Kame’ ngembil semayoan dari niko serto Kame’ angkatke gunung (Thursina) di pucu’ niko (serayo Kame’ bekelap): "Cengkemla napi yên Kame’ sungke kepado niko serto imutla sesampun niku napi yên wênten di jerûnyo, supayo niko betakwa".

## 2:64

Sampun niku niko bepaling sesampun (wêntennyo semayoan) niku, Dadesnyo kalu nano wênten kurnia Allah serto rahmatNyo pucu’ niko, cengki niko tegolong wong yên rugi.

## 2:65

Serto selesernyo sampun niko wikani sedanten wong yên ngelanggar di antaro niko pado dinten Sabtu [^60] , sampun niku Kame’ berfirman kepado mereka niku: "Dadesla niko beruk [^61] yên hino".

[^60]: Dinten Sabtu nikula dinten yên khusus peranti beribadat bagi sedanten wong Yahudi.

[^61]: Sebagian ahli tafsir mandang bahwo niki sebagai sios perumpamoan, retinyo ati mereka niku memper ati beruk, kerno sami-sami nano nerimo nasehat serto peringetan. Pendapet jumhur mufassir nikula mereka niku selesernyo beubah dades beruk, saos nano beranak, nano nedo dan ngumbi, serto urip nano lebi dari telu dinten.

## 2:66

Dadesnyo Kame’ dadeske yên ma'niku peringetan bagi sedanten wong di waktu niku, serto bagi mereka niku yên rawu sesampun niku, serto dades pelajaran bagi sedanten wong yên betakwa.

## 2:67

Serto (imutla), sewaktu Musa bekelap kepado kaumnyo: "Selesernyo Allah ngengken niko nyemle sios sapi betino." mereka niku bekelap: "napi niko ayun dadeske Kame’ bua ejekan?" [^62] Musa nyawab: " Kulo belindung kepado Allah supayo nano dades sala sios wong dari sedanten wong yên jail".

[^62]: Hikma Allah ngengken nyemele sapi nikula supayo lenget raso penghormatan mereka niku tehadep sapi yên perna mereka sembah.

## 2:68

Mereka niku nyawab: " mohonkela kepado Tuhan niko peranti Kame’, supayo Dio nerangke kepado Kame’; sapi betino napi dio niku." Musa nyawab: "Selesernyo Allah befirman bahwo sapi betino niku wêntenla sapi betino yên nano tuo serto nano mudo; petengahan antaro niku; Dadesnyo damelkela napi yên dikengken kepado niko".

## 2:69

Mereka niku bekelap: "Mohonkela kepado Tuhan niko peranti kame’ supayo Dia nerangkan kepado kame’ napi warnonyo". Musa nyawab: "Selesernyo Allah befirman bahwo sapi betino niku wêntenla sapi betino yên kuning, yên kuning tuo warnonyo, male nemeni ati sedanten wong yên ningalnyo."

## 2:70

Mereka niku bekelap: "Mohonkela kepado Tuhan niko peranti kame’ supayo Dio nerangke kepado kame’ mak pundi hakikat sapi betino niku, kerno selesernyo sapi niku (maler) samar bagi kame’ serto selesernyo kame’ insya Allah angsal hidayah (peranti merole sapi niku)."

## 2:71

Musa bekelap: "Selesernyo Allah befirman bahwo sapi betino niku wêntenla sapi betino yên dereng perna digunoke peranti majak tana serto nano pulo peranti manyui taneman, nano becacat, nano wênten belangnyo." wong-wong niku bekelap: "Mak niki dinten barula niko nerangke hakikat sapi betino yên selesernyo". sampun niku mereka nyemelenya serto ampir saos mereka nano namelke perintah niku [^63] .

[^63]: Kerno sapi yên sesuai syarat yên dikelapke niku saro diperole, ampir mereka nano angsal nemukenyo.

## 2:72

Serto (imutla), sewaktu niko munu sios wong sampun niku niko saling nudu tentang niku. serto Allah ayun nyingkepke napi yên selamo niki niko nyingitke.

## 2:73

Sampun niku Kame’ befirman: "Gebokla mayet niku ngen sebagian anggota sapi betino niku !" ma'nikula Allah nguripke male sedanten wong yên sampun padem, serto ningalke pado niko alamat kekuasoanNyo supayo niko wikan [^64] .

[^64]: Kelap jumhur mufassirin ayat niki wênten hubungannyo dengen peristiwo yen didamelke ole sios wong dari Bani Israil. dewek-dewek mereka niku saling nudu tentang sinten yên munu niku. sesampun mereka makto masala niku kepado Musa a.s., Allah ngengken mereka nyemele sesios sapi betino supayo wong yên tebunu niku angsal urip male serto nerangke sinten yên mununyo sesampun digebuk dengen sebagian badan sapi niku.

## 2:74

Sesampun niku ati niko dades keras pecak batu, bahkan keras banget. Padohal diantaro batu-batu niku selesernyo wênten yên ngalir sungi-sungi dari padonyo serto diantaronyo selesernyo wênten yên teteta’ sampun niku metula mato banyu dari padonyo serto di antaronyo selesernyo wênten yên tejungkel campa’, kerno wedhi kepado Allah. serto Allah selesernyo nano lenga dari napi yên niko damelke.

## 2:75

Napi niko maler ngarepke mereka niku ayun pecayo kepado niko, Padohal segolongan dari mereka niku ngerunguke firman Allah, sampun niku mereka niku ngubanyo sesampun mereka mahaminyo, deng mereka niku wikan? [^65]

[^65]: Yên dimaksud nikula nenek-moyang mereka yên nyimpen Taurat, sampun niku Taurat niku diobah-obah mereka; di antaronyo sifat-sifat Nabi Muhammad s.a.w. yên tesebut jerû Taurat niku.

## 2:76

Serto napi bilo mereka niku kepanggi ngen sedanten wong yên beriman, mereka bekelap:" Kame’pun sampun beriman," tapi napi bilo mereka besami mereka saos, sampun niku mereka bekelap: "Napi dio niko nyerioske kepado wong-wong niku (sedanten wong mukmin) napi yên sampun diterangke Allah kepado niko, supayo ngen ma'niku mereka niku angsal ngalake hujjah niko di adepan Tuhan niko; nanoka niko wikan?" [^66]

[^66]: Sebagian Bani Israil yên ngaku beriman kepado Nabi Muhammad s.a.w niku perna becerios kepado sedanten wong Islam, bahwo jerû Taurat memang dikelapke tentang kerawuan Nabi Muhammad s.a.w. Dadesnyo golongan lian negur mereka niku dengen ngelapke: "Menapi niko nyerioske hal niku kepado sedanten wong Islam sehinggo hujjah wong-wong niku betamba kuat?"

## 2:77

Nanoka wong-wong niku wikan bahwo Allah wikan sedanten yên mereka nyingitke serto sedanten yên mereka kelapke?

## 2:78

Serto diantaro mereka niku wênten yên buto uruf, nano wikan Al-kitab (Taurat), kacowali dongengan bohongan saos serto yên mereka dugo saos [^67] .

[^67]: Kekataan bangsa Yahudi niku buto urup, serto nano wikan isi Taurat selian dari dongeng-dongeng yên dicerioske pendeta-pendeta mereka saos.

## 2:79

Dadesnyo kecelakoan yên agengla bagi sedanten wong yên nulis Al kitab ngen tangan wong-wong niku dewek, sampun niku dikelapkenyo; "Niki dari Allah", (dengen maksud) peranti napetke keuntungan  setiti’ dengen damelan niku. Dadesnyo celako yên agengla bagi mereka niku, akibat napi yên ditulis ole tangan mereka dewek, serto celako yên agengla bagi mereka , akibat napi yên mereka damelke.

## 2:80

Serto mereka bekelap: "Kame’ sekali-kali nano ayun disenggol api nerako, kacowali selambat pinten-pinten dinten saos." Kelapkela: "Sampunka niko nerimo semayoan dari Allah sehinggo Allah nano ayun mungkiri semayoan-Nyo, atawa niko ngelapke saos tehadep Allah napi yên nano niko wikani?"

## 2:81

(Didinyo ma'niku), yên leser: Sinten saos bedamel doso serto io sampun dilingkupi ole dosonyo, wong-wong niku Nikula penunggu nerako, wong-wong niku kekel di jerûnyo.

## 2:82

Serto sedanten wong yên beriman serto beramal sole, mereka niku penunggu suargo; mereka niku kekel di jerûnyo.

## 2:83

Serto (imutla), sewaktu Kame’ ngembil semayoan dari Bani Israil (nikula): nano angsal niko nyemba selian Allah, serto bedamel kesaeanla kepado emek bak, sanak kadang, buda'-buda' yatim, serto sedanten wong miskin, serta kelapkela kelapan yên sae kepado wong, tega’kela semayang serto nunaikela zakat. sampun niku niko nano menuhi semayoan niku, kacowali sebagian alit daripado niko, serto niko sesampun niku bepaling.

## 2:84

Serto (imutla), sewaktu Kame’ ngembil semayoan dari niko (yakni): niko nano ayun numpake dara niko (munu wong), serto niko nano ayun ngusir awak niko (dulur niko sebangso) dari kampung halaman niko, sampun niku niko berikrar (ayun menuinyo) deng niko nyaksikenyo.

## 2:85

Sampun niku niko (Bani Israil) munu awak niko (dulur niko sebangso) serto ngusir segolongan daripado niko dari kampung halamannyo, niko bantu membantu tehadep wong-wong niku dengen muat doso serto pemusuan; tapi kalu wong-wong niku rawu kepado niko sebagi tawanan, niko tebus mereka niku, Padohal ngusir mereka niku (juga) nano angsal bagi niko. Napi dio niko beriman kepado sebagian Al-kitab (Taurat) serto ingkar tehadep sebagian yên lian? Nano wêntenla balasan bagi wong yên bedamel ma'niku dari pado niko, melianke kenistoan jerû keuripan dunio, serto pado dinten kiamat mereka niku dimantu’ke kepado sikso yên berat sanget. Allah nano lengo dari napi yên niko damelke [^68] .

[^68]: Ayat niki bekenoan dengen cerita wong Yahudi di Madinah pado pemuloan Hijrah. Yahudi Bani Quraizhah berencang dengen suku Aus, serto Yahudi dari Bani Nadhir berencang dengen sedanten wong Khazraj. antara suku Aus serto suku Khazraj sedereng Islam sesampun niku wente pesengketoan serto peperangan yên nyebabke Bani Quraizhah nolong Aus serto Bani Nadhir nolong sedanten wong Khazraj. sampe antaro keduo iko' suku Yahudi niku tedades peperangan serto tangkep-menangkep, kareno nolong rencangnyo. tapi kalu sampun niku wênten sedanten wong Yahudi tetawan, Dadesnyo keduo iko' suku Yahudi niku besepakat peranti nebusnyo meski wong-wong niku sederengnyo beperang-perangan.

## 2:86

Nikula sedanten wong yên numbas keuripan dunio dengen (keuripan) akhirat, Dadesnyo nano ayun dientengke siksoan mereka serto mereka nano ayun ditolong.

## 2:87

Serto selesernyo Kame’ sampun nurunke Al-kitab (Taurat) kepado Musa, serto Kame’ sampun nyusulinyo (beturut-turut) sesampun niku dengen rasul-rasul, serto sampun Kame’ sungke bukti-bukti keleseran (mukjizat) kepado Isa putro Maryam serto Kame’ nguatkenyo dengen Ruhul Qudus [^69] . Napi dio sedantennyo rawu kepado niko sios wong Rasul makto sesios (pelajaran) yên nano sami (tepat) dengen keayunan niko sampun niku niko congkak; Dadesnyo pinten-pinten wong (diantaro mereka niku) niko budike serto pinten-pinten wong (yên lian) niko bunu?

[^69]: Maksudnyo: kedadesan Isa a.s. wêntenla kedadesan yên luar biaso, nano wênten bapak, nikula dengen tiupan Ruhul Qudus ole Jibril kepado diri Maryam. niki termasuk mukjizat Isa a.s. kelap jumhur musafirin, bahwo Ruhul Qudus niku nikula Malaikat Jibril.

## 2:88

Serto mereka niku bekelap: "ati kame’ tetutup". tapi selesernyo Allah sampun ngutuk mereka niku kareno keingkeran mereka; Dadesnyo sanget setiti’ diantaro mereka yên beriman.

## 2:89

Serto sesampun rawu kepado wong-wong niku Al Quran dari Allah yên ngeleserke napi yên wênten pado wong-wong niku [^70] , Padohal sederengnya wong-wong niku biaso mohon (kerawuan Nabi) peranti angsal kemenangan atas sedanten wong kafir, Dadesnyo sesampun rawu kepado wong-wong niku napi yên sampun wong-wong niku wikani, wong-wong niku sampun niku ingkar kepadonya. Dadesnyo la'nat Allah-la peranti sedanten wong yên ingkar niku.

[^70]: Maksudnyo kerawuan Nabi Muhammad s.a.w. yên wênten di jerû Taurat dipundi diterangke sifat-sifatnyo.

## 2:90

Alangke jahatnyo (damelan) wong-wong niku yên besadi awaknyo dewek dengen kekafiran kepado napi yên sampun diturunke Allah, kerno dengki bahwo Allah nyampa’ke kurnia-Nyo [^71] kepado sinten yên diayuni-Nyo diantaro hamba-hamba-Nyo. kerno niku wong-wong niku angsal murko sesampun (angsal) kemurkoan [^72] . serto peranti sedanten wong kafir siksoan yên nginoke.

[^71]: Maksudnyo: Allah nurunke wahyu (kenabian) kepado Muhammad s.a.w.

[^72]: Maksudnyo: wong-wong niku angsal kemurkoan yên belipet-ganda nikula kemurkoan kerno nano beriman kepado Muhammad s.a.w. serto kemurkaan yên disebabke damelan wong-wong niku kerehen, Yakni munuh Nabi, mudikenyo, ngoba isi Taurat serto liannyo.

## 2:91

Serto napi bilo dikelapke kepado wong-wong niku: "Berimanla kepado Al Quran yên diturunke Allah," wong-wong niku bekelap: "Kame’ saos beriman kepado napi yên diturunke kepado Kame’". serto wong-wong niku kafir kepado Al Quran yên diturunke sesampunnyo,  deng Al Quran niku wêntenla (Kitab) yên haq; yên ngeleserke napi yên wênten pado wong-wong niku. Kelapkela: "Menapi niko dumin munu nabi-nabi Allah kalu leser niko sedanten wong yên beriman?"

## 2:92

Selesernyo Musa sampun rawu kepado niko makto bukti-bukti keleseran (mukjizat), sampun niku niko dadeske anak sapi (sebagi sembahan) sesampun kesanyo [^73] , serto selesernyo niko wêntenla sedanten wong yên zalim.

[^73]: Maksudnyo kesa Musa a.s. ke bukit Thur yên wênten di Sinai, sesampun dirawuke kepadonyo mukjizat-mukjizat

## 2:93

Serto (imutla), sewaktu Kame’ ngembil semayoan dari niko serto Kame’ angkat bukit (Thursina) di pucu’ niko (serayo Kame’ befirman): "Cekella tegu-tegu napi yên Kame’ sungke kepado niko serto kerungukela!" wong-wong niku nyawab: "Kame’ ngerungu tapi nano naati". serto sampun diresepke ke jerû ati wong-wong niku (kecintoan nyemba) anak sapi kareno kekafirannyo. Kelapkela: " jahat nian [^74] damelan yên sampun dikengken iman niko kepado niko kalu betul niko beriman (kepado Taurat).

[^74]: damelan jahat yên wong-wong niku damelke nikula nyemba anak sapi, munu nabi-nabi serto ngesertoggar semayoan.

## 2:94

Kelapkela: "Kalu niko (nganggep bahwo) kampung akhirat (suargo) niku khusus peranti niko di sisi Allah, didinyo peranti wong lian, Dadesnyo pengenila [^75] kepademan (niko), kalu nikonyo memang leser.

[^75]: Maksudnyo: kelapla supayo niko dipademke mak niki dinten jugo.

## 2:95

Serto sesios kali wong-wong niku nano ayun mengeni kepademan niku selambat-lambatnyo, kerno kesalahan-kesalahan yên sampun didamelke ole tangan wong-wong niku (dewek), serto Allah Maha wikan sinten sedanten wong yên aniayo.

## 2:96

Serto selesernyo niko ayun panggi wong-wong niku, wong yên loba nian kepado keuripan (di dunio), jugo (loba yên sangat) dari sedanten wong musyrik. dewek-dewek wong-wong niku ayun supayo disung umur seribu taun, Padohal umur panjang niku selesernyo nano angsal nebikenyo daripado sikso. Allah Maha wikan napi yên wong-wong niku damelke.

## 2:97

Kelapkela: "Sinten saos yen dades musuh Jibril, Dadesnyo Jibril niku sampun nurunkenyo (Al Quran) ke jerû ati niko dengen seizin Allah; ngeleserke napi (kitab-kitab) yên sederengnya serto dades hidayah serto berito gembiro bagi sedanten wong yên beriman.

## 2:98

Sinten saos yên dades musuh Allah, malaikat-malaikat-Nyo, rasul-rasul-Nyo, Jibril teko Mikail, Dadesnyo selesernyo Allah wêntenla musuh sedanten wong kafir.

## 2:99

Serto selesernyo Kame’ sampun nyampa’ke kepado niko ayat-ayat yên nyato; serto nano wênten yên ingkar kepadonyo, melianke sedanten wong yên fasik.

## 2:100

Panteska (wong-wong niku ingkar kepado ayat-ayat Allah), serto saben kali wong-wong niku ngiket semayoan, segolongan wong-wong niku ngelemparkenyo? jugo sebagian ageng dari wong-wong niku nano beriman.

## 2:101

Serto sesampun rawu kepado wong-wong niku sios Rasul dari sisi Allah yên ngeleserke napi (Kitab) yên wênten pado wong-wong niku, sebagian dari sedanten wong yên disung kitab (Taurat) ngelemparke kitab Allah ke belakang (punggung)nyo, seola-ola wong-wong niku nano wikan (bahwo niku wêntenla kitab Allah).

## 2:102

Serto wong-wong niku numuti napi [^76] yên dibaco ole belis-belis [^77] pado maso kerajoan Sulaiman (serto wong-wong niku ngelapke bahwo Sulaiman niku namelke sihir), Padohal Sulaiman nano kafir (nano namelke sihir), belis-belis saosla yên kafir (namelke sihir). wong-wong niku ngajarke sihir kepado wong serto napi yên diturunke kepado duo malaikat [^78] di negeri Babil nikula Harut serto Marut, deng keduonyo nano ngajarke (sesios kepado sios wong sedereng ngelapke: "Selesernyo kame’ saos cobaan (bagi niko), sebab niku nano angsal niko kafir". Dadesnyo wong-wong niku melajari dari keduo Malaikat niku napi yên dengen sihir niku, wong-wong niku angsal nyereike antara sios wong (domik) sami semanyo [^79] . serto wong-wong niku (ahli sihir) nano ngesung mudharat dengen sihirnyo kepado sios wong jugo, kacowali dengen izin Allah. serto wong-wong niku melajari sesios yên nano ngesung mudharat kepadonyo serto nano ngesung manfaat. Demi, selesernyo wong-wong niku sampun yakin bahwo sinten saos yên nukarnyo (kitab Allah) dengen sihir niku, nano wêntenla baginyo keuntungan di akhirat, serto jahat nian damelan wong-wong niku besadi awaknyo dengen sihir, kalu wong-wong niku wikan.

[^76]: Maksudnyo: Kitab-Kitab sihir.

[^77]: Belis-belis niku nyebarke berito-berito bohong, bahwo Nabi Sulaiman nyimpen lembaran-lembaran sihir (Ibnu Katsir).

[^78]: Sedanten mufassirin berlianan Pendapet tentang yên dimaksud dengen 2 wong Malaikat niku. wênten yên bependapet, wong-wong niku selesernyo Malaikat serto wênten pulo yên bependapet wong yên dipandang sole pecak Malaikat serto wênten pulo yên bependapet dua wong jahat yên eca’-eca’ sole pecak malaikat.

[^79]: macem-macem sihir yên didamelke wong Yahudi, sampi kepado sihir peranti nyerei-bereike masyarakat pecak nyerei-bereike laki bini.

## 2:103

Selesernyo kalau wong-wong niku beriman serto betakwa, (cengki wong-wong niku akan angsal pahalo), serto selesernyo pahalo dari sisi Allah wêntenla langkung sae, kalau wong-wong niku wikan.

## 2:104

Hei sedanten wong yên beriman, nano angsal niko kelapke (kepado Muhammad): "Raa'ina", tapi Kelapkela: "Unzhurna", serto "rungula". Serto bagi sedanten wong kafir siksoan yên pedi [^80] .

[^80]: Raa 'ina retinyo: sudila kironyo niko merhatike Kame’. Sewaktu sedanten rencang ngadepke kelap niki kepado Rasulullah, wong Yahudi nadeske kelap niki dengen digumam mak kayo kelap Raa'ina Padohal yên wong-wong niku kelapke nikula Ru'uunah yên retinyo benga’ nian, sebagi olo’an kepado Rasulullah. Nikula sebabnyo Tuhan ngengken supayo rencang-rencang nukar kelapan Raa'ina dengen Unzhurna yên jugo sami retinyo dengen Raa'ina.

## 2:105

Wong-wong kafir dari ahli kitab serto wong-wong musyrik nano pengen diturunkenya sesios kesaean kepado niko dari Tuhan niko. Serto Allah nentuke sinten yên diayuni-Nyo (peranti disung) rahmat-Nyo (kenabian); serto Allah wênten karunia yên ageng.

## 2:106

Ayat pundi saos [^81] yên Kame’ nasakhkan, atawa Kame’ dadeske (wong) lali kepadonyo, Kame’ rawuke yên langkung sae daripadonyo atawa yên sebanding ngennyo. Nano ka niko wikan bahwo selesernyo Allah Maha Kuasa atas sedanten sesios ?

[^81]: Sedanten mufassirin berlianan pendapet tentang arti ayat niki, wênten yên ngertike ayat Al Quran, serti wênten yên ngertike mukjizat.

## 2:107

Nano ka niko wikan bahwo kerajoan langit serto bumi wêntenla milik Allah? serto nano wênten bagi niko selian Allah sios wong pelindung atawa sios wong penolong.

## 2:108

Napika niko ngayuni peranti nedo kepado Rasul niko pecak Bani Israil nedo kepado Musa pado jaman kerehen? Serto Sinten saos yên nukar iman dengen kekafiran, dades selesernyo wong niku sampun seset dari jalan yên sae.

## 2:109

Sebagian ageng ahli kitab menginginkan supayo wong-wong niku angsal mantu’ke niko kepado kekafiran sesampun niko beriman, kerno dengki yên (metu) dari diri wong-wong niku dewek, sesampun nyato bagi wong-wong niku keleseran. dades ma'afkela serto biarkela wong-wong niku, sampi Allah nurunke perinta-Nyo [^82] . Selesernyo Allah Maha Kuaso atas sedanten sesios .

[^82]: Maksudnyo: keizinan merangi serto ngusir wong Yahudi.

## 2:110

Serto tega’kela semayang serto tunaikela zakat. serto kesaean napi saos yên niko usohoke bagi awak niko, cengki niko angsal pahalo nyo di sisi Allah. Selesernyo Alah Maha ningal napi-napi yên niko damelke.

## 2:111

Serto wong-wong niku (Yahudi teko Nasrani) bekelap: "Sekali-kali nano ayun mlebet suargo kacowali sedanten wong (yên beragami) Yahudi atawa Nasrani". Yên ma'niku (saos) angan-angan kosong wong-wong niku saos. Kelapkela: "Sung wikan bukti keleseran niko kalu niko wêntenla wong yên leser".

## 2:112

(Nano ma'niku) bahkan Sinten saos yên nyerake diri kepado Allah, deng io bedamel kesaean, Dadesnyo baginyo pahalo di sisi Tuhannyo serto nano wênten kekhawatiran tehadep wong-wong niku serto nano (pulo) wong-wong niku sedi ati.

## 2:113

Serto wong-wong Yahudi bekelap: "Sedanten wong Nasrani niku nano ngewênteni sios cekeserto", serto wong-wong Nasrani bekelap: "Sedanten wong Yahudi nano ngewênteni sesios cekeserto," Padohal wong-wong niku (sami-sami) maco Al Kitab. ma'niku pulo sedanten wong yên nano wikan, ngelapke pecak kelapan wong-wong niku. Dadesnyo Allah ayun ngadili diantaro wong-wong niku pado dinten kiamat, tentang napi-napi yên wong-wong niku beselisi padonyo.

## 2:114

Serto sinten saos yên langkung aniayo daripado wong yên ngalangi wong ngelapke nami Allah di jerû mesjid-mesjid-Nyo, serto berusaho peranti ngerobokenyo? wong-wong niku nano pantes melebu di jerûnyo (mesjid Allah), kacowali ngen rasa wedhi (kepado Allah). wong-wong niku di dunio angsal keinoan serto di akhirat angsal sikso yên berat.

## 2:115

Serto milik Allah-la saos timur serto barat, dades kepundi jugo niko ngadep di ngerikula rai Allah [^83] . Selesernyo Allah Maha Luas (rahmat-Nyo) male Maha wikan.

[^83]: Dingeriku rai Allah Maksudnyo; kekuasoan Allah ngelingkupi sedanten alam; sebab niku di pundi saos wong wênten, Allah wikan damelannyo, kerno io sesampun niku berhadapan dengen Allah.

## 2:116

Wong-wong kafir niku bekelap: "Allah ngewênteni anak". Maha suci Allah, bahkan napi yên wênten di langit serto di bumi wêntenla milik Allah; sedanten tunduk kepado-Nyo.

## 2:117

Allah Pencipto langit serto bumi, serto napi bilo Dia ayun (peranti nyiptoke) sesios, Dadesnyo (cungkupla) Dio ngelapke saos kepadonyo: "Dadesla!" sampun niku dadesla io.

## 2:118

Serto sedanten wong yên nano wikan bekelap: "Menapi Allah nano (sertogsung) bekelap ngen Kame’ atawa rawu alamat kekuasoan-Nyo kepado Kame’?" ma'niku pulo sedanten wong yên sedereng wong-wong niku sampun ngelapke pecak kelapan wong-wong niku; ati wong-wong niku serupo. Selesernyo Kame’ sampun nyelaske alamat kekuasoan Kame’ kepado kaum yên yakin.

## 2:119

Selesernyo Kame’ sampun ngkengken niko (Muhammad) ngen keleseran; sebagi makto berito gembiro serto pengesung peringetan, serto niko nano ayun ditedo (petanggungan jawab) tentang penunggu-penunggu nerako.

## 2:120

Sedanten wong Yahudi serto Nasrani nano ayun demen kepado niko hinggo niko numuti agami wong-wong niku. Kelapkela: "Selesernyo hidayah Allah nikula hidayah (yen leser)". serto selesernyo kalu niko numuti kendak wong-wong niku sesampun pengetahuan rawu kepado niko, dades Allah nano male dades pelindung serto penolong bagi niko.

## 2:121

Sedanten wong yên sampun Kame’ sungke Al kitab kepadonyo, wong-wong niku maconyo ngen bacoan yen selesernyo [^84] , wong-wong niku beriman kepadonyo. Serto sinten saos yên ingkar kepadonyo, dades wong-wong niku la sedanten wong yên rugi.

[^84]: Maksudnyo: nano ngeroba serto nakwilke Al kitab seayun atinyo.

## 2:122

Hei Bani Israil, imutla sami nikmat-Kulo yên sampun Kulo anugerake kepado niko serto kulo sampun langkungke niko atas sedanten umat [^85] .

[^85]: Maksudnyo: umat yên semaso dengen Bani Israil.

## 2:123

Serto wedhila niko kepado siodinten sewaktu sesios wong nano angsal ngentike [^86] sesios wong lian setiti’ jugo serto nano ayun diterimo sios tebusan daripadonyo serto nano ayun ngesung manfaat sesios syafa'at kepadonyo serto nano (pulo) wong-wong niku ayun ditolong.

[^86]: Maksudnyo: doso serto pahalo sesios wong nano angsal dipindake kepado wong lian.

## 2:124

Serto (imutla), sewaktu Ibrahim diuji [^87] Tuhannyo dengen pinten-pinten kalimat (perinta serto larangan), sampun niku Ibrahim nunaikenyo. Allah befirman: "Selesernyo kulo ayun dadeske niko imam peranti sedanten wong". Ibrahim bekelap: "(serto kulo mohon jugo) dari beroyot kulo" [^88] . Allah befirman: "Semayoan Kulo (niki) nano ngenai wong yên zalim".

[^87]: Ujian tehadep Nabi Ibrahim a.s. di antaronyo: mangun Ka'bah, mersike ka'bah dari musyrik, ngorbanke anaknyo Ismail, ngadepi raja Namrudz dan liannyo.

[^88]: Allah sampun ngabulke doa Nabi Ibrahim a.s., kerno kata di antara Rasul-rasul niku wêntenla keturunan Nabi Ibrahim a.s.

## 2:125

Serto (imutla), sewaktu Kame’ dadeske rompok niku (Baitullah) panggonan haderengan bagi wong serto panggonan yên aman. serto dadeskela sebagian maqom Ibrahim [^89] panggona semayang. serto sampun Kame’ perintake kepado Ibrahim serto Ismail: "Bersikela rompok Kulo peranti sedanten wong yên thawaf, yên i'tikaf, yên ruku' serto yen sujud".

[^89]: Nikula panggonan tegak Nabi Ibrahim a.s. sewaktu namelke Ka'bah.

## 2:126

Serto (imutla), sewaktu Ibrahim berdoa: "Ya Tuhanku, dadeskelah negeri niki, negeri yên aman sentosa, serto sungkela rezki dari buah-buahan kepado penduduknya yên beriman diantaro wong-wong niku kepado Allah serto dinten sampun niku. Allah befirman: " serto kepado wong yên kafir Kulo sung kesenangan sementaro, sampun niku aku pakso dio menjalani sikso nerako serto nikula seburuk-buruk tempat kembali".

## 2:127

Serto (imutla), sewaktu Ibrahim ninggike (membina) dasar-dasar Baitullah besami Ismail (serayo bedoa): "Ya Tuhan kame’ terimola daripado kame’ (amalan kame’), Selesernyo Nikola Yên Maha ngerungu male Maha Wikan".

## 2:128

Ya Tuhan kame’, dadeskela kame’ bedua wong yên tundu’ patu kepado Niko serto (dadeskela) diantaro anak cucu kame’ umat yên tundu’ patu kepado Niko serto sung wikan kepado kame’ caro-caro serto panggonan-panggonan ibadat haji kame’, serto terimola taubat kame’. Selesernyo Nikola Yên Maha Penerimo taubat male Maha Penyayang.

## 2:129

Ya Tuhan kame’, kengkenla peranti wong-wong niku sios Rasul dari gugu'wong-wong niku, yên ayun macoke kepado wong-wong niku ayat-ayat Niko, serto ngajarke kepado wong-wong niku Al kitab (Al Quran) serto Al-Hikmah (As-Sunnah) serto nyucike wong-wong niku. Selesernyo Nikola Yên Maha Kuaso male Maha Bijaksana.

## 2:130

Serto nano wênten yên benci kepado agami Ibrahim, melianke wong yên mem- benga’i awaknyo dewek, serto selesernyo kame’ sampun milinyo [^90] di dunio serto selesernyo dio di akhirat selesernyo temasuk sedanten wong yên sole.

[^90]: Di antaronyo dades; Imam, rasul, kata keturunannyo yên dades Nabi, disung gelar khalilullah.

## 2:131

Ketiko Tuhannya befirman kepadonyo: "Tunduk patuhla!" Ibrahim nyawab: "Aku tunduk patu kepado Tuhan semesta alam".

## 2:132

Serto Ibrahim sampun ngewasiatke kelapan niku kepado buda'-buda'nyo, ma'niku pulo Ya'qub. (Ibrahim bekelap): "Hei buda'-buda' kulo! selesernyo Allah sampun mili agami niki bagi niko, dades nano angsal niko padem kacowali jerû memeluk agami Islam".

## 2:133

wêntenka niko hadir sewaktu Ya'qub kerawuan (alamat) maut, sewaktu io bekelap kepado buda'-buda'nyo: "napi yên niko semba sepeninggal kulo?" wong-wong niku nyawab: "kame’ ayun nyemba Tuhan niko serto Tuhan nenek moyang niko, Ibrahim, Ismail serto Ishaq, (nikula) Tuhan Yên Maha Esa serto kame’ tunduk patuh saos kepado-Nyo".

## 2:134

Niku wêntenla umat yên lambat; baginyo napi yên sampun diusahokenyo serto bagi niko napi yên sampun niko usahoke, serto niko nano ayun dinedo petanggungan jawab tentang napi yên sampun wong-wong niku damelke.

## 2:135

Serto wong-wong niku bekelap: "Dadesla niko penganut agama Yahudi atawa Nasrani, cengki niko angsal hidayah". Kelapkela : "Nano, melianke (kame’ numuti) agami Ibrahim yên sae. serto didinyola dio (Ibrahim) dari golongan wong musyrik".

## 2:136

Kelapkela (hei sedanten wong mukmin): "Kame’ beriman kepado Allah serto napi yên diturunke kepado kame’, serto napi yên diturunke kepado Ibrahim, Isma'il, Ishaq, Ya'qub serto beroyot ondonnyo, serto napi yên disungke kepado Musa serto Isa serto napi yên disungke kepado nabi-nabi dari Tuhannyo. Kame’ nano meda-medake sios wong juo diantaro wong-wong niku serto kame’ tunduk patuh saos kepado-Nyo".

## 2:137

Dadesnyo kalu wong-wong niku beriman kepado napi yên niko sampun beriman kepadonya, selesernyo wong-wong niku sampun angsal hidayah; serto kalu wong-wong niku bepaling, selesernyo wong-wong niku wênten jerû pemusuan (ngen niko). Dadesnyo Allah ayun menjago niko dari wong-wong niku. serto Dio-la Yên Maha ngerungu male Maha wikan.

## 2:138

Shibghah Allah [^91] . Serto sinten yen langkung sae shibghahnyo dari pado Allah? serto kepado-Nya-lah kame’ nyemba.

[^91]: Shibghah retinyo celupan. Shibghah Allah: celupan Allah yên retinyo iman kepado Allah yên nano disertoi dedengen kemusyrikan.

## 2:139

Kelapkela: "Napi dio yen niko perdebatke ngen kame’ tentang Allah, Padohal Dia wêntenla Tuhan kame’ serto Tuhan niko; bagi kame’ amalan kame’, serto bagi niko amalan niko serto cuma kepado-Nya kame’ ngikhlaske ati,

## 2:140

Atawaka niko (hei sedanten wong Yahudi serto Nasrani) ngelapke bahwo Ibrahim, Isma'il, Ishaq, Ya'qub serto anak cucungnyo, wêntenla penganut agamo Yahudi atawa Nasrani?" Kelapkela: "Napika niko langkung wikan atawaka Allah, serto sinten yên langkung zalim dari pado wong yên nyingitke syahada dari Allah [^92] yên wênten padonyo?" serto Allah selesernyo nano lenga dari napi yên niko damelke.

[^92]: Syahadah dari Allah nikula persaksian Allah yen tersebut di jerû Taurat dan Injil bahwo Ibrahim a.s. serto beroyot ondon didinyo penganut agama Yahudi atawa Nasrani serto bahwo Allah ayun ngkengken Muhammad s.a.w.

## 2:141

Niku wêntenla umat yên sampun lambat; baginyo napi yên diusahokenyo serto bagi niko napi yên niko usohoke; serto niko nano ayun dinedo pertanggungan jawab tentang napi yên sampun wong-wong niku damelke.

## 2:142

Wong-wong yen kirang akalnyo [^93] diantaro wong ayun bekelap: "Napi dio yen malingke wong-wong niku (umat Islam) dari kiblatnyo (Baitul Maqdis) yen dumin wong-wong niku sampun bekiblat kepadonya?" Kelapkela: "Milik Allah-la saos timur serto barat; Dia ngesung hidayah kepado sinten yen diayuni-Nyo ke jalan yen sae" [^94] .

[^93]: Maksudnyo: nikula sedanten wong yen kirang pikirannyo sehinggo nano angsal mahami maksud pemindahan kiblat.

[^94]: Sewaktu Nabi Muhammad s.a.w. wênten di Mekah di tengah-tengah gugu' musyirikin beliau bekiblat ke Baitul Maqdis. tapi sesampun 16 atawa 17 bulan Nabi wênten di Madinah ditenga-tengah\ wong Yahudi serto Nasrani beliau dikengken ole Tuhan peranti ngembil ka'bah dades kiblat, terutamo sekali peranti ngesung pengertian bahwo jerû ibadat semayang niku didinyola ara Baitul Maqdis serto ka'bah niku dades tujuan, tapi ngadepke diri kepado Tuhan. peranti persiosan umat Islam, Allah dadeske ka'bah sebagi kiblat.

## 2:143

Serto mak niku (pulo') Kame’ sampun dadeske niko (umat Islam), umat yen adil serto pilenan [^95] supayo niko dades saksi atas (damelan) wong serto supayo Rasul (Muhammad) dades saksi atas (damelan) niko. Serto Kame’ nano netepke kiblat yen dades kiblat niko (mak niki dinten) melianke supayo Kame’ wikan (supayo nyato) sinten yen numuti Rasul serto sinten yen mbelot. Serto selesernyo (pemindaan kiblat) niku teraso berat nian, kacowali peranti sedanten wong yen sampun disung hidayah ole Allah; serto Allah nano ayun nyio-nyioke iman niko. Selesernyo Allah Maha Pengasih lagi Maha Penyayang kepado wong.

[^95]: Umat Islam didadeske umat yen adil serto pilenan, kareno wong-wong niku ayun dades saksi peranti damelan wong yen nyimpang dari keleseran sae di dunio jugo di akhirat.

## 2:144

Selesernyo Kame’ (kerep) ningal rai niko nengada ke langit [^96] , mako selesernyo Kame’ ayun malingke niko ke kiblat yen niko demeni. Palingkela rai niko ke ara Masjidil Haram. serto dipundi saos niko wênten, Palingkela rai niko ke arahnyo. serto selesernyo sedanten wong (Yahudi serto Nasrani) yen disung Al kitab (Taurat serto Injil) memang wikan, bahwo bepaling ke Masjidil Haram niku wêntenla leser dari Tuhannyo; serto Allah selesernyo nano lenga dari napi yen wong-wong niku damelke.

[^96]: Maksudnyo nikula Nabi Muhammad s.a.w. kerep meningal ke langit bedoa serto nunggu-nunggu turunnyo wahyu yen merintake beliau ngadep ke Baitullah.

## 2:145

Serto selesernyo kalu niko ngesungke kepado sedanten wong (Yahudi serto Nasrani) yen disung Al kitab (Taurat serto Injil), sedanten ayat (keterangan), wong-wong niku nano ayun numuti kiblat niko, serto niko jugo nano ayun numuti kiblat wong-wong niku, serto sebagian wong-wong niku jugo nano ayun numuti kiblat sebagian yen lian. serto selesernyo kalu niko numuti keinginan wong-wong niku sesampun rawu ilmu kepado niko, selesernyo niko -kalu mak niku- temasuk golongan sedanten wong yen zalim.

## 2:146

Sedanten wong (Yahudi serto Nasrani) yen sampun Kame’ sung Al kitab (Taurat serto Injil) ngenal Muhammad pecak wong-wong niku ngenal budak-budaknyo dewek [^97] . serto Selesernyo sebagian di antaro wong-wong niku nyingitke keleseran, Padohal wong-wong niku wikan.

[^97]: Wikan Muhammad s.a.w. nikula ngenal sipat-sipatnyo sebagi yen tesebut jerû Taurat serto Injil.

## 2:147

Keleseran niku wêntenla dari Tuhan niko, sebab niku nano angsal niko termasuk sedanten wong yen ragu.

## 2:148

Serto bagi saben-saben umat wênten kiblatnyo (dewek) yen io ngadep kepadonyo. Dadesnyo belumbanla (muat) kesaean. di pundi saos niko wênten mesti Allah ayun nyatuke niko sedanten (pado dinten kiamat). Selesernyo Allah Maha Kuasa atas sedanten sesios .

## 2:149

Serto dari pundi saos niko metu, Dadesnyo Palingkela rai niko ke ara Masjidil haram, Selesernyo kecengkian niku selesernyo sesios yen haq dari Tuhan niko. serto Allah selesernyo nano lenga dari napi yen niko damelke.

## 2:150

Serto dari pundi saos niko (metu), dadesnyo palingkela rai niko ke ara Masjidil Haram. serto dipundi saos niko (sedanten) wênten, Dadesnyo Palingkela rai niko ke aranyo, supayo nano wênten hujjah bagi wong peranti niko, kacowali sedanten wong yen zalim diantaro wong-wong niku. Dadesnyo nano angsal niko wedhi kepado wong-wong niku serto wedhila kepado-Kulo (saos). serto supayo Kulo nyempurnoke nikmat Kulo pado niko, serto supayo niko angsal hidayah.

## 2:151

Sepeca’ (Kame’ sampun nyempurnoke nikmat Kame’ kepado niko) Kame’ sampun ngutus kepado niko Rasul di antaro niko yen macoke ayat-ayat Kame’ kepado niko serto nyucike niko serto ngajarke kepado niko Al kitab serto Al-Hikmah, serto ngajarke kepado niko napi yen dereng niko wikani.

## 2:152

Kareno niku, imutla niko kepado Kulo cengki Kulo imut (pulo') kepado niko [^98] , serto besyukurla kepado Kulo, serto nano angsal niko ngingkari (nikmat) Kulo.

[^98]: Maksudnyo: kulo limpake rahmat serto ampunan Kulo kepado niko.

## 2:153

Hei sedanten wong yen beriman, dadeskela sabar serto semayang sebagi penolong niko [^99] , Selesernyo Allah besami sedanten wong yen sabar.

[^99]: Wênten pulo' yen ngertike: nedola petolongan (kepado Allah) dengen sabar serto semayang.

## 2:154

Serto nano angsal niko ngelapke tehadep sedanten wong yen gugur di jalan Allah, (bahwo wong-wong niku ) padem; bahkan (selesernyo) wong-wong niku idup [^100] , tapi niko nano nyadarinyo.

[^100]: Yakni idup di jerû alam yen lian yen didinyo alam kito niki, dipundi wong-wong niku angsal kenikmatan-kenikmatan di sisi Allah, serto Allah saosla yen wikan mak pundi kewêntenan idup niku.

## 2:155

Serto selesernyo ayun Kame’ sungke cobaan kepado niko, dengen setiti’ kewedhian, keluwean, kekirangan herto, jiwo serto bua-buaan. serto sungkela berito gembira kepado sedanten wong yen sabar.

## 2:156

(Nikula) sedanten wong yen napi bilo ditimpo bala’, wong-wong niku ngelapke: "Inna lillaahi wa innaa ilaihi raaji'uun" [^101] .

[^101]: Retinyo: Selesernyo kame’ wêntenla punyo Allah serto kepado-Nyo-la kame’ mantu’. kalimat niki dinamike kalimat istirjaa (penyatoan mantu’ kepado Allah). Disunatke ngelapnyo waktu ditimpo bahayo ageng jugo alit.

## 2:157

Wong-wong niku, nikula yen angsal keberkatan yen sempurno serto rahmat dari Tuhan wong-wong niku serto wong-wong niku nikula sedanten wong yen angsal hidayah.

## 2:158

Selesernyo Shafaa serto Marwa wêntenla sebagian dari syi'ar Allah [^102] . Dadesnyo Sinten saos yen beribada haji ke Baitullah atawa beumra, Dadesnyo nano wênten doso baginyo [^103] namelke sa'i antaro keduonyo. serto Sinten saos yen namelke sios kebajikan dengen kereloan ati, Dadesnyo, selesernyo Allah Maha Menyukuri [^104] kesaean lagi Maha wikan.

[^102]: Syi'ar-syi'ar Allah: alamat atawa panggonan beribada kepado Allah.

[^103]: Tuhan ngungkapke dengen kelapan nano wênten doso sebab sebagian rencang ngeraso keberatan namelkenyo sa'i di ngeriku, kareno panggonan niku bekas panggona behala. serto di masa jahiliyah jugo panggona niku digunoke sebagi panggonan sa'i. peranti ngelengetke raso keberatan niku Allah nurunke ayat niki.

[^104]: Allah nyukuri hamba-Nyo: ngesung pahalo tehadep amal-amal hamba-Nyo, ma'afke kesalahannyo, namba nikmat-Nyo serto liannyo.

## 2:159

Selesernyo sedanten wong yen nyingitke napi yen sampun Kame’ turunke berupa keterangan-keterangan (yen nyato) serto hidayah, sesampun Kame’ nerangkenyo kepado wong di jerû Al Kitab, wong-wong niku dila'nati Allah serto dila'nati (pulo') ole sedanten (mahluk) yen angsal mela'nati,

## 2:160

Kacowali wong-wong niku yen sampun taubat serto ngadoke persaean [^105] serto nerangke (keleseran), Dadesnyo tehadep wong-wong niku, nikula Kulo nerimo taubatnyo serto Kulo Yen Maha nerimo taubat lagi Maha Penyayang.

[^105]: Ngewêntenke pesaean retinyo namelke damelan-damelan yen sae peranti ngelengetke akibat-akibat yen jahat dari kesalahan-kesalahan yen didamelke.

## 2:161

Selesernyo sedanten wong kafir serto wong-wong niku padem jerû keadaan kafir, wong-wong niku angsal la'nat Allah, Sedanten Malaikat serto wong sedantennyo.

## 2:162

Wong-wong niku kekel di jerû la'nat niku: nano ayun dewe'nganke sikso dari wong-wong niku serto nano (pulo') wong-wong niku disung tanggu.

## 2:163

Serto Tuhan niko wêntenla Tuhan yang Maha Esa; nano wênten Tuhan melianke Dio Yen Maha Pemurah jugo Maha Penyayang.

## 2:164

Selesernyo jerû ciptoan langit serto bumi, sili begentinyo wengi serto siang, bahtero yen belayar di laut makto napi yen beguno bagi wong, serto napi yen Allah turunke dari langit berupo banyu, sampun niku dengen banyu niku Dio idupke bumi sesampun padem (kering)-nyo serto Dio sebarke di bumi niku sedanten jenis binatang, serto penggerakan angin serto awan yen dikendalike antaro langit serto bumi; selesernyo (angsal) alamat (keesaan serto keagengan Allah) bagi gugu' yen mikirke.

## 2:165

Serto diantaro wong sedanten wênten wong yen nyemba tandingan-tandingan selian Allah; wong-wong niku nyintainyo peca’ wong-wong niku nyintai Allah. wênten pun wong- wong yen beriman cinto nian kepado Allah. Serto kalu misalnyo sedanten wong yen bedamel zalim niku14 wikan sewaktu wong-wong niku ningal sikso (pado dinten kiamat), bahwo kekuatan niku milik Allah sedantennyo, serto bahwo Allah berat nian siksoan-Nyo (cengki wong-wong niku nyesal).

## 2:166

(Nikula) sewaktu sedanten wong yen ditumuti niku belepas awak dari sedanten wong yen numutinyo, serto wong-wong niku ningal sikso; serto (sewaktu) sedanten hubungan antara wong-wong niku selesernya teputus.

## 2:167

Serto bekelapla sedanten wong yen numuti: "kalu bae Kame’ angsal mantu’ (ke dunio), pasti Kame’ ayun belepas dewe' dari wong-wong niku, peca’ wong-wong niku belepas dewe' dari Kame’." Mak nikula Allah ningalke kepado wong-wong niku amal damelannyo dades seselan bagi wong-wong niku; serto selesernyo wong-wong niku nano ayun metu dari api nerako.

## 2:168

Hei sedanten wong-wong, nedola yen halal lagi sae dari napi yen wênten di bumi, serto nano angsal niko numuti langka-langka belis; kareno selesernyo belis niku wêntenla musu yen nyato bagi niko.

## 2:169

Selesernyo belis niku ngengken saos niko bedamel jahat serto keji, serto ngelapke tehadep Allah napi yen nano niko wikani.

## 2:170

Serto apobilo dikelapke kepado wong-wong niku: "tumutila napi yen sampun diturunke Allah," wong-wong niku nyawab: "(Nano), tapi kame’ numuti saos napi yen sampun kame’ angsal dari (damelan) nenek moyang kame’". "(Napi dio wong-wong niku ayun numuti jugo), kalu nenek moyang wong-wong niku nano wikan sesios napi jugo, serto nano angsal hidayah?".

## 2:171

Serto perumpamoan (sedanten wong yen nyeru) sedanten wong kafir wêntenla peca’ pengembala yen mekik binatang yen nano ngerungu selian panggilan serto kengkenan saos [^106] . wong-wong niku peka', bisu serto buta, dadesnyo (ole sebab niku) wong-wong niku nano wikan.

[^106]: Jerû ayat niki wong kafir disamike dengen binatang yen nano wikan reti aranan penggembalanyo.

## 2:172

Hei sedanten wong yen beriman, nedola di antaro rezki yen sae-sae yen Kame’ sungke kepado niko serto besyukurla kepado Allah, kalu selesernyo kepado-Nyo niko nyemba.

## 2:173

Selesernyo Allah ngaramke bagi niko saos bangki, dara, daging babi, serto binatang yen (seketiko disembeli) dikelapke (nami) selian Allah [^107] . tapi Sinten saos tepakso (nedonyo) sedeng dio nano ayun serto nano (pulo') belebi, dadesnyo nano doso baginyo. Selesernyo Allah Maha Pengampun jugo Maha Penyayang.

[^107]: Haram jugo kelap ayat niki daging yen berasal dari sembelian yen ngelap nami Allah tapi dikelapke pulo' nami selian Allah.

## 2:174

Selesernyo sedanten wong yen nyingitke napi yen sampun diturunke Allah, nikula Al kitab serto besadinyo dengen rego yen setiti’ (murah), wong-wong niku selesernyo nano menedo (nano nelen) ke jerû perutnyo melianke api [^108] , serto Allah nano ayun bekelap [^109] kepado wong-wong niku pado dinten kiamat serto nano nyucike wong-wong niku serto bagi wong-wong niku sikso yen pedi nian.

[^108]: Maksudnyo nikula nedoan yen ditedonyo yen berasal dari hasil nyingitke ayat-ayat yen diturunke Allah, nyebabke wong-wong niku mlebet api nerako.

[^109]: Maksudnyo: Allah nano bekelap kepado wong-wong niku dengen kasih sayang, tapi bekelap dengen kelapan yen nano ngelema’ke ati.

## 2:175

wong-wong niku, nikula sedanten wong yen numbas kesesetan dengen hidayah serto sikso dengen ampunan. Dadesnyo berani nian wong-wong niku nentang api nerako!

## 2:176

Yen mak niku, wêntenla kareno Allah sampun nurunke Al kitab dengen makto keleseran; serto selesernyo sedanten wong yen beselisih tentang (keleseran) Al kitab niku, selesernyo jerû penyimpangan yen tebi (dari keleseran).

## 2:177

Didinyola ngadepke rai niko ke ara timur serto barat niku sesios kebajikan, tapi selesernyo kebajikan niku nikula beriman kepado Allah, dinten kiamat, malaikat-malaikat, kitab-kitab, nabi-nabi serto ngesungke herto yen dicintoinyo kepado sanak kadangnyo, budak-budak yatim, sedanten wong miskin, musafir (yen nedo petolongan serto sedanten wong yen nedo-nedo; serto (merdekake) budak belian, nega’ke semayang, nunaike zakat; serto sedanten wong yen nepati semayoannyo napi bilo io bersemayoan, serto sedanten wong yen sabar jerû kesempitan, penderitoan serto jerû peperangan. wong-wong niku nikula sedanten wong yen leser (imannyo); serto wong-wong niku nikula sedanten wong yen betakwa.

## 2:178

Hei sedanten wong yen beriman, diwajibke peranti niko qishaash bekenoan dengen sedanten wong yen dibunu; wong merdeka dengen wong merdeka, budak belian dengen budak belian, serto betino dengen betino. Dadesnyo Sinten saos yen angsal ma'apke dulunyo, ayunla (yen ma'apke) numuti dengen caro yen sae, serto ayunla (yen disung ma'ap) mayar (diat) kepado yen ngesung ma'ap dengen caro yen sae (pulo'). Yen mak niku wêntenla sios keringanan dari Tuhan niko serto sios rahmat. Sinten saos yen ngelampaui bates sesampun niku, dadesnyo baginyo sikso yen pedi nian [^110] .

[^110]: Qishaash nikula ngembil balesan yen sami. qishaash niku nano didamelke, kalu yen munu angsal dimaapke ole ahli waris yen tebunu nikula dengen mayar diat (ganti rugi) yen wajar. mayar diat dinedo dengen sae, umpamonyo dengen nano nesak yen munu, serto yen munu ayunla mayarnyo dengen sae, umpamonyo nano nanggu-nanggukenyo. Kalu ahli waris si korban, sesampun Tuhan nyelaske hukum-hukum niki, munu yen didinyo si pembunuh, atawa munu si pembunuh sesampun nerimo diat, dadesnyo tehadepnyo di dunio diembil qishaash serto di dinten kiamat dio angsal sikso yen pedi.

## 2:179

Serto jerû qishaash niku wênten (jaminan kelanggenan) idup bagi niko, hei sedanten wong yen berakal, supayo niko betakwa.

## 2:180

Diwajibke atas niko, napi bilo sios wong di antaro niko kerawuan (alamat) maut, kalu dio ninggalke herto yen kata, Bewasiat peranti mbik-bak serto sanak kadangnyo secaro ma'rup [^111] , (niki wêntenla) kewajiban peranti sedanten wong yen betakwa.

[^111]: Ma'rup nikula adil serto sae. wasiat niku nano melebihi sepertigo dari sedanten herto wong yen ayun padem niku. Ayat niki dinasakhke dengen ayat mewaris.

## 2:181

Mako, sinten saos yen nguba wasiat niku, sesampun dio ngerungunyo, dadesnyo selesernyo dosonyo wêntenla bagi sedanten wong yen ngubanyo. Selesernyo Allah Maha ngerungu lagi Maha wikan.

## 2:182

(Tetapi) Sinten saos kuwatir tehadep wong yen bewasiat niku, belaku berat sebela atawa bedamel doso, sampun niku dio namaike [^112] antaro wong-wong niku, dadesnyo nanola wênten doso baginyo. Selesernyo Allah Maha Pengampun lagi Maha Penyayang.

[^112]: Namaike nikula ngengken wong yen bewasiat belaku adil sewaktu ngewasiatke sesuai dengen bates-bates yen dicengkike syara'.

## 2:183

Hei sedanten wong yen beriman, diwajibke peranti niko bepuaso peca’ diwajibke peranti sedanten wong sedereng niko supayo niko betakwa,

## 2:184

(Nikula) sepinten-pinten dinten yen tetentu. Mako sinten saos diantaro niko wênten yen sare atawa musapir (sampun niku dio bebuko), mako (wajibla baginyo bepuaso) sekata dinten yen ditinggalke niku pado dinten-dinten yen lian. serto wajib bagi sedanten wong yen berat nyalankenyo (kalu wong-wong niku nano bepuaso) mayar pidyah, (nikula): ngesung nedo sios wong miskin. Sinten saos yen dengen kereloan ati namelke kebajikan [^113] , mako nikula yen lebi sae baginyo. serto bepuaso lebi sae bagi niko kalu niko wikan.

[^113]: Maksudnyo ngesung Nedo lebi dari sios wong miskin peranti sios dinten.

## 2:185

(Pinten-pinten dinten yen dicengkike niku, nikula) bulan Ramadhan, bulan yen di jerûnyo diturunke (pemuloan) Al Quran sebagi hidayah bagi wong serto penjelasan-penjelasan ngenai hidayah niku serto pembedo (antaro yen haq serto yen bathil). kareno niku, sinten saos di antaro niko hadir (di negeri panggonannyo dewek) di bulan niku, Dadesnyo ayunla dio bepuaso pado bulan niku, serto sinten saos sare atawa musapir (sampun niku dio bebuko), Dadesnyo (wajibla baginyo bepuaso), sekata dinten yen ditinggalkenyo niku, pado dinten-dinten yen lian. Allah ngayuni kemudaan bagi niko, serto nano ngayuni kesukeran bagi niko. serto ayunla niko nyukupke bilangannyo serto ayunla niko ngagungke Allah peranti hidayah-Nyo yen disungke kepado niko, supayo niko besyukur.

## 2:186

Derto napi bilo hamba-hamba-Kulo betaken kepado niko tentang Kulo, mako (jawabla), bahwosanyo Kulo wêntenla parak. Kulo ngabulke pemohonan wong yen bedoa napi bilo dio mohon kepado Kulo, Dadesnyo ayunla wong-wong niku menuhi (sedanten perinta-Kulo) serto ayunla wong-wong niku beriman kepado-Kulo, supayo wong-wong niku sesampun niku wênten jerû keleseran.

## 2:187

Dihalalke bagi niko pado dinten bulan puaso becampur dengen sema-sema niko; wong-wong niku wêntenla kelambi bagi niko, serto niko jugo wêntenla kelambi bagi wong-wong niku. Allah wikan bahwosanyo niko nano angsal nahan napsu niko, kareno niku Allah ngampuni niko serto ngesung ma'ap kepado niko. Dadesnyo mak niki dinten campurila wong-wong niku serto tumutila napi yen sampun ditetepke Allah peranti niko, serto nedo ngumbila hinggo terang bagi niko benang puti dari benang item, nikula pajar. Sampun niku sempurnokela puaso niku sampi (rawu) wengi, (tapi) nano angsal niko campuri wong-wong niku, sedeng niko i'tikap [^114] di jerû mesjid. Nikula larangan Allah, Dadesnyo nano angsal niko mara’inyo. Mak nikula Allah nerangke ayat-ayat-Nyo kepado wong, supayo wong-wong niku betakwa.

[^114]: I'tikaf nikula berada di jerû mesjid dengen niat mendekatkan diri kepado Allah.

## 2:188

Serto nano angsal sebagian niko nedo herto sebagian yen lian di antaro niko dengen jalan yen bathil serto (nano angsal) niko makto (urusan) herto niku kepado hakim, supayo niko angsal menedo sebagian daripado herto bendo wong lian niku dengen (jalan bedamel) doso, padohal niko wikan.

## 2:189

Wong-wong niku betaken kepado niko tentang bulan sabit. Kelapkela: "Bulan sabit niku wêntenla alamat waktu bagi wong serto (bagi ibadat) haji; serto didinyola kebajikan melebu rompok-rompok dari burinyo [^115] , tapi kebajikan niku nikula kebajikan wong yen betakwa. serto melebula ke rompok-rompok niku dari lawang-lawangnyo; serto betakwala kepado Allah supayo niko beruntung.

[^115]: Pado masa jahiliyah, sedanten wong yen berihram sewaktu haji, wong-wong niku memasuki rompok  dari belakang didinyo dari depan. hal niki ditanyakan pula ole sedanten rencang kepado Rasulullah s.a.w., dades diturunkelah ayat niki

## 2:190

Serto perangila di jalan Allah sedanten wong yen merangi niko, (tapi) nano angsal niko ngelampaui bates, kareno selesernyo Allah nano demen sedanten wong yen ngelampaui bates.

## 2:191

Serto bunula wong-wong niku di pundi saos niko jumpai wong-wong niku, serto usirla wong-wong niku dari panggonan wong-wong niku sampun ngusir niko (Mekah); serto pitna [^116] niku luwe ageng bahayonyo dari pembunuan, serto nano angsal niko merangi wong-wong niku di Masjidil haram, kacowali kalu wong-wong niku merangi niko di panggona niku. kalu wong-wong niku merangi niko (di panggona niku), mako bunula wong-wong niku. maknikula balesan bagi sedanten wong kapir.

[^116]: Fitnah (menimbulkan kekacauan), pecak mengusir rencang dari kampung halamannya, merampas harta wong-wong niku dan menyakiti atawa nano ayun nuggu kebebasan wong-wong niku beragama.

## 2:192

Sampun niku kalu wong-wong niku berenti (dari musuhi niko), mako selesernyo Allah Maha Pengampun lagi Maha Penyayang.

## 2:193

Serto perangila wong-wong niku, sehinggo nano wênten pitnah lagi serto (sehinggo) ketoatan niku saos semato-mato peranti Allah. kalu wong-wong niku berenti (dari musuhi niko), dadesnyo nano wênten pemusuan (lagi), kacowali tehadep sedanten wong yen zalim.

## 2:194

bulan haram dengen bulan haram [^117] , serto pado sesios yen patut dihorpadem [^118] , belaku hukum qishaash. ole sebab niku sinten saos yen nyerang niko, mako serangla dio, seimbang dengen serangannyo tehadep niko. Betakwala kepado Allah serto wikanila, bahwo Allah beseta sedanten wong yen betakwa.

[^117]: Kalu umat Islam diserang di bulan haram, yen selesernyo di bulan niku nano bole beperang, mako diboleke males serangan niku di bulan niku jugo.

[^118]: Maksudnyo antaro lian nikula: bulan Haram (bulan Zulkaidah, Zulhijjah, Muharram serto Rajab), tanah Haram (Mekah) serto ihram.

## 2:195

Serto sadikela (herto bendo niko) di jalan Allah, serto nano angsal niko nyampa’ke awak niko dewek ke jerû kebinasoan, serto bedamel saela, kareno selesernyo Allah nemeni sedanten wong yen bedamel sae.

## 2:196

Serto sempurnokenla ibada aji serto 'umra kareno Allah. kalu niko tekepung (tehalang ole musu atawa kareno sare), Dadesnyo (semelela) korban [^119]  yen muda diangsal, serto jangan niko nyukur sira niko [^120] , sedereng korban sampi di panggona sembelihannyo. kalu wênten di antaro niko yen sare atawa wênten gangguan di siranyo (sampun niku dio becukur), Dadesnyo wajibla atasnyo bepidyah, nikula: bepuaso atawa besedekah\ atawa bekorban. napi bilo niko sampun (ngeraso) aman, Dadesnyo bagi sinten yen ayun namelke 'umra sedereng aji (di jerû bulan aji), (wajibla dio nyemele) korban yen muda diangsal. tapi kalu dio nano nemuke (binatang korban atawa nano mampu), mako wajib bepuaso tigo dinten di jerû masa haji serto pitu dinten (lagi) napi bilo niko sampun mantu’ . Nikula sedoso (dinten) yen sempurno. mak niku (kewajiban mayar pidyah) bagi sedanten wong yen keluargonyo nano wênten (di sekiter) Masjidil Haram (sedanten wong yen didinyo penduduk kota Meka). serto betakwala kepado Allah serto wikanila bahwo Allah keras nian siksoan-Nyo.

[^119]: Yang dimaksud dengen korban di ngeriki nikula nyemele binatang korban sebagai pengganti damelan wajib haji yen ditinggalke; atawa sebagi dendo kareno ngelanggar hal-hal yen nano angsal namelkenyo di jerû ibada haji.

[^120]: Nyukur sira wêntenla sala sios damelan wajib jerû haji, sebagi tando sampun ihram.

## 2:197

(Musim) haji wêntenla pinten-pinten bulan yen dimaklumi [^121] , Sinten saos yen netepke niatnyo di jerû bulan niku ayun namelke haji, Dadesnyo nano bole rafats [^122] , bedamel pasik serto bebanta-bantaan di jerû maso namelke haji. serto napi yen niko damelke berupo kesaean, cengki Allah wikannyo. Bebekala, serto selesernyo sesae-sae bekal wêntenla takwa [^123] serto betakwala kepado-Kulo hei sedanten wong yen berakal.

[^121]: Nikula bulan Syawal, Zulkaidah serto Zulhijjah.

[^122]: Rafats retinyo metuke kelapan yen munculke berahi yen nano senono atawa besebadan.

[^123]: Maksud bekal takwa di ngeriki nikula bekal yen cukup supayo angsal meliharo diri dari damelan hino atawa nedo-nedo selambat pejalanan haji.

## 2:198

Nano wênten doso bagi niko peranti nyari karunio (rezki hasil sadian) dari Tuhan niko. Dadesnyo napi bilo niko sampun betolak dari 'Arafat, bedzikirla kepado Allah di Masy'aril haram [^124]. serto bedzikirla (dengen ngelap) Allah peca’ yang ditunjukke-Nyo kepado niko; serto selesernyo niko sedereng niku selesernyo temasuk sedanten wong yen seset.

[^124]: Nikula bukit Quzah di Muzdalifah.

## 2:199

Sampun niku betolakla niko dari panggona betolaknyo sedanten wong kata ('Arafa) serto mohonla ampun kepado Allah; Selesernyo Allah Maha Pengampun jugo Maha Penyayang.

## 2:200

Apobilo niko sampun ngerampungke ibada haji niko, dadesnyo bedzikirla dengen ngelap Allah, peca’ niko ngelap-nyebut (mangga-manggake) nenek moyang niko [^125] , atawa (bahkan) bedzikirla luwe kata dari niku. Dadesnyo di antaro wong wênten wong yen bedoa: "Ya Tuhan kame’, sungla kame’ (kesaean) di dunio", serto nano wêntenla baginyo bagian (yen nemeni ati) di akhirat.

[^125]: wêntenla dades kebiasoan sedanten wong Arab Jahiliyah sesampun nunaike haji sampun niku bemega-megaan tentang keagengan nenek moyangnyo. Sesampun ayat niki diturunke dadesnyo memega-megake nenek moyangnyo niku digenti dengen dzikir kepado Allah.

## 2:201

Serto di antaro wong-wong niku wênten wong yen bedoa: "Ya Tuhan kame’, sungla kame’ kesaean di dunio serto kesaean di akhirat serto peliharola kame’ dari sikso nerako" [^126] .

[^126]: Nikila doa yen sesae-saenyo bagi sios wong Muslim.

## 2:202

Wong-wong nikulla wong yen angsal bagian daripado napi yen diusohokenyo; serto Allah cepat nian pehitungan-Nyo.

## 2:203

Serto bedzikirla (dengen ngelap) Allah dipinten-pinten dinten yen bebilang [^127] . Sinten saos yen ayun cepet kesa (dari Mina) sesampun duo dinten, dadesnyo nano wênten doso baginyo. Serto Sinten saos yen ayun nangguke (kesanyo dari duo dinten niku), dadesnyo nano wênten doso pulo' baginyo [^128] , bagi wong yen betakwa. Serto betakwala kepado Allah, serto wikanila, bahwo niko ayun dikumpulke kepado-Nyo.

[^127]: Maksud dzikir di ngeriki nikula maco takbir, tasbih, tahmid, talbiah dan liannyo. pinten-pinten dinten yen bebilang nikula telu dinten sesampun dinten rayo haji, nikula tanggal 11, 12, serto 13 bulan Zulhijjah. dinten-dinten niku dinamike dinten-dinten tasy'riq.

[^128]: Sesaenyo wong haji ninggalke Mina pado sore dinten terakhir dari dinten tasy'riq, wong-wong niku bole jugo ninggalke Mina pado sore dinten keduo.

## 2:204

Serto di antaro wong-wong, wênten wong yen kelapannyo tentang keidupan dunio narik ati niko, serto dipesaksikenyo kepado Allah (peranti keleseran) isi atinyo, padohal dio wêntenla penantang yen paling keras.

## 2:205

Serto apobilo dio bepaling (dari niko), dio bejalan di bumi peranti muat kerusakan padonyo, serto ngerusak tanaman serto binatang ternak, serto Allah nano nemeni kebinasoan [^129] .

[^129]: Ungkapan niki wêntenla ibarat dari sedanten wong yen berusaha nggoncangke iman sedanten wong mukmin serto sesampun niku ngewêntenke pengacauan.

## 2:206

Serto apobilo dikelapke kepadonyo: "Betakwala kepado Allah", bangkitla kesombongannyo yen nyebabkenyo namelke doso. Dadesnyo cungkupla (balesannyo) nerako Jahannam. serto selesernyo nerako Jahannam niku panggona yen seburuk-buruknyo.

## 2:207

Serto di antaro wong-wong niku wênten wong yen ngorbanke awaknyo kareno ngerunut keridhoan Allah; serto Allah Maha Penyantun kepado hamba-hamba-Nyo.

## 2:208

Hei sedanten wong yen beriman, melebula niko ke jerû Islam secaro utu (keseluruhan), serto nano angsal niko nurut langka-langka belis. Selesernyo belis niku musu yen nyato bagi niko.

## 2:209

Tapi kalu niko nyimpang (dari jalan Allah) sesampun rawu kepado niko bukti-bukti keleseran, dadesnyo wikanila, bahwosanyo Allah Maha Pekaso jugo Maha Bijaksano.

## 2:210

Nano wênten yen wong-wong niku enten-enteni melianke rawunya Allah serto Malaikat (pado dinten kiamat) di jerû naungan awan [^130] , serto diputuskela pekaronyo. serto kepado Allah saosla dimantu’ke sedanten urusan.

[^130]: Naungan awan besami Malaikat biasonyo nurunke ujan yen retinyo rahmat, tapi rahmat yen diarep-arepke niku nanola rawu melianke azab Allah-la yen rawu.

## 2:211

Takenkela kepado Bani Israil: "sepinten katanya alamat (keleseran) [^131]  yen nyato, yen sampun Kame’ sungke kepado wong-wong niku". serto sinten saos yen nukar nikmat Allah [^132] sesampun rawu nikmat niku kepadonyo, Dadesnyo selesernyo Allah sangat keras sikso-Nyo.

[^131]: Nikula alamat keleseran yen dibakto nabi-nabi wong-wong niku, yen nunju’ke kepado keesaan Allah, serto keleseran nabi-nabi niku sesampun niku wong-wong niku tolak.

[^132]: Yen dimaksud dengen nikmat Allah di ngeriki nikula perinta-perinta serto ajaran-ajaran Allah.

## 2:212

Keidupan dunio didadeske cindo di jerû pandangan sedanten wong kafir, serto wong-wong niku mandang hino sedanten wong yen beriman. Padohal sedanten wong yen betakwa niku lebi mulio daripado wong-wong niku di dinten kiamat. Serto Allah ngesung rezki kepado sedanten wong yen diayuni-Nyo nano bebates.

## 2:213

Sedanten wong niku wêntenla umat yen sios. (Sesampun nongol peselisian), mako Allah ngutus sedanten Nabi, sebagi pengesung peringetan, serto Allah nurunke besami wong-wong niku kitab yang leser, peranti ngesung keputusan di antaro wong tentang pekaro yen wong-wong niku peselisike. Nanola beselisi tentang kitab niku melianke wong yen sampun dirawuke kepado wong-wong niku Kitab, nikula sesampun rawu kepado wong-wong niku keterangan-keterangan yen nyato, kareno dengki antaro wong-wong niku dewek. Dadesnyo Allah ngesung hidayah sedanten wong yen beriman kepado keleseran tentang hal yen wong-wong niku peselisike niku dengen keayunan-Nyo. serto Allah sesampun niku ngesung hidayah wong yen diayuni-Nyo kepado jalan yen sae.

## 2:214

Napika niko ngiro bahwo niko ayun melebet syurgo, Padohal dereng rawu kepado niko (cobaan) peca’ halnyo sedanten wong dumin sedereng niko? wong-wong niku ditimpo ole malapetako serto kemelaratan, serto digoncangke (dengen bemacem-macem cobaan) sehinggo bekelapla Rasul serto sedanten wong yen beriman besaminyo: "bilo rawunyo petolongan Allah?" Imutla, selesernyo petolongan Allah niku parak nian.

## 2:215

Wong-wong niku betaken kepado niko tentang napi yen dinapkake. Jawabla: "napi saos herto yen niko napkake ayunla disungke kepado mbik-bak, sanak kadang, budak-budak yatim, sedanten wong miskin serto sedanten wong musapir." serto napi saos kesaean yen niko damel, Dadesnyo selesernyo Allah Maha wikan.

## 2:216

Diwajibke atas niko beperang, padohal beperang niku wêntenla sesios yen niko benci. Bole dades niko menci sesios, padohal niku sae nian bagi niko, serto bole dades (pulo') niko nemeni sesios, padohal niku buruk nian bagi niko; Allah wikan, sedeng niko nano wikan.

## 2:217

Wong-wong niku betaken kepado niko tentang beperang pado bulan Haram. Kelapkela: "Beperang di bulan niku wêntenla duso ageng; tapi ngalangi (wong) dari jalan Allah, kapir kepado Allah, (ngalangi mlebet) Masjidil haram serto ngusir penduduknyo dari sekitarnyo, lebi ageng (dusonyo) di sisi Allah [^133] . serto bedamel pitna [^134] lebi ageng (dusonyo) dari pado munu. Wong-wong niku nano brenti-brentinyo merangi niko sampi wong-wong niku (angsal) mantu’ke niko dari agami niko (kepado kekapiran), kalu wong-wong niku sanggup. Sinten saos yen murtad di antara niko dari agaminyo, sampun niku dio padem di jerû kekapiran, dadesnyo wong-wong niku nikula yen sio-sio amalannyo di dunio serto di akhirat, serto wong-wong niku, nikula penunggu nerako, wong-wong niku kekel di jerûnyo.

[^133]: Pendapet Ar Razy, tejema ayat niku wêntenla: Kelapkela: "Beperang di jerû bulan niku wêntenla doso ageng, serto (wêntenla retinyo) ngalangi (wong) dari jalan Allah, kapir kepado Allah serto (ngalangi wong dari) Masjidil haram. Tapi ngusir penduduknyo dari Masjidil haram (Mekah) lebi ageng lagi (dusonyo) di sisi Allah." Pendapet Ar Razy niki mengkin bedasarke petimbangan, bahwo ngusir Nabi serto rencang-rencangnyo dari Masjidil haram sami dengen numpas agami Islam.

[^134]: pitnah di ngeriki retinyo penganiayoan serto sedanten damelan yen dimaksudke peranti nindas Islam serto muslimin.

## 2:218

Selesernyo wong-wong yen beriman, wong-wong yen behijrah serto bejihad di jalan Allah, wong-wong niku ngarepke rahmat Allah, serto Allah Maha Pengampun jugo Maha Penyayang.

## 2:219

Wong-wong niku betaken kepado niko tentang khamar [^135] serto judi. Kelapkela: "Pado keduonyo terangsal doso yen ageng serto pinten-pinten manpaat bagi wong, tapi duso keduonyo lebi ageng dari manpaatnyo". serto wong-wong niku betaken kepado niko napi yen wong-wong niku napkake. Kelapkela: " yen lebi dari keperluan." Mak nikula Allah nerangke ayat-ayat-Nyo kepado niko supayo niko bepikir,

[^135]: Sedanten umbian yen mabukke.

## 2:220

Tentang dunio serto akhirat. serto wong-wong niku betaken kepado niko tentang budak yatim, kelapkela: "ngurus urusan wong-wong niku secaro patut wêntenla sae, serto kalu niko begaul dengen wong-wong niku, dadesnyo wong-wong niku wêntenla dulur niko; serto Allah wikan sinten yen bedamel kerusakan dari yen ngewêntenke pesaean. Serto Kalu Allah ngayuni, cengki Dio angsal nurunke kesulitan kepado niko. Selesernyo Allah Maha Pekaso jugo Maha Bijaksana.

## 2:221

Serto nano angsal niko nikai betino-betino musyrik, sedereng wong-wong niku beriman. Selesernyo betino budak yen mukmin lebi sae dari betino musyrik, walau dio menawan ati niko. serto nano angsal niko nikake sedanten wong musyrik (dengen betino-betino mukmin) sedereng wong-wong niku beriman. Selesernyo budak yen mukmin lebi sae dari wong musyrik, walau dio menawan ati niko. wong-wong niku ngajak ke nerako, sedeng Allah ngajak ke suargo serto ampunan dengen izin-Nyo. serto Allah nerangke ayat-ayat-Nyo (perinta-perinta-Nyo) kepado wong-wong niku supayo wong-wong niku ngembil pelajaran.

## 2:222

Wong-wong niku betaken kepado niko tentang haidh. Kelapkela: "Haidh niku wêntenla sios kotoran". ole sebab niku ayunla niko nyauke dewe' [^136] dari betino di waktu haidh; serto nano angsal niko mara’i wong-wong niku, sedereng wong-wong niku suci [^137] . apobilo wong-wong niku sampun suci, dadesnyo campurila wong-wong niku di panggonan yen dikengken Allah kepado niko. Selesernyo Allah nemeni sedanten wong yen betobat serto nemeni sedanten wong yen nyucike dewe'.

[^136]: Maksudnyo nyebadani betino sewaktu haidh.

[^137]: Nikula sesampun mandi. wênten jugo yen napsirke sesampun berenti dara metu.

## 2:223

Sema-sema niko wêntenla (peca’) tana panggonan niko becocok tanem, dadesnyo rawuila tana tempat becocok-tanam niko niku mak pundi saos niko ayuni. serto damelkela (amal yen sae) peranti awak niko, serto betakwala kepado Allah serto wikanila bahwo niko mengkin angsal mangge-Nyo. serto sungla kabar gembiro sedanten wong yen beriman.

## 2:224

Nano angsal niko dadeske (nami) Allah jerû sumpa niko sebagi pengalang peranti bedamel kebajikan, betakwa serto ngewêntenke ishlah di antaro wong [^138] . serto Allah Maha ngerungu jugo Maha wikan.

[^138]: Maksudnyo: ngelarang besumpa dengen ngunoke nami Allah peranti nano namelke yen sae, peca’: demi Allah, kulo nano ayun nolong budak yatim. tapi apobilo sumpa niku sampun tekelapke, mestila dilanggar dengen mayar kafarat.

## 2:225

Allah nano ngukum niko disebabke sumpa niko yen nano dimaksud (peranti besumpa), tapi Allah ngukum niko disebabke (sumpa niko) yen disengajo (peranti besumpa) ole ati niko. Serto Allah Maha Pengampun jugo Maha Penyantun [^139] .

[^139]: Halim retinyo penyantun, nano segero nyikso wong yen damelke duso.

## 2:226

Kepado sedanten wong yen nge-ilaa' semanyo [^140] disung tanggu sekawan bulan (lambatnyo). Sampun niku kalu wong-wong niku mantu’(kepado semanyo), Dadesnyo selesernyo Allah Maha Pengampun jugo Maha Penyayang.

[^140]: Nge-ilaa' sema maksudnyo: besumpa nano ayun nyampuri sema. dengen sumpa niki sios wong betino menderito, kareno nano disebadani serto nano pulo' dicereike. Dengen turunnyo ayat niki, dadesnyo domik sesampun sekawan bulan mesti mili antaro nyebadani semanyo lagi dengen mayar kafarat sumpa atawa nyereike.

## 2:227

Serto kalu wong-wong niku ber'azam (betetep ati peranti) talak, Dadesnyo selesernyo Allah Maha ngerungu jugo Maha wikan.

## 2:228

Betino-betino yen ditalak mestila nahan dewe' (ngenteni) tigo kali quru' [^141] . nano bole wong-wong niku nyingitke napi yen diciptoke Allah di jerû rahimnyo, kalu wong-wong niku beriman kepado Allah serto dinten akhirat. Serto sema-semanyo wênten hak ngerujukinyo di jerû masa ngenteni niku, kalu wong-wong niku (sedanten sema) ngayuni ishlah. Serto sedanten betino ngewênteni hak yen seimbang dengen kewajibannyo nurut caro yen ma'rup. Namun sedanten domik, ngewênteni sios tingkatan kelebian daripado semanyo [^142] . Serto Allah Maha Perkasa jugo Maha Bijaksana.

[^141]: Quru' angsal diretike suci atawa haidh.

[^142]: Hal niki disebabke kareno domik betanggung jawab tehadep keselamatan serto kesejahteroan rompok tanggo (tingal surat An Nisaa' ayat [^34].

## 2:229

Talak (yen angsal dirujuk’i) duo kali. Sesampun niku bole rujuk lagi dengen caro yen ma'rup atawa nyereike dengen caro yen sae. Nano halal bagi niko ngembil sesios dari yen sampun niko sungke kepado wong-wong niku, kacowali kalu keduonyo kuatir nano angsal nyalanke hukum-hukum Allah. Kalu niko kuatir bahwo keduonyo (domik sema) nano angsal nyalanke hukum-hukum Allah, dadesnyo nano wênten duso atas keduonyo tentang bayaran yen disungke ole sema peranti nebus awaknyo [^143] . Nikula hukum-hukum Allah, Dadesnyo nano angsal niko ngelanggarnyo. Sinten saos yen ngelanggar hukum-hukum Allah nikula wong-wong yen zalim.

[^143]: Ayat nikila yen dades dasar hukum khulu' serto penerimoan 'iwadh. Kulu' yakni penedoan cerei kepado domik dengen pembayaran yen dikelapke 'iwadh.

## 2:230

Sampun niku kalu domik nalaknyo (sesampun talak yen keduo), mako betino niku nano lagi halal baginyo hinggo dio kawin dengen domik yen lian. Sampun niku kalu domik yen lian niku nyereikenyo, dadesnyo nano wênten duso bagi keduonyo (bekas domik bungaran serto sema) peranti kawin lagi kalu keduonyo bependapat ayun angsal nyalanke hukum-hukum Allah. Nikula hukum-hukum Allah, diterangke-Nyo kepado gugu' yen (ayun) wikan.

## 2:231

Apobilo niko nalak sema-sema niko, sampun niku wong-wong niku mara’i akhir iddahnyo, dadesnyo ruju’ila wong-wong niku dengen caro yen ma'ruf, atawa cereikela wong-wong niku dengen caro yen ma'ruf (pulo'). Nano angsal niko rujuki wong-wong niku peranti ngesung kemudhoratan, kareno dengen mak niku niko nganiaya wong-wong niku, umpamonyo: makso wong-wong niku nedo cerei dengen caro khulu' atawa nala’ke wong-wong niku idup tekatung-katung. Sinten saos bedamel mak niku, dadesnyo selesernyo dio sampun bedamel zalim tehadep awaknyo dewek. nano angsal niko dadeske hukum-hukum Allah sebagi candoan, Serto imutla nikmat Allah pado niko, serto napi yen sampun diturunke Allah kepado niko ya’niki Al kitab serto Al Hikmah (As Sunnah). Allah ngesung pengajaran kepado niko dengen napi yen diturunke-Nyo niku. Serto betakwala kepado Allah serto wikanila bahwosonyo Allah Maha wikan sedanten sesios .

## 2:232

Apobilo niko nalak sema-sema niko, sampun niku telas masa iddahnyo, dadesnyo nano angsal niko (sedanten wali) ngalangi sema-sema niku ayun kawin lagi dengen bakal domiknya [^144] , apobilo sampun terangsal kerelaan di antara wong-wong niku dengen cara yen ma'ruf. Nikula yen dinasehatkan kepado sedanten wong yen beriman di antara niko kepado Allah serto dinten sampun niku. niku lebi sae bagi niko serto lebi suci. Allah wikan, sedeng niko nano wikan.

[^144]: Kawin lagi dengen bekas domik atawa dengen laki-laki yen lian.

## 2:233

Sedanten emak ayunla nyusuke anak-anaknyo selambat kale taun penu, ya’niku bagi yen ayun nyempurnoke penyusuan. Serto kewajiban bak ngesung nedo serto kelambi kepado sedanten emak dengen caro ma'ruf. Sesios wong nano angsal dibebani melianke nurut kadar kesanggupannyo. nano angsal sios emak menderito kemelaratan kareno anaknyo serto sios bak kareno anaknyo, serto warispun berkewajiban mak niku. apobilo keduonyo ayun nyapi (sedereng kale taun) dengen kereloan keduonyo serto permusyawaratan, Dadesnyo nano wênten doso atas keduonyo. Serto kalu niko ingin anak niko disusukan ole wong lian, nano wênten doso bagi niko apobilo niko ngesungke bayaran nurut yen patut. betakwalah niko kepado Allah dan wikanila bahwo Allah Maha ningal napi yen niko damelke.

## 2:234

Sedanten wong yen padem di antaramu dengen ninggalke sema-sema (ayunla sedanten sema niku) nangguke awaknyo (ber'iddah) sekawan bulan sedoso dinten. sampun niku apobilo sampun habis 'iddahnya, mako nano doso bagi niko (sedanten wali) nala’ke sema-sema niku bebuat sesios damelan tehadep dewe'nyo [^145] nurut yen patut. Allah wikan napi saos yen niko damelke.

[^145]: Berhias, atawa bepergian, atawa nerimo pinangan.

## 2:235

Serto nano wênten doso bagi niko minang betino-betino niku [^146] dengen sindiran [^147] atawa niko nyingitke (keinginan ngawini wong betino niku) jerû ati niko. Allah wikan bahwo niko ayun ngelap-menggil wong-wong niku, jerû pado niku nano angsal niko ngewêntenke semayoan kawin dengen wong betino niku secaro rahasio, kacowali sekedar ngucapke (kepado wong-wong niku) kelapan yen ma'rup [^148] . Serto nano angsal niko be'azam (betetap ati) peranti beaqad nika, sedereng abis 'iddahnyo. serto wikanila bahwosanyo Allah wikan napi yen wênten di jerû ati niko; Dadesnyo wedhila kepado-Nyo, serta wikanila bahwo Allah Maha Pengampun jugo Maha Penyantun.

[^146]: Yen domiknya sampun padem dan maler jerû 'iddah.

[^147]: Betino yen bole dipinang secaro sindiran nikula betino yen jerû 'iddah kareno padem domiknyo, atawa kareno talak bain, sedeng betino yen jerû 'iddah talak raji'i nano bole dipinang walau dengen sindiran.

[^148]: Kelapan sindiran yen sae.

## 2:236

Nano wênten kewajiban mayar (mahar) peranti niko, kalu niko nyereike sema-sema niko sedereng niko becampur dengen wong-wong niku serto sedereng niko nentuke maharnyo. Dedesnyo ayunla niko sungke sios mut'ah (pengesungan) kepado sema niko niku. wong yen mampu nurut kemampuannyo, serto wong yen miskin nurut kemampuannyo (jugo), ya’niki pengesungan nurut yen patut. yen mak niku ngerupoke kecengkian bagi sedanten wong yen bedamel kebajikan.

## 2:237

Kalu niko nyereike sema-sema niko sedereng niko becampur dengen dio niku, padohal selesernyo niko sampun nentuke maharnyo, dadesnyo bayarla seperduo dari mahar yen sampun niko tetepke niku, kacowali kalu sema-sema niko niku ma'afke atawa dima'afke ole wong yen nyekel ikatan nika [^149] , serto pema'afan niko niku lebi para’ kepado takwa. serto nano angsal niko melalike keutamoan di antaro niko. Selesernyo Allah Maha ningal sedanten napi yen niko damelke.

[^149]: Nikula domik atawa wali. kalu Wali ma'apke, dadesnyo domik dibebaske dari mayar mahar yen seperduo, sedeng kalu domik yen ma'apke, dadesnyo dio mayar sedanten mahar.

## 2:238

Peliharola sedanten semayang(niko), serto (peliharola) semayang wusthaa [^150] . Tega’la peranti Allah (jerû semayang niko) dengen khusyu'.

[^150]: Semayang wusthaa nikula semayang yen di tenga-tenga serto yen paling utamo. wênten yen bependapet, bahwo yen dimaksud dengen semayang wusthaa nikula semayang Ashar. Kelap ahli hadits, ayat niki nekenke supayo sedanten semayang niku didamelke dengen sesae-saenyo

## 2:239

Kalu niko di jerû kewêntenan wedhi (bahayo), dadesnyo semayangla sambil bejalan atawa bekendaroan. sampun niku apobilo niko sampun aman, dadesnyo penggilah Allah (semayangla), peca’ Allah sampun ngajarke kepado niko napi yen dereng niko wikani.

## 2:240

Serto sedanten wong yen ayun padem di antaro niko serto ninggalke sema, ayunla bewasiat peranti sema-semanya, (ya’niki) disung nafkah hinggo setaun lambatnyo serto nano dikengken ngali (dari rompoknyo). tapi kalu wong-wong niku ngali (dewek), dadesnyo nano wênten doso bagi niko (wali atawa waris dari yen padem) nala’ke sema niku bedamel yen ma'ruf tehadep dewe'nyo niku. Serto Allah Maha Pekaso jugo Maha Bijaksano.

## 2:241

Kepado betino-betino yen dicereike (ayunla disungke ole domiknya) mut'ah [^151] nurut yen ma'rup, sebagi sios kewajiban bagi sedanten wong yen betakwa.

[^151]: Mut'ah (pengesungan) nikula sesios yen disungke ole domik kepado sema yen dicereikenyo sebagi pengibur, selian napkah sesuai dengen kemampuannyo.

## 2:242

Mak nikula Allah nerangke kepado niko ayat-ayat-Nyo (hukum-hukum-Nyo) supayo niko mahaminyo.

## 2:243

Napika niko nano merhatike sedanten wong yen metu dari kampung halamannyo sedeng wong-wong niku beribu-ribu (jumlanyo) kareno wedhi padem; Dadesnyo Allah befirman kepado wong-wong niku: "Pademla niko" [^152] , sampun niku Allah ngidupke wong-wong niku. Selesernyo Allah ngewênteni karunia tehadep wong niku, tapi kekataan wong nano besyukur.

[^152]: Sebagian ahli tapsir (peca’ Al-Thabari serto Ibnu Katsir) ngertike padem dingeriki dengen padem yen selesernyo; sedengke sebagian ahli tapsir yen lian ngertikenyo dengen padem semangat.

## 2:244

Serto beperangla niko sedanten di jalan Allah, serto wikanila selesernyo Allah Maha Ngerungu jugo Maha Wikan.

## 2:245

Sinten yen ayun ngesung pinjeman kepado Allah, pinjeman yen sae (napkake hertonyo di jalan Allah), mako Allah ayun ngelipet gandake bayaran kepadonyo dengen lipat ganda yen kata. Serto Allah nyempitke serto ngelapangke (rezki). Serto kepado-Nyo-la niko dimantu’ke.

## 2:246

Napika niko nano merhatike pemuko-pemuko Bani Israil sesampun Nabi Musa, ya’ niki sewaktu wong-wong niku bekelap kepado sios Nabi wong-wong niku: "sung la peranti kame’ sios rajo supayo kame’ beperang (di bawa pimpinannyo) di jalan Allah". Nabi wong-wong niku nyawab: "mengkin kalu niko mengkin diwajibke beperang, niko nano ayun beperang". wong-wong niku nyawab: "Menapi kame’ nano ayun beperang di jalan Allah, padohal selesernyo kame’ sampun diusir dari kampung halaman serto dari budak-budak kame’?" [^153] . Dadesnyo manokalo perang niku diwajibke peranti wong-wong niku, wong-wong niku bepaling, kacowali pinten-pinten saos di antaro wong-wong niku. serto Allah Maha wikan sinten sedanten wong yen zalim.

[^153]: Maksudnyo: wong-wong niku diusir serto budak-budak wong-wong niku ditawan.

## 2:247

Nabi wong-wong niku ngelapke kepado wong-wong niku: "Selesernyo Allah sampun ngangkat Thalut dades rajo niko." wong-wong niku nyawab: "Mak pundi Thalut merinta kame’, padohal kame’ lebi wênten hak ngendalike pemerintahan daripado dio, sedeng dio jugo nano disung kekayoan yen cukup kata?" Nabi (wong-wong niku) bekelap: "Selesernyo Allah sampun mili rajo niko serto nganugerainyo ilmu yen luas serto badan yen pekaso." Allah ngesungke kekuasoan kepado sinten saos yen diayuni-Nyo. Serto Allah Maha Luas pengesungan-Nyo jugo Maha wikan.

## 2:248

Serto Nabi wong-wong niku ngelapke kepado wong-wong niku: "Selesernyo tando dio ayun dades Rajo, nikula mantu’nyo tabut kepado niko, di jerûnyo teangsal ketenengan [^154] dari Tuhan niko serto sisa dari peninggalan keluargo Musa serto keluargo Harun; tabut niku dibakto malaikat. Selesernyo pado yen mak niku teangsal tando bagi niko, kalu niko wong yen beriman.

[^154]: Tabut nikula peti tempat nyimpen Taurat yen makto ketenangan bagi wong-wong niku.

## 2:249

Mako tatkalo Thalut metu makto tentaronyo, dio bekelap: "Selesernyo Allah ayun nguji niko dengen sios sungi. Dadesnyo sinten di antara niko ngumbi banyunyo; didinyola dio penumut kulo. serto sinten saos nano ngumbenyo, kacowali menceduk seceduk tangan, dadesnyo dia wêntenla penumut kulo." sampun niku wong-wong niku ngumbenyo kacowali pinten-pinten wong di antara wong-wong niku. Dadesnyo tatkalo Thalut serto sedanten wong yen beriman besami dio sampun nyeberangi sungi niku, sedanten wong yen sampun ngumbe bekelap: "Nano wênten kesanggupan Kame’ pado dinten niki peranti ngelawan Jalut serto tentaronyo." sedanten wong yang ngeyakini bahwo wong-wong niku ayun manggi Allah, bekelap: "pinten kata tedades golongan yang setiti’ angsal ngalake golongan yang kata dengen izin Allah. serto Allah beserto sedanten wong yang sabar."

## 2:250

Tatkalo wong-wong niku ketingalan ole Jalut serto tentaronyo, Thalut serto tetaronyo bedoa: Ya Tuhan kame’, tuangkela kesabaran atas dewe' kame’, serto kokokela pendewe'an kame’ serto tolongla kame’ tehadep sedanten wong kafir."

## 2:251

Wong-wong niku (tentaro Thalut) ngalake tentaro Jalut dengen izin Allah serto (di jerû peperangan niku) Daud munu Jalut, sampun niku Allah ngesungke kepadonyo (Daud) pemerintahan serto hikmah [^155] (sesampun pademnyo Thalut) serto gajarke kepadonyo napi yen diayuni-Nyo. kalu Allah nano nolak (keganasan) sebagian umat dengen sebagian yen lian, pasti rusakla bumi niki. Tapi Allah ngewênteni karunia (yen dicurake) peranti semesto alam.

[^155]: Yen dimaksud dingeriki nikula kenabian serto kitab Zabur

## 2:252

Niku wêntenla ayat-ayat dari Allah, Kame’ bacoke kepado niko dengen hak (leser) serto selesernyo niko selesernyo sala sios wong di antaro nabi-nabi yen diutus.

## 2:253

Rasul-rasul niku Kame’ langkungke sebagian (dari) wong-wong niku atas sebagian yên lian. diantaro wong-wong niku wênten yên Allah bekelap (langsung ngen dia) serto sebagiannya Allah munggahkenyo pinten-pinten derajat. dan Kame’ sungkan kepado Isa putera Maryam pinten-pinten mukjizat serto Kame’ kuatke dio ngen Ruhul Qudus . dan kalu Allah ngayuni, niscayo nanolah bebunu-bunuan sedanten wong (yên rawu) sesampun Rasul-rasul niku, sesampun rawu kepado wong-wong niku pinten-pinten macem keterangan, akan tetapi wong-wong niku beselisih, dadesnyo wênten diantaro wong-wong niku yên beriman serto wênten (pulo) diantaro wong-wong niku yên kafir. seumpamo Allah ngayuni, nanolah wong-wong niku bebunuh-bunuhan. aken tetapi Allah bebuat napi yên diayuni-Nyo.

## 2:254

Hai sedanten wong yên beriman, tumbaskela (di jalan Allah) sebagian dari rezki yên sampun Kame’ sungkan kepado niko sedereng rawu dinten yên pado dinten niku nano wênten lagi sade-tumbas lan nano wênten lagi pertemanan serto nano wênten syafa'at [^156] . Dadesnyo, wong-wong kafir nikula wong-wong yên zalim.

[^156]: Syafa'at: usaha perantaraan jiru ngesungkan sesuatu manfaat bagi wong lian atawa mengelakkan sesios mudharat bagi wong lian. syafa'at yen nano diterimo di sisi Allah wêntenla syafa'at bagi sedanten wong kafir.

## 2:255

Allah, nano wênten Tuhan (yên berhak disembah) melainkan Dio yên idup kekal lagi terus-menerus ngurus (makhluk-Nya); nano ngantuk serto nano tilem. Kewêntenan-Nyala napi-napi yên di langit serto di bumi. Nano wênten yên angsal ngesung syafa'at [^157]  di sisi Allah tanpo izin-Nya? Allah wikan napi-napi yên di luan serto di buri wong-wong niku, serto wong-wong niku nano wikan napi-napi dari ilmu Allah kacowali napi yên diayuni-Nya. Kursi2 Allah meliputi langit serto bumi. Dan Allah nano meraso berat menjago keduonya, serto Allah Maha Tinggi lagi Maha besar.yo

[^157]: Kursi jiru ayat niki ole sebagian mufassirin diretike dengen ilmu Allah serto wênten  pulo yên ngertike dengen kekuasoan-Nyo.

## 2:256

Nano wênten paksoan perante (memasuki) agama (Islam); Selesernyo sampun jelas jalan yên leser daripado jalan yên seset. Kerno niku, sinten saos yên ingkar kepado Thaghut [^158] dan beriman kepado Allah, dadesnyo selesernyo io sampun berpegang kepado buhul tali yên amat kuat yên nano aken putus. serto Allah Maha ngerungu lagi Maha wikan.

[^158]: Thaghut wêntenla setan serto napi saos yên disemba selian dari Allah s.w\.t.

## 2:257

Allah pelindung sedanten wong yên beriman; Dio ngeluarken wong-wong niku dari kegelapan (kekafiran) kepado cahaya (iman). serto sedanten wong yên kafir, pelindung-pelindungnyo nikulah syaitan, yên ngeluarken wong-wong niku daripado cahaya kepado kegelapan (kekafiran). wong-wong niku wêntenla penghuni nerako; wong-wong niku kekal di jirunyo.

## 2:258

Napila kamu nano memerhatiken wong [^159] yên manta Ibrahim tentang Tuhannya (Allah) kerno Allah sampun ngesungkan kepado wong niku kesirahan (pemimpin/pemerintahan). ketiko Ibrahim ngelapke: "Tuhanku nikulah yên ngidupke serto mademke," wong niku bekelap: "Kulo angsal ngidupke serto mademke". [^160] Ibrahim bekelap: "Selesernyo Allah nerbitke matadinten dari timur, dadesnyo terbitkela dio dari barat," sampun niku tediemla wong kafir niku; serto Allah nano ngesung petunjuk kepado sedanten wong yên zalim.

[^159]: Ya’ niki Namrudz dari Babilonia.

[^160]: Maksudnyo raja Namrudz dengen nguripke wêntenla nala’ke urip, serto yên dimaksudnyo dengen mademke wêntenla munu. kelapan itu perante nguyok Nabi Ibrahim a.s.

## 2:259

Atawa (niko nano memerhatike) wong yên mesampun nikui sesios negeri yên (temboknya) sampun roboh menutupi atapnya. Dia berkata: "Ma’ pundi Allah ngidupke kembali negeri niki sesampun ancur?" Dadesnyo Allah memademke wong niku seratus taun, dados ngidupkenyo kembali. Allah bekelap: "Pinten laminyo niko bediem di ngeriki?" io nyawab: "Kulo tinggal di ngeriki sedinten atawa setengah dinten." Allah berfirman: "Selesernyo niko sampun bediem di ngeriki seratus taon laminya; tingalila kepado nedoan serto ngumbean niko yên dereng lagi beubah; dan tinglila kepado keledai niko (yên sampun dados tulang belulang); Kame’ akan nyadiken niko tando kekuasaan Kame’ bagi wong; dan tingalila kepado tulang belulang keledai niku, dados Kame’ nyusunnyo kembali, dados Kame’ membalutnyo dengen daging." Dadesnyo tatkala sampun nyato kepadonyo (ma’ pundi Allah ngidupke yên sampun padem) diopun bekelap: "Kulo yakin bahwo Allah Maha Kuaso atas sedanten sesios."

## 2:260

Dan (imutla) ketiko Ibrahim bekelap: "Ya Tuhanku, tingalkela kepadoku ma’ pundi Niko ngidupke sedanten wong padem." Allah berfirman: "Dereng yakinkah niko?" Ibrahim nyawab: "Kulo sampun yakin, aken tetapi agar ati kulo tetap mantep (dengen imanku). Allah berfirman: "(Kalu ma’ niku) embila sekawan iko’ burung, sampun niku cincangla sedanten ole niko. (Allah berfirman) “sampun niku lepekke dipucuk saben-saben satu bukit satu bagian dari saben-saben bagian niku, sesampun niku panggilla mereka, niscayo mereka rawu kepado niko dengen gancang”. [^161]  Dadesnyo, ketahuila bahwo Allah Maha Perkaso lagi Maha Bijaksano.

[^161]: Penangsal di pucu' wêntenla kelap At-Thabari serto Ibnu Katsir, deng kelap Abu Muslim Al Ashfahani pengertian ayat di pucu' bahwa Allah ngesung penjelasan kepado Nabi Ibrahim a.s. tentang caro Dio nguripke sedanten wong yên padem. dikengken-Nyo Nabi Ibrahim a.s. ngembil sekawan ikok burung sampun niku nyagonyo serto nyinakkenyo hinggo burung niku angsal rawu timpa’-tumpa’, napibilo dipenggil. Sesampun niku, burung-burung yên sampun pinter niku, dilepekke di pucu' saben-saben bukit siko’, sampun niku burung-burung niku dipanggil dengen sios tepukan/seruan, niscayo burung-burung niku ayun rawu dengen gancang, walau tenggonnyo tepisa-pisa serto tebî. Dadesnyo ma’ nikula Allah nguripke sedanten wong yên padem yên tesebar di pundi-pundi, ngen sios kalimat cipta uripla niko sedanten cengkila wong-wong niku niku urip lagi. dades kelap Abu Muslim sighat amr (bentuk kata perintah) jiru ayat niki, pengertiannyo khabar (bentuk berita) sebagi caro penjelasan. kelapan beliau niki dianut pulo ole Ar Razy  serto Rasyid Ridha.

## 2:261

Perumpamoan (nafka yên dimetuke ole) sedanten wong yên nafkake hartonyo di jalan Allah wêntenla serupo dengen sebutir beni yên numbuke pitu bulir, pado saben-saben bulir seratus biji. Allah melipat gandake (ganjaran) bagi siapo yên Dio ayuni. Serto Allah Maha Luas (karunio-Nyo) lagi Maha wikan.

## 2:262

Sedanten wong-wong yen nafkake hartonyo di jalan Allah, kemudian wong-wong niku nano ngiringi napi yên dinafkakenyo niku dengen ngelap-nyebut sungannyo serto dengen nano nyakiti (perasaan si penerima), wong-wong niku memperole pahalo di sisi Tuhan wong-wong niku. Nano wênten kekhawatiran terhadep wong-wong niku serto nano (pula) wong-wong niku besedi ati.

## 2:263

kelapan yên sae serto pengesungan maaf langkung sae dari sedeka yên diiringi dengen sesuatu yên nyakitki (perasaan si penerima). Allah Maha Kayo lagi Maha Penyantun.

## 2:264

Hai sedanten wong yên beriman, janganla niko nelaske (pahalo) sedeka niko ngen ngelap-nyebutnyo serto nyakiti (perasaan si penerima), pecak wong yên menafkake hartonyo kerno riya’ kepado wong lan dio nano beriman kepado Allah serto dinten kiamat. Dadesnyo perumpamaan wong niku pecak batu licin yên di atasnyo wênten tana, kemudian batu niku ditimpo ujan lebat, sampun niku menjadilah dio bersih (nano betana). wong-wong niku nano menguasai sesios napipun dari napi yên wong-wong niku usahake; serto Allah nano ngesung petunjuk kepado sedanten wong yên kafir.

## 2:265

Serto perumpamoan sedanten wong yên numbaske hartonya kereno madosi keridhaan Allah dan perante keteguhan jiwo wong-wong niku, pecak sebuah kebun yên terletak di dataran tinggi yên disiram ole ujan lebet, dadesnyo kebon niku ngasilke buahnyo kale kali lipat. Jiko ujan lebet nano nyiraminyo, dadesnyo hujan gerimis (pun memadai). serto  Allah Maha ningali napi yên niko damelke.

## 2:266

Napikah sesios wong di antaro niko yên pengen ngewênteni kebon kurma serto anggur yên ngalir di bawanyo sungi-sungi; Dio ngewênteni jiru kebon niku sedanten macem buah-buahan, sesampun niku rawula masa tuo pado wong niku deng dio ngewênteni keturunan yên maler alit-alit. Dadesnyo kebon niku ditiup angin keras yên ngandung api, sampun niku tebakarla. Ma’ nikula Allah menerangkan ayat-ayat-Nyo kepado niko supayo niko mikirkenyo.

## 2:267

Hai sedanten wong yên beriman, nafkakela (di jalan Allah) sebagian dari hasil usohomu yên sae-sae serto sebagian dari napi yên Kame’ keluarke dari bumi perante niko. Serto nano angsal niko melimbang yên buruk-buruk sampun niku niko nafkake daripadonyo, padohal niko dewek nano ayun ngembilnyo melianke dengen memicingke mato terhadepnyo. serto wikanila, bahwo Allah Maha Kayo lagi Maha Terpuji.

## 2:268

Setan nyemayoi (nakut-nakuti) nikode dengen kemiskinan serto ngengken niko bedamel yên nano sae (kikir); sedang Allah menjadikan perantemu ampunan daripado-Nyo serto karunia. Serto Allah Maha Luas (karunio-Nyo) lagi Maha Wikani.

## 2:269

Allah nganugerahken Al Hikmah (kefahaman yên jiru tentang Al Quran serto As Sunnah) kepado sinten yên diayuni-Nyo. Serto sinten saos yên disungi hikmah, ia seleresnyo sampun dianugerahi kurnio yên kata. Serto cuma sedanten wong yên berakalla yên angsal ngembil pelajaran (dari firman Allah).

## 2:270

Napi saos yên niko nafkake atawa napi saos yên niko nazarke [^162] , dadesnyo selesernyo Allah ngewikaninyo. Sedanten wong yên bedamel zalim nano wênten sios wong penolongpun baginya.

[^162]: Nazar ya’niki janji perante melakukan sesios kebaktian terhadap Allah s.w\.t. perante menpara'kan diri kepado-Nya sae dengen syarat atawapun nano.

## 2:271

Napi bilo niko nampakke sedeka (niko), dadesnyo niku wêntenla sae sekali. Serto  jika niko nyingitkenyo serto niko sungke kepado sedanten wong fakir, Dadesnyo nyingitke (sodako) niku langkung sae bagi niko. Serto Allah ayun ngapuske dari niko sebagian kesalahan-kesalahan niko; serto Allah ngewikani napi yên niko damelke.

## 2:272

Didinyola kewajiban niko ngedadoske wong-wong niku mendapat petunjuk, akan tapi Allah-lah yên ngesung petunjuk (ngesung taufiq) sinten saos yên diayunke-Nyo. Serto napi saos harto yên sae yên niko nafkake (di jalan Allah), Dadesnyo pahalonyo niku perante niko dewek. Serto  janganla niko numbaske sesios pun melainke kereno madosi keridhaan Allah. Serto  napi saos harto yên sae yên niko nafkake niscayo niko ayun disung pahalonyo dengen cekap serto niko setitikpun nano ayun dianiayo (dirugike).

## 2:273

(Berinfaklah) perante sedanten wong fakir yên terikat (oleh jihad) di jalan Allah; wong-wong niku nano angsal (berusaho) di bumi; wong yên nano wikan nyangko wong-wong niku wong kayo, kereno memelihara diri dari nedo-nedo. Niko wikan wong-wong niku dengen ningali sifat-sifatnyo, wong-wong niku nano nedo kepado wong secaro mendesak. Serto napi saos harto yên sae yên niko nafkake (di jalan Allah), dadesnyo selesernyo Allah Maha ngewikani.

## 2:274

Sedanten wong yên menafkake hartonyo di wengi serto di siang dinten secaro singitan serto terang-terangan, Dadesnyo wong-wong niku mendapat pahalo di sisi Tuhannya. Nano wênten kekhawatiran terhadap wong-wong niku serto nano (pulo’) wong-wong niku bersedi ati.

## 2:275

Sedanten wong yên nedo (ngembil) riba [^163] nano angsal tega’ melainke pecak tega’ nyo wong yên kerasukan setan lantaran (tekanan) penyakit gila. Keadaan wong-wong niku yên demikian niku, wêntenla disebabke wong-wong niku bekelap (berpenangsal), selesernyo numbas-besade niku samin saos dengen riba, Padohal Allah sampun menghalalkan numbas-besade serto ngaramke riba’. Sedanten wong yên sampun rawu kepadonya larangan dari Tuhannyo, sampun niku terus berenti (dari ngembil riba), Dadesnyo baginyo napi yên sampun diembilnya dahulu [^164] (sedereng rawu larangan); serto pekaronyo (terserah) kepado Allah. Wong yên bali (ngembil riba), dadesnyo wong niku wêntenla penghuni-penghuni nerako; wong-wong niku kekal dijirunyo.

[^163]: Maksudnyo: wong yên ngembil Riba nano tenteram jiwonya pecak wong kemasukan setan.

[^164]: Riba yên sampun diembil (dipungut) sedereng turun ayat niki, boleh nano dilagikan.

## 2:276

Allah musnahke riba serto nyemara’ke sedeka [^165] . serto  Allah nano demen sedanten wong yên tetep jerû kekafiran, serto sesampun niku bedamel doso [^166] .

[^165]: Yên dimaksud dengen musnake Riba nikula musnake harto niku atawa niadoke berkanyo. Serto  yên dimaksud dengen nyuburke sodako nikula ngembangke harto yên sampun dimetuke sodakonyo atawa lipet gandoke berkanyo.

[^166]: Maksudnyo nikula sedanten wong yên ngehalalke Riba serto tetap melakukannya.

## 2:277

Selesernyo sedanten wong yên beriman, ngedamelke amal soleh, nega’ke solat serto nunaike zakat, wong-wong niku angsal pahalo di sisi Tuhannya. nano wênten kekhawatiran terhadap wong-wong niku serto nano (pulo’) wong-wong niku bersedi ati.

## 2:278

Hai sedanten wong yên beriman, wedhilah kepado Allah serto tinggalke siso riba (yên belum dipungut) jika niko sedanten wong yên beriman.

## 2:279

Dadesnyo jika kamu nano ngerjake (ninggalke siso riba), dadesnyo wikanila, bahwa Allah dan Rasul-Nya ayun memerangimu. serto jika niko betobat (dari ngembil riba), dadesnyo bagi niko pokok harto niko; niko nano menganiayo dan nano (pulo’) dianiayo.

## 2:280

Serto kalu (wong yên berutang niku) jiru kesukaran, dadesnyo sunglah tangguh sampe dio berkelapangan. sertomenyedekake (sebagian atawa sedanten utang) niku, langkung sae bagi niko, kalu niko ngewikani.

## 2:281

Serto jagola diri niko dari (azab yên terjadi pado) dinten yên pado waktu niku niko sedanten dibali’ke kepado Allah. Sesampun niku masing-masing diri disung balasan yên sempurno terhadap napi yên sampun didamelkenyo, deng wong-wong niku setiti’pun nano dianiayo (dirugikan).

## 2:282

Hai sedanten wong yên beriman, napibilo niko bermu'amalah [^167] nano secaro tunai perante waktu yên ditentuke, ayunla niko menuliskannya. Serto hendakla wong penulis di antara kamu menuliskannya dengen leser. Serto janganlah penulis enggan menuliskannya peca’ Allah mengajarkannya, mako ayunla ia menyirat, serto ayunla wong yên berutang niku nyerioske (napi yên ayun disiratke itu), serto hendakla io betakwa kepado Allah Tuhannya, serto janganlah ia mengurangi sedikitpun daripada hutangnya. jika yên berhutang itu wong yên lemah akalnya atawa lemah (keadaannya) atawa Dia dewek nano mampu mengimlakkan, Dadesnyo hendaklah walinya menyerioske dengen jujur. Serto  persaksikela dengen duo saksi dari sedanten wong lanang (di antaro niko). kalu nano wênten duo wong lanang, mako (leser) sios wong lanang serto duo iko’ wong betino dari saksi-saksi yen niko ridhoi, supayo jiko sios wong lali mako yên sesios wong ngimutke. Nano angsal saksi-saksi niku nano ayun (ngesung keterangan) napibilo wong-wong niku dipeke’; serto  nano angsal niko jemu nyiratke utang niku, sae alit maupun ageng sampai batas waktu membayarnyo. Yên demikian niku, langkung adil di sisi Allah serto langkung menguatkan pesaksian serto langkung para' kepado nano (nimbulke) keraguan niko. (Siratkela mu'amalah niko niku), kecowali jiko mu'amalah niku tumbas-sade tunai yên niko jalanke diantaro niko, dadesnyo nano wênten doso bagi niko, (jiko) niko nano nyiratkenyo. serto persaksikela apobilo niko betumbas-sade; serto nano angsal penulis serto saksi saling sulit-menyulitke. Kalu niko damelke (yên demikian), dadesnyo selesernyo hal niku wêntenla sesios kefasikan pado diri niko. serto bertakwala kepado Allah; Allah mengajar niko; serto Allah Maha wikan sedanten sesios.

[^167]: Bermuamalah nikulah pecak besade numbas, hutang piutang, atawa sewa menyewa serto liannyo.

## 2:283

Jiko niko di jiru perjalanan (serto bemu'amala nano secara tunai) deng niko nano mangge sesios wong penulis, dadesnyo ayunla wênten bendo tanggungan yên dipegang [^168] (ole yên berpiutang). Akan tetapi kalu sebagian niko percayo atas sebagian yên lian, dadesnyo ayunla yên dipercayo niku menunaike amanatnyo (utangnyo) serto ayunla io bertakwa kepado Allah Tuhannya; serto jannganlah kamu (para saksi) nyingitke persaksian. Serto sinten saos yên nyingitkenyo, dadesnyo selesernyo io wêntenla wong yên bedoso atinya; serto Allah Maha wikan napi yên niko damelke.

[^168]: Barang tanggungan (borg) itu diadakan bila sios sama lain nano percaya mempercayai.

## 2:284

Milik Allah-la sedanten napi yên wênten di langit serto napi yên wênten di bumi. Serto kalu niko nyerioske napi yên wênten di jiru ati niko atawa niko nyingitke, niscayo Allah ayun damel peritungan dengen niko tentang damelan niko niku. Dadesnyo Allah ngampuni sinten yên diayuni-Nyo serto nyikso sinten yên diayuni-Nyo; serto Allah Maha Kuaso peranti sedanten sesios.

## 2:285

Rasul sampun beriman kepado Al Quran yên diturunke kepadonya dari Tuhannyo, demikian pulo sedanten wong yên beriman. Sedantennyo beriman kepado Allah, malaikat-malaikat-Nyo, kitab-kitab-Nyo serto rasul-rasul-Nyo. (wong-wong niku bekelap): "Kame’ nano membedo-bedoke antaro sesios wongpun (dengen yên lian) dari rasul-rasul-Nyo", serto  wong-wong niku bekelap: "kame’ ngerunguke serto kame’ toat." (wong-wong niku bedoa): "Ampunilah kame’ yaa Tuhan kame’ serto kepado Nikola tenggon bali’’"

## 2:286

Allah nano membebani sesios wong melainke sesuai dengen kesanggupannyo. ia mendapat pahalo (dari kebajikan) yen diusahokenyo serto ia mendapat sikso (dari kejahatan) yên didamelkenyo. (wong-wong niku berdoa): "Ya Tuhan kame’, janganlah Niko hukum kame’ jika kame’ lali atawa kame’ tesalah. Ya Tuhan kame’, janganlah Niko bebankan kepado kame’ beban yên berat peca’ Niko bebanke kepado sedanten wong sebelum kame’. Ya Tuhan kame’, janganlah Niko pikulkan kepado kame’ napi saos yên nano sanggup kame’ mikulnyo. sung ma'afla kame’; ampunila kame’; serto rahmatila kame’. Nikola penolong kame’, dadesnyo tolongla kame’ terhadep kaum yên kafir."

## 3:1

Alif Lam Mim.

## 3:2

Allah, nano wenten tuhan selian Dio. Yên Maha idup, yên terus-menerus ngurusi (makhluk-Nyo). [^169]

[^169]: Maksudnyo: Allah ngatur langit serto bumi serta seisinyo.

## 3:3

Dio nurunke Kitab (al-Qur’an) kepado niko (Muhammad) yên ngandung keleseran, ngeleserke (kitab-kitab) sederengnyo, serto nurunke Taurot teko Injil.

## 3:4

Sederengnyo (Al Qur’an), sebage hidayah bagi wong, serto Dio nurunke al-Furqon. [^170] seniannyo, wong-wong yên ingkar sami ayat-ayat Allah ayun angsal azab yên berat. Allah Mahapekaso lagi mempunyoi balesan sikso (hukuman).

[^170]: Al Furqaan wêntenla kitab yên medoke antaro yên benar serto yên salah.

## 3:5

Bage Allah nano wenten sesios jugo yên tesingit di bumi teko di langit.

## 3:6

Diola yên mentuk niko di jiru rahim sebagaimano yên Dio ayuni. Nano wenten tuhan selian Dio. Yên Mahapekaso, Mahabijaksano.

## 3:7

Diola yên nurunke Kitab (al-Qur’an) kepado niko (Muhammad). Di antaronyo wenten ayat-ayat yên muhkamat, [^171] nikula pokok-pokok Kitab (al-Qur’an) serto yên lian mutasyabihat. [^172] wentenpun wong-wong yên jiru atinyo condong pado kesesetan, wong-wong niku melok-i yên mutasyabihat peranti nyari-nyari fitnah teko peranti nyari-nyari takwilnyo, padohal nano wenten yên ngewikani takwilnyo melianke Allah. Teko wong-wong yên ilmunyo jiru nian bekelap, “Kame’ beiman kepadonyo (al-Qur’an), sedantennyo dari sisi Tuhan kame’.” Nano wenten yên angsal ngembil pelajaran selian wong yên berakal.

[^171]: Ayat yên muhkamaat wêntenla ayat-ayat yên terang serto teges Maksudnyo, angsal dipahami dengen muda.

[^172]: Temasû' jerû pengertian ayat-ayat mutasyaabihaat: ayat-ayat yên ngandûng pinten-pinten pengertian serto nano angsal ditentuke reti pundi yên dimaksud kecuali sesampun diselidiki secaro mendalam; atawa ayat-ayat yên retinyo cuman Allah yên wikan ma'kayo ayat-ayat yên behubungan dengen yên ghaib-ghaib peca' ayat-ayat  dinten kiamat, surga, neraka serto liannyo.

## 3:8

(Wong-wong niku bedo’a), “Wahai Tuhan kame’, janganla Niko condongke ati kame’ kepado kesesetan sesampun Niko sungke hidayah kepado kame’, serto kurniakela kapado kame’ rohmat dari sisi-Niko, selesernyo Niko Maha Pengesung.”

## 3:9

“Wahai Tuhan kame’, Nikola yên ngumpulke wong pado dinten yên nano wenten keraguan padonyo.” Selesernypo, Allah nano nyalahi janji.

## 3:10

Selesernyo wong-wong yên kafir, bagi wong-wong niku nano ayun beguno setitik jugo harto bendo teko anak-anak wong-wong niku teadep (azab) Allah. Teko wong-wong niku (dades) bahan tunuan api nerako.

## 3:11

(Keadaan wong-wong niku) makkayo keadaan pengikut Fir’aun teko wong-wong yên sedereng wong-wong niku. Wong-wong niku nustake ayat-ayat Kame’, mako Allah nyikso wong-wong niku dikernoke doso-dosonyo. Allah berat nian hukuman-Nyo.

## 3:12

Kelapkela (Muhammad) kepado wong-wong kafir, “niko (cengki) ayun dikalake serto digiring ke jiru nerako Jahannam. Serto nikula seburuk-buruk panggonan pedaleman.”

## 3:13

Selesernyo, sampun wenten tando bagi niko pado kale golongan yên beadep-adepan. Sios golongan beperang [^173] di jalan  Allah serto yên lian (golongan) kafir yên ningali dengen mato siro, bahwa wong-wong niku (golongan muslim) kale kali lipet wong-wong niku. Allah nguatke dengen tolongan-Nyo bagi sinten yên Dio ayuni. Selesernyo, pado yên ma’niku wenten pelajaran bagi wong-wong yên wenten peningalan (mato ati).

[^173]: Haderengan duo iko' gûgû' niku - antaro kaum muslimin dengen kaum musyrikin - tedades jerû perang Bwêntenr. Bwêntenr nami sios enggon yên terletak antaro Mekah dengen Madinah dipundi terangsal mato banyu.

## 3:14

Didadeske teraso sae pado (peningalan) wong cinto teadep napi yên diayuni, berupo betino-betino, bugak-budak, harto bendo yên betumpuk bebentuk emas serto perak, kudo pilian, binatang ternak [^174] serto sawah ladang. Nikula keladasan idup di dunio, serto di sisi Allah-la panggonan mantu’ yên sae.

[^174]: Yên dimaksud dengen binatang ternak di ngeriki wêntenla binatang-binatang yên temasû' jenis unto, sapi, kambing serto biri-biri.

## 3:15

Kelapkela, “Ayunka kulo kabarke kepado niko napi yên gangsal sae dari yên ma’niku?” Bagi wong-wong yên betakwa (tesedio) di sisi Tuhan wong-wong niku suargo-suargo yên ngalir di bawanyo sungi-sungi, wong-wong niku kekel di jirunyo, serto pasangan-pasangan yên suci, serto rido Allah. Serto Allah Maha Ningali hambo-hambo-Nyo.

## 3:16

(Ya’niku) wong-wong yên bedo’a, “Wahai Tuhan kame’, kame’ leser-leser beiman, mako ampunila doso-doso kame’ serto lindungila kame’ dari azab nerako.”

## 3:17

(Ya’niku) wong yên sobar, wong yên leser, wong yên tetep taat, wong yên nginfakke hartonyo, serto wong yên ngarep ampunan pado saat sedereng pajar. [^175]

[^175]: Sahur: waktu sedereng fajar nyingsing para' subuh.

## 3:18

Allah nyatoke bahwo nano wenten tuhan selian Dio; (ma’niku pulo’) para malaikat teko wong beilmu [^176] yên negakke keadilan, nano wenten tuhan selian Dio, Yên Mahaperkaso, Mahabijaksano.

[^176]: Ayat niki peranti nyelaske martabat wong-wong berilmu.

## 3:19

Selesernyo agamo di sisi Allah wentenla Islam. Nanola beselisi wong-wong yên sampun disung Kitab [^177] melianke sesampun wong-wong niku angsal ilmu, kerno kedengkian di antaro wong-wong niku. Sinten saos ingkar teadep ayat-ayat Allah, mako selesernyo, Allah cepet nian perikinan-Nyo.

[^177]: Maksudnyo wêntenla Kitab-Kitab yên ditûrûnke sedereng Al Quran.

## 3:20

Sampun niku, kalu wong-wong niku manta niko (Muhammad) kelapkela, “Kulo beserah diri kepado Allah serto (ma’niku pulo’) wong-wong yên tumut kulo.” Serto kelapke kepado wong-wong yên sampun disungi Kitab serto kepado wong-wong buto hurup, [^178] “Napika niko (ayun) masok Islam?” Kalu wong-wong niku masok Islam, bearti wong-wong niku sampun angsal hidayah, tapi kalu wong-wong niku bepaling, mako kewajiban niko wentenla cuman nyampeke. Serto Allah Maha Ningali hambo-hambo-Nyo.

[^178]: Ummi retinya wêntenla wong yên nano wikan tulis baco. nurut sebagêan ahli tafsir yên dimaksud dengen Ummi wêntenla wong musyrik Arab yên nano wikan tulis baco. nurut sebagêan yên lian wêntenla wong-wong yên nano di sung Al Kitab.

## 3:21

Selesernyo wong-wong yên ngingkari ayat-ayat Allah serto munu para nabi tanpa hak (alesan yên leser) serto munu wong-wong yên dengengken wong bebuat adil, sampekela kepado wong-wong niku bahwo wong wong niku ayun nampi azab yên pedi.

## 3:22

Wong-wong niku wentenla wong wong yên sio-sio damelannyodi dunio teko di akhirat, serto wong-wong niku nano pacak penolong.

## 3:23

Nanola niko merhatike wong-wong yên sampun disung bagian ya’niku Al-Kitab (Taurot)? Wong-wong niku diajak (bepegang) pado Kitab Allah peranti mutuske (pekaro) di antaro wong-wong niku. Sesampun niku sebagean dari wong-wong niku bepaling serayo sesampun niku nolak (keleseran).

## 3:24

Hal niku wentenla kerno wong-wong niku meyakini, “Api nerako nano ayun nyenggol kame’ selian bepinten dinten saos.” Wong-wong niku tepedayo dalem agamo wong-wong niku ole napi yên wong-wong niku ngado-adoke.

## 3:25

Makpundila (kakgek) kalu wong-wong niku Kame’ tunggalke pado dinten (Kiamat) yên nano diraguke tedadesnyo serto kepado sesios jiwo disung balesan yên sempurno sesuai dengen napi yên sampun didamelkenyo serto wong-wong niku nano dizolimi (dirugike)?

## 3:26

Kelapkela (Muhammad), “Wahai Tuhan yên punyo kekuasoan, Niko sungke kekuasoan kapado sinten saos yên Niko ayuni, Teko Niko cabut kekuasoan dari sinten saos yên Niko ayuni. Niko mulioke sinten saos yên Niko ayubi serto Niko hinoke sinten saos yên Niko ayuni. Di tangan Nikola sedanten kesaean. Selesernyo, Niko Mahakuaso atas sedanten-dantennyo.

## 3:27

Niko masokke malem ke jiru siang serto Niko masokke siang ke jiru malem. Serto Niko metuke yên idup dari yên padem, serto Niko metuke yên padem dari yên idup. [^179] Serto Niko sungke rezeki kepado sinten yên Niko ayuni nano berikinan.”

[^179]: Sebagêan mufassirin ngesung pecak' peranti ayat niki dengen metuke anak ayam dari telo', serto telo' dari ayam. serto angsal juga diretike bahwo giliran kekuasoan diantaro bangso-bangso serto timbul tenggelemnya sesios umat wêntenla nurut hukum Allah.

## 3:28

Nano angsal wong-wong beiman dadeske wong kafir sebagei wali, [^180] melianke wong-wong beiman. Sinten saos namelke ma’niki, cengkila dio nano ayun peroleh napi saos dari Allah, melianke kerno (siasat) nyago diri dari sesios yên niko takuti dari wong-wong niku. Serto Allah ngimutke niko aken diri (sikso)-Nyo, serto cuman kepado Allah panggonan mantu’.

[^180]: Wali jamaknya auliyaa: retinyo rencang yên akrab, juga retinyo pemimpin, pelindung atawa penolong.

## 3:29

Kelapkela, “Kalu niko nyingitke napi yên wenten di jiru ati niko atawa niko’ nyatoke, Allah pasti ngewikaninyo.” Dio wikani napi yên wenten di langit serto napi yên wenten di bumi. Allah Mahakuaso ates sedanten-dantennyo.

## 3:30

Pado dinten (ketiko) setiap jiwo napetke (balesan) ates kebajikan yên sampun didamelke diadepke padonyo, (ma’niku jugo balesan) ates kejahatan yên sampun dio damelke. Dio ngarep waya-wayanyo wenten jarak yên tebi antaro dio dengen (dinten) niku, serto Allah ngimutke niko ayun diri (sikso-Nyo). Allah Maha Penyayang teadep hambo-hambo-Nyo.

## 3:31

Kelapkela (Muhammad), “Kalu niko nyintoi Allah, tumutla kulo, cengkila Allah nyintoi niko serto ngampuni doso-doso niko.” Allah Maha Pengampun, Maha Penyayang.

## 3:32

Kelapkela (Muhammad), “Taatila Allah serto Rosul-Nyo. Kalu niko bepaling, wikanila bahwa Allah nano demeni wong-wong kafir.”

## 3:33

Selesernyo Allah sampun ngelimbang (milih) Adam, Nuh, keluargo Ibarahim serto keluargo Imron ngelangkungi sedanten umat (pado setiap masonyo).

## 3:34

(Sebagai) sios keturunan, sebagiannyo wentenla (keturunan) dari sebagian yên lian. Allah Maha Nenger, Maha Ngewikani.

## 3:35

(Imutla), ketiko sema Imron bekelap, “Wahai Tuhan kulo, selesernyo kulo benazar kepado-Niko, napi (janin) yên jiru kandungan kulo (kakgek) dades hambo yên ngabdi (kepado-Niko), mako terimola (nazar niku) dari kulo. Selesernyo, Nikola yên Maha Nenger, Maha Wikan.

## 3:36

Mako ketiko sema Imron meranakkenyo, dio bekelap, “Wahai Tuhan kulo, kulo sampun meranakke anak betino.” Padohal Allah langkung wikan napi yên dio beranakke, serto lanang nano sami dengen betino. “Selesernyo kulo sungkenyo nami Maryam, serto kulo ngarep pelindungan-Niko perantinyo serto anak cucungnyo dari (gangguan) setan yên tekutuk.

## 3:37

Mako Tuhannyo nerimonyo (sebagi nazar) dengen terimoan yên sae, ngagengkenyo dengen petumbuan yên sae serto nyerahke peliharoannyo kepado Zakaria. Tiap kali Zakaria masok manggeinyo di mihrob (bilik khusus ibadah), dio napeti tedoan di sisinyo. Dio bekelap, “Wahai Maryam! dari pundi niko napetken tedoan niki?” Maryam nyimbat, “Niku dari Allah.” Selesernyo Allah ngesung rezeki kepado sinten yên Dio ayuni nano berikinan.

## 3:38

Di ngerikola Zakaria bedo’a kepado Tuhan-nyo, serto bekelap, “Wahai Tuhan kulo, sungla kulo keturunan yên sae dari sisi-Niko, selesernyo Niko Maha Nenger do’a.”

## 3:39

Sesampun niku, Malaikat (Jibril) manggil Zakaria, ketiko dio tegak namelke solat di mihrob, “Allah nyampeke kabar gembiro kepado niko dengen beranak (sesios putero) Yahya, yên meleserke kalimat (firman) [^181] dari Allah, dades panutan, yên angsal nahan diri (dari hawo nafsu) serto sesios Nabi dari beroyot wong-wong soleh.”

[^181]: Maksudnyo: ngeleserke rawunyo sios Nabi yên diciptoke dengen kalimat kun (dadesla) tanpa bapak ya'niku Nabi Isa a.s.

## 3:40

Zakaria bekelap, “Wahai Tuhan kulo, makpundi kulo angsal angsal anak, deng kulo sampun sepuh nian serto sema kulo jugo mandul?” Dio (Allah) befirman, “Maknikila, Allah bedamel napi saos yên Dio ayuni.”

## 3:41

Zakaria bekelap, “Wahai Tuhan kulo, sungla kulo sios tando.” Allah befirman, “Tando bagi niko, wentenla bahwo niko nano bekelap sami wong selambat tigo dinten, melianke dengen isyarat. Serto kelapla (nami) Tuhan niko sekata-katanyo, serto betasbihla (memuji-Nyo) pado waktu sore serto pagi dinten.”

## 3:42

Serto (imutla) ketiko Malaikat (Jiril) bekelap, “Wahai Maryam! Selesernyo Allah sampun netepke niko, nyucike niko, serto ngelebike niko ates sedanten betino di sedanten alam (yên semaso dengen niko).

## 3:43

Wahai Maryam! Taatila Tuhan niko, sujud serto rukukla sami wong-wong yên rukuk.” [^182]

[^182]: Semayangla dengen berjama'ah.

## 3:44

Nikula sebagian dari berito-berito gaib yên Kame’ wahyuke kepado niko (Muhammad), padohal niko nano besami wong-wong niku ketiko wong-wong niku nyawatke anak panah\* wong-wong niku (peranti ngundi) sinten di antaro wong-wong niku yên ayun menjago Maryam. Serto niko jugo nano besami wong-wong niku ketiko wong-wong niku betengker.

## 3:45

(Imutla), ketiko Malaikat bekelap, “Wahai Maryam! Selesernyo Allah nyampeke kabar gembiro kepado niko tentang sios kalimat [^183] (firman) dari-Nyo (yakni sios anak lanang), naminyo al-Masih Isa anak Maryam, sios wong tekemuko di dunia serto di akhirat, serto temasok wong-wong yên diparakke (kepado Allah),

[^183]: Maksudnyo: ngeleserke rawunyo sios Nabi yên diciptoke dengen kalimat kun (dadesla) tanpa bapak ya'niku Nabi Isa a.s.

## 3:46

Serto dio becerios dengen wong (sewaktu) dalem buaian serto ketiko sampun dewasa, serto dio temasok di antaro wong-wong yên soleh.”

## 3:47

Maryam bekelap, “Wahai Tuhan kulo, makpundi caronyo kulo ayun punyo anak, padohal nano wenten sios wong lanang jugo yên nyekel kulo?” Allah befirman (lewat Jibril), “Maknikula Allah nyiptake napi yên Dio kendaki. Napibilo Dio ayun netepke sesios, Dio cuman bekelap kepadonyo, “Dadesla!” Mangko dadesla sesuatu niku.

## 3:48

Serto Allah ayun ngajarke kapadonyo (Isa) Al-Kitab [^184] Hikmah, Taurot, sertoInjil.

[^184]: Al kitab di ngeriki wênten yên nafsirke dengen pelajaran nulis, serto wênten pulo' yên nafsirkenya dengen Kitab-Kitab yên ditûrûnke Allah sederengnyo selian Taurat serto Injil.

## 3:49

Serto sebagai Rosul kepado Bani Isroil (dio bekelap), “Kulo sampun rawo kepado niko  dengen sios tando (mukjizat) dari Tuhan niko, yakni kulo ngawekke bagi niko (sesios) dari lemah bebentuk pecak burung, laju kulo niupnyo, mangko io dades sios burung dengen izin Allah. Serto kulo maekke wong yên buto sejak lahir serto wong yên bepenyakit kusta. Serto kulo ngidupke wong padem dengen izin Allah, serto kulo sung wikanke kepado napi yên niko nedo serto napi yên niko simpen di rompok niko. Selesernyo pado yên makniku wenten sios tando (keleseran kerosulan kulo) bagi niko, kalu niko wong yên beiman.

## 3:50

Serto (kulo rawu kepado niko) meleserke Taurot yên rawo sedereng kulo, serto supayo kulo ngalalke bagi niko sebagian dari yên sampun diharamke peranti niko. Serto kulo rawu kepado niko makto sios tando (mukjizat) dari Tuhan niko. Kerno niku, betakwala kepado Allah serto taatla kepado kulo.

## 3:51

Selesernyo Allah niku Tuhan kulo serto Tuhan niko, kerno niku sembahla Dio, nikila jalan yên lurus.”

## 3:52

Mako ketiko Isa ngewikani keingkarnyo wong-wong niku (Bani Isroil), dio bekelap, “Sinten saos yên ayun dades penolong kulo peranti (negakke agamo) Allah?” Wong Hawariyyun (sobat setionyo) nyimbat, “Kame’la penolong (agama) Allah. Kame’ beiman kepado Allah, serto saksikela, bahwa kame’ wentenla wong-wong besera diri (Muslim).

## 3:53

“Wahai Tuhan Kame’, kame’ sampun beiman kepado napi yên Niko turunke serto kame’ sampun tumuti Rosul, kereno niku tetepkela kame’ besami golongan wong wong yên dades saksi (tentang Ke-Esaan Allah)”

## 3:54

Wong-wong kafir niku namelke tipu dayo, serto Allah laju males tipu dayo wong wong niku. Serto Allah sesae-sae penbales tipu dayo.

## 3:55

(Imutla), ketiko Allah befirman, “Wahai Isa! Kulo ngembil niko serto ngangkat niko kepado Kulo, serto nyucike niko dari wong-wong yên kafir, serto dadeske wong-wong yên numuti niko di ates wong-wong yên kafir hinggo dinten kiamat. Kemudian kepado Kulo niko mantu’, laju Kulo sung keputusan tentang napi yên niko selisihke.”

## 3:56

Mako wong-wong yên kafir, mako ayun Kulo azab wong-wong niku dengen azab yên keras nian di dunio serto di akhirat, deng wong-wong niku nano angsal penolong.

## 3:57

Mako wong yên beiman serto namelke amal-amal soleh, mako Allah ayun ngesungke pahalo kepado wong-wong niku dengen sempurno ates amalan amalan wong wong niku. Serto Allah nano demen wong wong yên zolim.

## 3:58

Ma’nikula (cerios Isa) Kame’ bacoke kepado niko (Muhammad) sebagian bukti-bukti (kerosulannyo) serto (macoke) Al Qur’an yên kebek hikmah.

## 3:59

Selesernyo perumpamoan (penciptoan) Isa bagi Allah, ma’kayo (penciptoan) Adam. Dio nyiptokenyo dari luhur, laju Dio bekelap kepadonyo, “Dadesla!” (sesios wong) Mako dadesla dio.

## 3:60

(Napi saos yên sampu Kame’ cerioske niku), nikula yên leser, yên rawo dari Tuhan niko, kerno niku janganla niko (Muhammad) temasok wong-wong yên ragu-ragu.

## 3:61

Sinten yên manta niko jiru hal Isa sesampun rawu ilmu (yên meyakinke niko), mako kelapkela (Muhammad), “Majengla kito panggel anak-anak kame’ serto anak-anak niko, sema-sema kame’ serto sema-sema niko, diri kame’ serto diri niko; sesampun niku majeng kito be-mubahalah supayo laknat Allah ditimpoke kepado wong-wong yên mudike.” [^185]

[^185]: Mubahalah wêntenla dewe'-dewe' pihak diantaro wong-wong yên bebeda Pendapet bedoa kepado Allah dengen selesernyo, supayo Allah nyampa’ke la'nat kapado pihak yên ngota'i. Nabi ngaja' utusan Nasrani Najran bermubahalah tapi wong-wong niku nano berani serto niki dades bukti keleseran Nabi Muhammad s.a.w.

## 3:62

Selesernyo, niki wentenla keso yên leser, serto nano wenten tuhan (yên berhak disembah) selian Allah; serto selesernyo Allah, Diola yên Mahaperkaso serto Mahabijaksano.

## 3:63

Sesampun niku kalu wong-wong niku bepaling (dari keleseran), mako selesernyo Allah Maha Ngewikani wong-wong yên bedamel kerusakan.

## 3:64

Kelapkela (Muhammad): “Wahai Ahli Kitab! Majengla (kito) menuju kepado sios kalimat (pegangan) yên nano wenten perselisian antaro kame’ serto niko, bahwa kito nano nyembah selian Allah serti kito nano nyekutuke-Nyo dengen sesuatu jugo, serto kito nano dadeske sios sami lian tuhan-tuhan selian Allah. Kalu wong-wong niku bepaling mako kelapkela (kepado wong-wong niku), “Saksikela, bahwo kame’ wentenla wong-wong yên besera diri (Muslim).”

## 3:65

Wahai Ahli Kitab! ngapo niko bebantah-bantahan [^186] tentang Ibrahim, padohal Taurot serto Injil nano diturunke melianke sesampun dio (Ibrahim)? Napi niko nano bepikir?

[^186]: Wong Yahudi serto Nasrani dewe'-dewe' nganggep Ibrahim a.s. niku dari gûgû'nya. sampun niku Allah manta wong-wong niku dengen alesan bahwo Ibrahim a.s. niku rawu sedereng wong-wong niku.

## 3:66

Ma’nikila niko! niko bebantah-bantahan tentang napi yên niko wikani, [^187] tapi ngapo niko bebanta-bantahan jugo tentang napi yên nano niko wikani? [^188] Allah wikan deng niko nano mewikani

[^187]: Yakni tentang Nabi Musa a.s., Isa a.s. serto Muhammad s.a.w.

[^188]: Yakni tentang hal Ibrahim a.s

## 3:67

Ibrahim nanola sios wong Yahudi serto nano (jugo) sios wong Nasrani, tapi dio wentenla sios wong yên lurus, [^189] serto besera diri (kepado Allah), serto selesernyo nanola dio temasok wong-wong musyrik.

[^189]: Lurus retinyo tebî dari syirik (nuoke Allah) serto tebî dari kesesetan.

## 3:68

Selesernyo, wong yên parak nian kepado Ibrahim wentenla wong yên tumut saminyo, serto Nabi niki (Muhammad), serto wong yên beiman (kepado Muhammad), serto Allah wentenla pelindung wong-wong yên beiman.

## 3:69

Segolongan Ahli Kitab ayun nyesetke niko. Padohal (selesernyo), wong-wong niku nano nyesetke melianke diri wong-wong niku dewek, tapi wong-wong niku nano nyadari.

## 3:70

Wahai Ahli Kitab, ngapo niko mungkiri ayat-ayat Allah, [^190] padohal niko ngewikani (keleserannyo).

[^190]: Yakni: ayat-ayat Allah ditûrûnke kapado Nabi Muhammad s.a.w.

## 3:71

Wahai Ahli Kitab, ngapo niko nyampur adukke keleseran dengen kebatilan, [^191]serto niko nyingitke keleseran, [^192] padohal niko ngewikani?

[^191]: ya'niku: nutupi firman-firman Allah yên temaktub jerû Taurat serto Injil dengen kelapan-kelapan yên dibuat-buat wong-wong niku (ahli Kitab) dewe'.

[^192]: Maksudnyo: keleseran tentang kenabian Muhammad s.a.w. yên tesebut jerû Taurat serto Injil.

## 3:72

Sesios golongan Ahli Kitab bekelap (kepado sesaminyo), “Tingalkela (seola-ola) niko beiman kepado napi yên diturunke kepado wong-wong beiman (rencang-rencang Rasul) pado mula’i siang serto ingkarila diakhirnyo, supayo wong-wong niku (wong mu’min) mantu’ (kepado kekafiran).

## 3:73

Serto nano angsal niko pecayo kacuali kepado wong yên numuti agamo niko. [^193] Kelapkela (Muhammad): “Selesernyo hidayah (yên mesti ditumuti) wentela hidayah Allah, serto (nano angsal niko pecayo) bahwa ayun disungke kepado sesio wong makkayo napi yên disungke kepado niko, serto (nano angsal pulo niko percayo) bahwa wong-wong niku ayun ngalake hujjah niko di adepan Tuhan niko”. Kelapkela (Muhammad): “Selesernyo karunio niku di tangan Allah, Dio ngesungke karunio-Nyo kepado sinten yên diayuni-Nyo; serto Allah Maha Luas (karunio-Nya) lagi Maha Ngewikani.

[^193]: Kapado wong-wong yên tumut igamo niko Maksudnyo: kapado wong yên seigamo dengen niko (Yahudi/Nasrani) supayo wong-wong niku nano dades melebet Islam atawa kapado wong-wong Islam yên berasal dari igamo niko supayo goncang iman wong-wong niku serto mantu' kapado kekafiran.

## 3:74

Allah nentuke rahmat-Nyo (kenabian) kepado sinten yên diayuni-Nyo, serto  Allah punyo kurnio yên ageng.

## 3:75

Diantaro Ahli Kitab wenten wong yên kalu niko pecayoke kepadonyo harto yên kata, dimantu’kenyo kepado niko; serto di antaro wong-wong niku wenten (pulo) yên kalu niko pecayoke kepadonyo sios dinar, nano dimantu’kenyo kepado niko, melianke kalu niko kerep naginyo. Yên ma’niku dikerenoke wong-wong niku bekelap, “Nano wenten doso bagi kame’ teadep wong-wong buto urup”. Wong-wong niku ngelapke mudike teadep Allah, padohal wong-wong niku ngewikani.

## 3:76

(Nano ma’niku), selesernyo sinten yên nepati janji (yên didamelnyo) serto betakwa, mako selesernyo Allah nyintoi wong-wong yên betakwa.

## 3:77

Selesernyo wong-wong yên nyadeke janji (nyo dengen) Allah serto sumpa-sumpa wong-wong niku dengen rego yên setitik (mura), wong-wong niku nano angsal bagian (pahalo) di akhirat, serto Allah nano ayun bekelap kepado wong-wong niku, nano ayun ningali wong-wong niku pado dinten kiamat, serto nano ayun nyucike wong-wong niku. Bagi wong-wong niku azab yên pedi.

## 3:78

Selesernyo, diantaro wong-wong niku niscayo wenten sios golongan yên muter-balekke ilatnyo maco kitab, supayo niko nyangko yên dibaconyo niku sebagian dari AlKitab, padohal niku dedenyo dari AlKitab serto wong-wong niku bekelap, “niku (yên dibaconyo niku rawo) dari sisi Allah”, padohal niku dedenyo dari sisi Allah. Wong-wong niku ngelapke hal yên mudike teadep Allah, padohal wong-wong niku ngewikani.

## 3:79

Nano wajar bagi sesios wong yên sampun disung Alkitab ole Allah, serto hikma jugo kenabian, sampun niku dio bekelap kepado wong: “Ayunla niko dades penyemba-penyemba kulo, dedenyo nyemba Allah.” Tapi (dio bekelap): “Ayunla niko dades wong-wong rabbabi\*), kareno niko sesampun niku ngajarke Alkitab serto dikernoke niko tetep melajarinyo!”

## 3:80

Serto (nano wajar pulo baginyo) ngengkên niko dedeske malaikat-malaikat serto nabi-nabi sebagai tuhan. Napika (pantes) dio ngengkên niko dades namelke kekafiran sewaktu niko sampu nganut agamo Islam?.

## 3:81

Serto (imutla), ketika Allah ngembil pejanjian dari nabi-nabi: ”Leser nian, napi saos yên Kulo sungke kepado niko berupo kitab serto hikmah, sesampun niku rawu kepado niko sios Rosul yên ngeleserke napi yên wenten pado niko, cengkila niko ayun senianan beiman kepadonyo serto nolongnyo.” [^194] Allah befirman, “Napi niko setuju serto nerimo pejanjian dengen Kulo ates yên demikian niku?” wong-wong niku nyimbat, “kame’ setuju”. Allah befirman, “”Kalu ma’niku besaksila niko (hai para nabi) serto Kulo dades besaksi (pulo) besami niko.”

[^194]: Sedanten Nabi bejanji kapado Allah s.w\.t. bahwo bila pundi rawu sios Rasul benami Muhammad wong-wong niku ayun iman kepadonyo serto nolongnyo. semayoan nabi-nabi niki ngiket pulo' sedanten ummatnyo.

## 3:82

Sinten saos yên bepaling sesampun niku, wong-wong niku nikula wong yên fasik. [^195]

[^195]: Fasik wêntenla wong yên nano ngindakan perintah Allah s.w\.t.

## 3:83

Mako napika wong-wong niku nyari agamo lian selian agamo Allah, padohal kapdo-Nyo la besera diri sedanten napi yên di langit serto di bumi, leser dengen suko atawa tepakso, serto cuman kepado Allah-la wong-wong niku dimantu’ke.

## 3:84

Kelapkela (Muhammad): “Kame’ beiman kepado Allah serto kepado napi yên diturunke kepado kame’ serto yên diturunke kepado Ibrahim, Ismail, Yakub, serto anak cucungnyo, serto napi yên disungke kepado Musa, Isa serto nabi-nabi dari Tuhan wong-wong niku. Kame’ nano medo-medoke sios wong jugo di antaro wong-wong niku serto cuman kepado-Nyo kame’ besera diri.”

## 3:85

Sinten saos nyari agamo selian Islam, mako nanola ayun diterimo (agamo niku) daripadonyo, serto dio di akhirat temasok wong-wong yên rugi.

## 3:86

Ma’pundi Allah ayun ngesung hidayah kepado sios kaum yên kafir sesampun wong-wong beiman, serto ngakui bahwa Rosul (Muhammad) niku selesernyo (rosul), serto bukti-bukti yên nyato sampun sampe kepado wong-wong niku? Allah nano ngesung hidayah kepado wong-wong yên zolim.

## 3:87

Wong-wong niku, balesannyo wentenla ditimpo laknat Allah, malaikat-malaikat serto wong sedantennyo,

## 3:88

Wong-wong niku kekel di jerunyo, nano ayun dientengke azabnyo, serto wong-wong niku nano disung penanggoan,

## 3:89

Melianke wong-wong yên betobat sesampun niku, serto namelke perbaikan. Kareno selesernyo Allah Maha Pengampun serto Maha Penyayang.

## 3:90

Selesernyo wong-wong yên kafir sesampun beiman, sesampun niku betamba kekafirannyo, nano ayun diterimo tobatnyo, serto wong-wong niku nikula wong-wong yên seset.

## 3:91

Selesernyo, wong-wong yên kafir serto padem di jeru kekafirannyo, nano ayun diterimo (tebusan) dari sios wong-wong di antaro wong-wong niku sekalipun (berupo) emas sekebek bumi, sekironyo dio ayun nebus diri dengennyo. Wong-wong niku nikula wong-wong yên angsal azab yên pedi serto sekali-kali nano angsal penolong.

## 3:92

Niko nano ayun angsal kebajikan (yên sempurno), sedereng niko nafkake sebagian harto yên niko cintoi. Serto napi saos yên niko nafkake, dades selesernyo Allah Maha Wikan.

## 3:93

Sedanten tedoan niku halal peranti Bani Isroil, selian tedoan yên diharamke ole Israil (Yakub) peranti dirinyo sedereng Taurot diturunke [^196] . Kelapkela (Muhammad), “Kalu niko ngelapke wênten tedoan yên diharamke sedereng turun Taurat, dades baktola Taurot niku serto bacola dio, kalu niko wong-wong yên leser.”

[^196]: Dusta tehadep Allah wêntenla dengen ngelapke bahwo sedereng Taurat ditûrûnke, Allah sampun ngeharamke pinten-pinten tedoan kapado Bani Israil.

## 3:94

Dades sinten saos ngado-ngadoke mudike teadep Allah\* sesampun niku, dades wong-wong niku nikula wong-wong yên zolim.

## 3:95

Kelapkela (Muhammad): “Leserla (napi yên difirmanke) Allah”. dades tumutla agamo Ibrahim yên lurus, serto dêdênyola dio temasok wong wong yên musyrik.

## 3:96

Selesernyo rompok pertamo yên digawek peranti tenggon ibada wong, wentela Baitullah yên di Bakkah (Mekah)\* yên diberkati serto dades petunjuk peranti sedanten wong. [^197]

[^197]: Ahli kitab ngelapke bahwo rompo’ niku yên bungaran dibangun wênten di Baitul Maqdis, dadesnyo Allah mantanyo.

## 3:97

Di ngeriko wênten tando-tando yên jelas, (di antaronyo) maqom Ibrahim [^198] , sinten saos masokinyo (Baitulla niku) dades amanla dio; ngedamelke ibadah haji wentela kawajiban wong teadep Allah, ya’ niki peranti wong-wong yên mampu\* ngadoke pejasertoan ke ngeriko. Sinten saos ngingkari (kewajiban haji), dades wikanila bahwo selesernyo Allah Maha kayo (nano merluke sesios napipun) dari sedanten alam.

[^198]: Wêntenla: enggon Nabi Ibrahim a.s. tega’ mangun Ka'bah

## 3:98

Kelapkela (Muhammad): “Wahai Ahli Kitab, ngapo niko ngingkari ayat-ayat Allah, padohal Allah Maha Nyaksike napi yên niko damelke”.

## 3:99

Kelapkela (Muhammad): “Wahai Ahli Kitab, ngapo niko ngasertog-ngasertogi wong-wong yên sampun beriman dari jaserto Allah, niko ngendakinyo (jaserto Allah) dades mencong, padohal niko nyaksike”. Allah sekali-kali nano leno teadep napi yên niko damelke.

## 3:100

Wahai wong-wong yên beriman! Kalu niko numuti sebagian dari wong yên disung AlKitab, niscayo wong-wong niku ayun malikke niko dades wong kafir sesampun beriman.

## 3:101

Ma’pundika niko (sampe) dades kafir, padohal ayat-ayat Allah dibacoke kepado niko, serto Rosul-Nyo pun jugo wênten di tenga-tenga niko? Sinten saos becekel tegu kepado (agamo) Allah, dades selesarnyo dio sampun disung petunjuk kepado jaserto yên lurus.

## 3:102

Wahai wong-wong yên beriman, betakwala kepada Allah seleser-leser takwa kepada-Nyo serto janganla niko padem selian jerû keadaan beagamo Islam (Muslim).

## 3:103

Serto becekel tegula niko sedantennyo pado tali (agamo) Allah, serto janganla niko bepegat-pegatan, serto imutla nikmat Allah kepado niko ketiko niko kerihin (maso jahiliah) bemusu-musuan, dades Allah nunggalke hati niko, hinggo dengen kurnio-Nyo niko dades bedulur, sedengke (ketiko niku) niko wênten di pinggir jurang nerako, laju Allah nyelametke niko dari ngeriko. Ma’nikila, Allah nerangke ayat-ayat-Nyo kepado niko supayo niko angsal petunjuk.

## 3:104

Serto ayunla di antaro niko wênten sios golongan wong yên nyeru kepado kebajikan, ngengkên (bebuat) yên makruf, serto nyega dari yên mungkar [^199] ; Wong-wong niku nikula yên beruntung.

[^199]: Ma'ruf: sedanten damelan yên mara’ke kitp kapado Allah; sedengke Munkar wêntenla sedanten damelan yên nebîke kito dari pado-Nyo.

## 3:105

Serto janganla niko dades ma’kayo wong-wong yên bepegat-pegatan serto beselisi sesampun sampe keterangan yên jelas kepado wong-wong niku.Wong-wong niku nikula yên angsal azab yên berat.

## 3:106

Pado dinten yên di waktu niku wênten rai yên puti beseri, serto wênten pulo’ rai yên item legem. wêntenpun wong-wong yên berai item legem (kepado wong-wong niku dikelapke): ngapo niko kafir sesampun beriman? Kereno niku rasokela azab dikernoke kekafiran niko niku”.

## 3:107

Wêntenpun wong-wong yên berai puti beseri, wong-wong niku wênten jerû rahmat Allah (suargo); wong-wong niku kekel di jerûnyo.

## 3:108

Nikula ayat-ayat Allah yên Kame’ bacoke kepado niko dengen leser, serto Allah nanola ayun menzolimi (sinten saos) hambo-hambo-Nyo.

## 3:109

Punyo Allah-la sedanten napi yên wênten di sertogit serto yên wênten di bumi, serto kepado Allahla dimantu’ke sedanten urusan.

## 3:110

Niko (umat Islam) wêntenla umat yên paling saê yên diberanakke peranti wong, (kereno niko) ngengken bedamel yên makruf, serto nyega dari yên mungkar, serto beriman kepado Allah. Sekironyo Ahli Kitab beriman, tentula niku sertogkung saê peranti wong-wong niku. Di antaro wong-wong niku wênten yên beriman, tapi kata wong-wong niku wêntenla wong-wong fasik.

## 3:111

Wong-wong niku sekali-kali nano angsal bahayoke niko, selian gangguan-gangguan celaan saos, serto kalu wong-wong niku merangi niko, cengkila wong-wong niku mundur beluberan ke buri (kala). Sampun niku wong-wong niku nano angsal petolongan.

## 3:112

Wong-wong niku diliputi kehinoan di pundi saos wong-wong niku wênten, selian kalu wong-wong niku (becekel) pado tali (agamo) Allah serto tali (perjanjian) dengen wong. [^200] Wong-wong niku angsal murko dari Allah serto (kerep) diliputi melarat. Yên ma’niku kereno wong-wong niku ngingkari ayat-ayat Allah serto munu nabi-nabi, nano hak (alesan yên leser). Yên ma’niku kerno wong-wong niku durhako serto tepeliwat batas.

[^200]: Maksudnyo: pelindungan yên ditetepke Allah jerû Al Quran serto perlindungan yên di sungke ole pemerintah Islam peranti wong-wong niku.

## 3:113

Wong-wong niku nano sami (sedantennyo). Di antaro Ahli Kitab niku wênten golongan yên jujur, wong-wong niku maco ayat-ayat Allah pado malem dinten, serto wong-wong niku (jugo) besujud (solat).

## 3:114

Wong-wong niku beriman kepado Allah serto dinten akhir, ngengken (bebuat) yên makruf, serto nyega dari yên mungkar serto begancang (namelke) bebagai kebajikan. Wong-wong niku temasok wong-wong soleh.

## 3:115

Serto napi saos kebajikan yên wong-wong niku damelke, dades sekali-kali wong-wong niku nano diasertogi (dimungkiri) nerimo pahalonyo serto Allah Maha Ngewikani wong-wong yên betakwa.

## 3:116

Selesernyo wong-wong kafir, baek harto atawa anak-anak wong-wong niku, setitik jugo nano angsal nolak azab Allah. Wong-wong niku penunggu nerako, serto wong-wong niku kekel di jerûnyo.

## 3:117

Perumpamoan ma’kayo harto yên wong-wong niku nafkake di jerû kehidupan dunio niki, ma’kayo angin yên ngandung hawo dingin nian, yên nimpo taneman (punyo) sios kaum yên zolimi diri dewek, laju angin niku ngerusaknyo. Allah nano ngezolimi wong-wong niku, tapi wong-wong niku yên ngezolimi diri dewek.

## 3:118

Wahai wong-wong yên beriman, nano angsal niko dadeske wong-wong yên di jabo kasertogan niko (seagamo) sebagai rencang kepecayoan niko, (kereno) wong-wong niku nano berenti-berentinyo nyaroke niko. Wong-wong niku ngarepke keancuran niko. Selesernyo, sampun nyato kebencian dari mulut wong-wong niku, serto napi yên tesingit di ati wong-wong niku sertogkung jahat. Selesernyo, sampun Kame’ terangke kepado niko ayat-ayat (Kame’), kalu niko ngereti.

## 3:119

Ma’nikila niko, niko nyenengi wong-wong niku, padohal wong-wong niku nano nyenengi niko, serto niko beriman kepado sedanten kitab. Napibilo wong-wong niku pangge niko, wong-wong niku bekelap: “Kame’ beriman,” serto napibilo wong-wong niku dewek-an, wong-wong niku ngigit ujung jari kerno mara serto benci kepado niko. Kelapkela: “pademla niko kerno kemarahan niko niku”. Selesernyo, Allah Maha Ngewikani sedanten isi ati.

## 3:120

Kalu niko angsal kebaekan, (niscayo) wong-wong niku besedi ati, tapi kalu niko tetimpo bencano, wong-wong niku gembiro kernonyo. Kalu niko besabar serto betakwa, tipu dayo wong-wong niku nano ayun nyaroke niko setitik jugo. Selesernyo, Allah Maha Meliputi sedanten napi yên wong-wong niku damelke.

## 3:121

Serto (imutla), ketiko niko (Muhammad) berangkat di pagi dinten inggalke keluargo niko peranti ngatur wong-wong beriman pado pos-pos peperangan. [^201] Allah Maha Nenger, Maha Wikan.

[^201]: Peristiwa niki tedades pado perang Uhud yên nurut ahli sejarah tedades pado tahun ke 3 H.

## 3:122

Ketiko kale golongan dari piak niko ayun (mundur) kereno takut, padohal Allah wêntenla penolong peranti kekale golongan niku. Kerno niku, ayunla kepado Allah saos wong-wong mukmin betawakkal.

## 3:123

Nian, Allah sampun nolong niko jerû perang Badar, padohal niko jerû keadaan lemah [^202] . Kerno niku betakwalah kepada Allah, supayo niko nyukuri-Nyo.

[^202]: Kaum muslimin lemah kareno bilangan wong-wong niku setiti’ serto pelengkapan wong-wong niku kirang cungkup.

## 3:124

(Imutla), ketiko niko (Muhammad) ngelapke kepado wong-wong beriman: “Napi nano cekap peranti niko bahwa Allah mantu nikodengen tigo ribu malaikat yên diturunke (dari sertogit)?”

## 3:125

Engge (cekap), kalu niko sabar serto betakwa ketiko wong-wong niku rawo nyerang niko dengen tumpa'-tumpa', niscayo Allah nolong niko dengen gangsal ribu malaikat yên make tando.

## 3:126

Serto Allah nano dadeske (sungan bala-bantuan niku) melianke sebagai kabar gembiro peranti (kemenangan) niko, serto supayo ati niko teneng kernonyo. Serto kemenangan niku, hanyola dari Allah Yên Maha Pekaso, Maha Bijaksano.

## 3:127

(Allah nolong niko jerû perang Badar serto ngesung bantuan niku) peranti binasoke sios golongan wong kafir [^203] , atawa peranti dadeske wong-wong niku hino, hinggo wong-wong niku mantu’ nano angsal napi saos.

[^203]: Wêntenla dades kebiasoan wong-wong Arab Jahiliyah sesampun haji niku Bermegah-megahan tentang keagengan nenek moyangnyo. sesampun ayat niki ditûrûnke dades memegah-megahke nenek moyangnyo niku digenti dengen dzikir kapado Allah.

## 3:128

Nano wênten setitikpun campur-tangan niko (Muhammad) di jerû urus wong-wong niku atawa Allah nerimo tobat wong-wong niku, atawa ngazabnyo, kerno selesernyo wong-wong niku wong-wong yên zolim.

## 3:129

Punyo Allah-la napi yên wênten di sertogit serto yên wênten di bumi. Dio ngampuni sinten yên Dio ayuni, serto ngazab sinten yên Dio ayuni; serto Allah Maha Pengampun, Maha Penyayang.

## 3:130

Wahai wong-wong yên beriman, nano angsal niko nedo riba dengen belipet gando [^204] serto betakwala niko kepado Allah supayo niko beruntung.

[^204]: Yên dimaksud Riba di ngeriki wêntenla Riba nasi'ah. nurut sebagêan ageng ulama bahwo Riba nasi'ah niku selamanya haram, walaupun nano berlipat ganda. Riba niku wênten duo iko' macam: nasiah serto fadhl. Riba nasiah wêntenla pembayaran langkung yên disyaratke ole wong yên minjemke. Riba fadhl wêntenla penukaran sios barang dengen barang yên sejenis, tapi langkung kata rikinannyo kareno wong yên nukarke nyaratke ma’niku, ma'kayo nuker emas dengen emas, padi dengen padi, serto sebagainya. Riba yên dimaksud jerû ayat niki Riba nasiah yên belipet ganda yên umum tedades jerû masyarakat Arab zaman jahiliyah.

## 3:131

Serto  peliarola diri niko dari api nerako, yên disedioke peranti wong-wong kafir.

## 3:132

Serto taatla kepado Allah serto Rosul (Muhammad), supayo niko disungi rohmat.

## 3:133

Serto begancangla niko nyari ampunan dari Tuhan niko serto napetke suargo yên luasnyo seluas sertogit serto bumi yên disedioke peranti wong-wong yên betakwa.

## 3:134

(Ya’ niku) wong yên berinfak, bae’ di waktu lapang atawa sempit, serto wong-wong yên nahan maranyo serto maafke (kesalahan) wong lian. Allah nemeni wong yên bebuat kesaean.

## 3:135

Serto (jugo) wong-wong yên napibilo namelke gawean keji atawa mezolimi diri dewek, (gancang) ngimut Allah, laju nedo ampunan peranti doso-dosonyo, serto sinten (lagi) yên angsal nganpuni doso-doso selian Allah? Serto wong-wong niku nano neruske dameserto doso niku, sedeng wong-wong niku ngewikani.

## 3:136

Balesan peranti wong-wong niku wêntenla ampunan dari Tuhan wong-wong niku serto suargo-suargo yên ngalir di bawanyo sungi-sungi, wong-wong niku kekel di jerûnyo. Serto (nikula) sesae-sae pahalo peranti wong-wong yên beramal.

## 3:137

Selesernyo, sampun liwat sedereng niko sunnah-sunnah (Allah), kerno niku bejasertola niko ke (sedanten bucu) bumi serto pratikela ma’pundi sesampun wong yên nustoke (rosul-rosul).

## 3:138

(Al-Qur’an) niki wêntenla penerangan yên jelas peranti sedanten wong, serto dades petunjuk serto pelajaran peranti wong-wong yên betakwa.

## 3:139

Janganla niko besikap nano kuwawo (lemah), sertojangan pulo’ besedi ati, kerno niko paling tinggi (derajatnyo), kalu niko wong beriman.

## 3:140

Kalu niko (pado Perang Uhud) angsal tatu, dades wong-wong niku (pado Perang Badar) angsal tatu yên serupo. Serto maso (kejayoan serto keancoran) niku. Kame’ gilirke di antaro wong (supayo wong-wong niku angsal pelajaran), serto supayo Allah medoke wong-wong yên beriman (dengen wong-wong kafir) serto supayo sebagian niko didadeske-Nyo (gugur sebagai) syuhada. Serto Allah nano demen wong-wong zolim.

## 3:141

Serto supayo Allah mersike wong-wong yên beriman (dari doso wong-wong niku) serto minasoke wong-wong kafir.

## 3:142

Napika niko ngiro bahwa niko ayun masok suargo, padohal dereng nyato peranti Allah wong-wong yên bejihad [^205] di antaro niko, serto dereng nyato wong-wong yên sobar.

[^205]: Jihad angsal retinyo: 1. berperang peranti menegakkan Islam serto melindungi wong-wong Islam; 2. merangi hawa nafsu; 3. mendermake harta benda peranti kesaêan Islam serto umat Islam; 4. merantas yên batil serto menegakkan yên hak.

## 3:143

Selesernyo niko ngarepke padem (syahid) sedereng niko ngadepinyo; (ma’niki) selesernyo niko sampun ningalinyo serto niko nyaksikenyo. [^206]

[^206]: Maksudnyo: sedereng perang Uhud kata Para sahabat terutamo yên nano turut perang Bwêntenr menganjurkan supayo Nabi Muhammad s.a.w. metu dari kota Madinah merangi wong-wong kafir.

## 3:144

Muhammad niku nano lian cuman sesios Rosul; sederengnyo sampun liwat bepinten rosul. [^207] Napika kalu dio padem atawa dibunu, niko bebalik ke buri (murtad)? sinten saos bebalik ke buri, dades dio nano angsal ngerawoke mudhorat pado Allah setitikpun; serto Allah ayun ngesung balesan kepado wong-wong yên besyukur.

[^207]: Maksudnyo: Nabi Muhammad s.a.w. wêntenla sios wong yên diangkat Allah dades rasul. Rasul-rasul sederengnyo sampun wafat. wênten yên wafat kareno tebunuh wênten pulo' yên kareno sakit biasa. kareno niku Nabi Muhammad s.a.w. juga akan wafat ma'kayo halnya Rasul-rasul yên dumin niku. di waktu bekecamuknya perang Uhud tersiarlah berita bahwo Nabi Muhammad s.a.w. mati terbunuh. berita niki ngacaukan kaum muslimin, sehingga wênten yên bermaksud nedo perlindungan kapado Abu Sufyan (pemimpin kaum Quraisy). Sementara niku wong-wong munafik ngelapke bahwo kalu Nabi Muhammad niku sios Nabi cengkila Dia nano akan mati terbunuh. Maka Allah menurunkan ayat niki peranti menenteramkan hati kaum muslimin serto manta kata-kata wong-wong munafik niku. (Sahih Bukhari bab Jihad). Abu Bakar r.a. ngelapke ayat niki di pundi tedades pulo' kegelisahan di kalangan Para sahabat di dinten wafatnya Nabi Muhammad s.a.w. peranti nenteremke Umar Ibnul Khaththab r.a. serto sahabat-sahabat yên nano pecaya tentang kewafatan Nabi niku. (Sahih Bukhari bab Ketakwaan Sahabat).

## 3:145

Setiap yên benyawo nano ayun padem melianke dengen izin Allah, sebagai ketetepan yên sampun ditentuke waktunyo. sinten saos ngayuni pahalo dunio, niscayo Kame’ sungke kepadonyo pahalo (dunia) niku, serto sinten saos ngayuni pahalo akhirat, Kame’ sungke (pulo) kepadonyo akhirat. Serto Kame’ ayun balesan kepado wong-wong yên besyukur.

## 3:146

Serto sepinten kata nabi yên beperang direncangi sejumla ageng dari yên tumut sami dio (nyo) yên betakwa. Wong-wong niku nano dades nano kuwawo (lemah) kereno bencano yên nimponyo di jaserto Allah, serto nano pata semangat serto nano pulok nyera (kepado musu). Allah nyintoi wong-wong yên sobar.

## 3:147

Nano wênten do’a wong-wong niku selian kelapan: “Wahai Tuhan kame’, ampunila doso-doso kame’ serto tindakan-tindakan kame’ yên belebian jerû urusan kame’ serto tetepkela pendirian kame’, serto tolongla kame’ teadep wong-wong yên kafir.”

## 3:148

Kereno niku Allah ngesungke kepado wong-wong niku pahalo di dunio serto pahalo yên saê di akhirat. serto Allah nyintoi wong-wong yên bebuat kesaean.

## 3:149

Wahai wong-wong yên beriman, kalu niko naati wong-wong kafir niku, niscayo wong-wong niku ayun mantu’ke niko ke buri (kepado kekafiran), laju dadesla niko wong-wong yên rugi.

## 3:150

Tapi tumutila Allah, Allah-la pelindung niko, serto Diola sesae-sae penolong.

## 3:151

Ayun Kame’ masokke raso takut ke jerû ati wong-wong kafir, kerno wong-wong niku nyekutuke Allah dengen sesios yen Allah dewek nano nurunke keterangan tentang niku. Tenggon mantu’ wong-wong niku wêntenla nerako, serto nikula seburuk-buruk panggonan pejerûan (peranti) wong-wong yên zolim.

## 3:152

Serto selesernyo, Allah sampun menuhi janji-Nyo kepado niko, ketiko niko munu wong-wong niku dengen izin-Nyo sampe pado saat niko nano kuwawo serto beselisi jerû urusan niku serto nano ngirauke perinta (Rosul) sesampun Allah ningali kepado niko napi yên niko demeni. Di antaro niko wênten wong yên ngendaki dunio serto di antaro niko wênten (pulo’) wong yên ngendaki akhirat. Sesampun niku Allah malingke niko dari wong-wong niku peranti nguji niko; serto selesernyo Allah sampun maafke niko. serto Allah punyo kurnio (yên disungke) kepado wong-wong yên beriman.

## 3:153

(Imutla) ketiko niko lari serto nano nole kepado sinten jugo, deng Rosul (Muhammad) yên wênten di antaro (rencang-rencang) niko yên lian manggil niko (kelompok yen lari), kerno niku Allah nimpoke kepada niko kesedian demi kesedian, supayo niko nano besedi ati (lagi) teadep napi yên lepas dari niko serto teadep napi yên nimpo niko. Allah Maha ngewikani napi yên niko damelke.

## 3:154

Sesampun niku, sesampun niko ditimpo duko-cito, Dio nurunke raso aman kepado niko (berupo) kantuk yên meliputi sios golongan dari niko, sedengke sesios golongan lagi sampun ditemeske ole diri wong-wong niku dewek; wong-wong niku nyangko yên nano leser teadep Allah ma’kayo sangkoan jahilia. Wong-wong niku bekelap: “Napika wênten peranti kito barang sesesios yên angsal kito damelke jerû urusan niki?”. Kelapkela (Muhammad), “Selesernyo sedanten urusan niku di tangan Allah”. Wong-wong niku nyingitke jerû atinyo napi yên nano wong-wong niku terangke kepado niko. Wong-wong niku bekelap: “Sekironyo wênten sesios yên angsal kito damelke jerû urusan niki, niscayo kito nano ayun dibunu (dikalake) di ngeriki”. Kelapkela (Muhammad): “Walaupun niko wênten di rompok niko, niscayo wong-wong yên sampun ditaqdirke ayun padem tebunu niku metu (jugo) ke panggonan wong-wong niku tebunu”. Allah (bedamel ma’niku) peranti nguji napi yên wênten jerû dado niko serto peranti mersike napi yên wênten jerû ati niko. Allah Maha ngewikan isi ati.

## 3:155

Selesernyo wong-wong yên bepaling di antaro niko ketiko dades haderengan (peperangan) antaro kale pasukan niku, selesernyo wong-wong niku digelencerke ole setan, dikerenoke sebagian kesalahan (doso) yen sampun wong-wong damelke (pado maso kerihin), serto selesernyo Allah sampun maafke wong-wong niku. Selesernyo Allah Maha Pengampun, Maha Penyantun.

## 3:156

Wahai wong-wong yên beriman! Janganla niko ma’kayo wong-wong kafir (wong-wong munafik) niku, yên ngelapke kepado dulur-dulurnyo napibilo wong-wong niku ngewêntenke pejalanan di bumi atawa beperang: “Sekironyo wong-wong niku tetep besami kito, cengkila wong-wong niku nano padem serto nano dibunu.” Akibat (dari kelapan serto keyakinan) yen ma’niku, Allah ayun munculke raso seselan nian di ati wong-wong niku. Allah ngidupke serto mademke. serto Allah Maha Ningali napi yên niko damelke.

## 3:157

Serto nian, sekironyo niko gugur di jalan Allah atawa padem, cengkila ampunan Allah serto rohmat-Nyo langkung saê (peranti niko) daripado napi (harto rampasan) yên wong-wong niku kumpulke.

## 3:158

Serto nian, sekironyo niko padem atawa gugur, cengkila kepado Allah niko ditunggalke.

## 3:159

Dades berkat rohmat Allah niko (Muhammad) belaku lemah lembut teadep wong-wong niku. Sekironyo niko besikep keras serto beati kasar, cengkila wong-wong niku nebeke diri dari sekiter niko. Kerno niku maafkela wong-wong niku serto nedokela ampunan peranti wong-wong niku, serto berundingla dengen wong-wong niku jerû urusan niku. Sampun niku, napibilo niko sampun muletke tekad, dades betawakkalla kepado Allah. Selesernyo Allah nyintoi wong yên betawakkal.

## 3:160

Kalu Allah nolong niko, dades nano wênten yên angsal ngalake niko, tapi kalu Allah nala'ke niko (nano ngesung tolongan), dades sinten yên angsal nolong niko sesampun niku? Kerno niku, kepado Allah saos wong-wong mukmin betawakkal.

## 3:161

Nano patut sios Nabi bekhianat (jerû urusan harto rampasan perang). sinten saos bekhianat, niscayo pado dinten kiamat dio ayun rawo makto napi yên dikhianatkenyo niku. Sampun niku tiap wong ayun disung balesan yên sempurno ma’kayo dengen napi yên didamelkenyo, serto wong-wong niku nano dizolimi.

## 3:162

Napika wong-wong yên numuti keridoan Allah sami dengen wong yên mantu’ makto kemurkoan (yên ageng) dari Allah serto panggonannyo wentanla di nerako Jahanam? serto nikula seburuk-buruk panggonan mantu’.

## 3:163

(Penggonan) wong-wong niku bekijing-kijing di sisi Allah, serto Allah Maha Ningali napi yên wong-wong niku damelke.

## 3:164

Nian, Allah sampun ngesung kurnio kepado wong-wong beriman ketiko (Allah) ngutus sios Rosul (Muhammad) di tenga-tenga wong-wong niku dari gugu' wong-wong niku dewek, yên macoke kepado wong-wong niku ayat-ayat-Nyo, nyucike (jiwo) wong-wong niku, serto ngajarke kepado wong-wong niku Kitab (al-Qur’an) serto hikmah (Sunnah), meski sederengnyo, wong-wong niku leser-leser jerû kesesetan yên nyato.

## 3:165

Serto ngapo niko (heran) ketiko ditimpo musibah (kekalahan pado Perang Uhud), padohal niko sampun nimpoke musiba kale kali lipet (kepado musu-musu niko pado Perang Badar) niko bekelap: “Dari pundi rawonyo (kekalahan) niki?” Kelapkela: “Niku dari (kesalahan) diri niko dewek”. Nian, Allah Maha Kuaso peranti sedanten sesios.

## 3:166

Serto napi yên nimpo niko ketiko dades haderengan (petempuran) antaro kale pasukan niku wêntenla dengen izin Allah, serto supayo Allah nguji sinten wong (yen leser-leser) beriman.

## 3:167

Serto supayo Allah ngewikani sinten wong-wong yên munafik. Kepado wong-wong niku dikelapke: “Majeng beperang di jalan Allah atawa tahankela (diri niko)”. Wong-wong niku bekelap: “Sekironyo kame’ wikan (makpundi coro) beperang, cengkila kame’ numuti kamo”. Wong-wong niku pado dinten niku langkung para' kepado kekafiran dari pado keimanan. Wong-wong niku ngelapke dengen mulutnyo napi yên nano akor dengen isi atinyo. serto Allah langkung wikan napi yên wong-wong niku singitke.

## 3:168

Wong-wong yên bekelap kepado dulur-dulurnyo serto wong-wong yên nano tumut kesa beperang: “Sekironyo wong-wong niku numuti kito, cengkila wong-wong niku nano tebunu”. Kelapkela: “Cegala kepademan niku dari diri niko, kalu niko wong-wong yên leser.”

## 3:169

Janganla niko ngiro bahwo wong-wong yên gugur di jalan Allah niku padem, selesernyo wong-wong niku idup, di sisi Tuhannyo dengen angsal rezeki,

## 3:170

Wong-wong niku begembiro dengen kurnio Allah yên disungke-Nyo kepado wong-wong niku, serto wong-wong niku begirang ati teadep wong yên maler tinggal di buri yên dereng nutul wong-wong niku, bahwa nano wênten raso wedhi pado wong-wong niku serto wong-wong niku nano besedi ati.

## 3:171

Wong-wong niku begirang ati dengen nikmat serto kurnio dari Allah, serto bahwo Allah nano nyio-nyioke pahalo wong-wong yên beriman.

## 3:172

(Ya’niku) wong-wong yên naati (perinta) Allah serto Rosul sesampun wong-wong niku angsal tatu (jerû Perang Uhud). peranti wong-wong yên namelke kesaean diantaro wong-wong niku serto betakwa wênten pahalo yên ageng.

## 3:173

(Ya’niku) wong-wong (yên naati Allah serto Rosul) yên kepado wong-wong niku wênten yên ngelapke: “Selesernyo wong (wong-wong Quraisy) sampun ngumpulke pasukan peranti nyerang niko, kerno niku wedhila kepado wong-wong niku”. dades kelapan niku namba (kuat) iman wong-wong niku serto wong-wong niku nyimbat: “Cekapla Allah dades penolong peranti kame’ serto Dio sesae-sae pelindung”.

## 3:174

Dades wong-wong niku mantu’ dengen nikmat serto kurnio (yên ageng) dari Allah, wong-wong niku nano ditimpo bencano napi-napi serto wong-wong niku numuti keridoan Allah. Serto Allah punyo kurnio yên ageng. [^208]

[^208]: Ayat 172, 173, serto 174, di pucu’ ngelapke tentang Peristiwa perang Badar Shughra (Badar kecil) yên tedades sewikan sesampun perang Uhud. sewaktu ninggalke perang Uhud niku, Abu Sufyan pemimpin wong Quraisy nantang Nabi serto sahabat-sahabat beliau bahwo Dia besedio panggî mantu' dengen kaum muslimin pado tahun berikutnyo di Badar. tapi kareno tahun niku (4 H) musim paceklik serto Abu Sufyan dewe' waktu niku merasa takut, dades Dio beserto tentaronyo nano dades neruske pejalanan ke Badar, sampun niku Dio ngengken Nu'aim Ibnu Mas'ud serto kawan-kawan kesa ke Madinah peranti nakut-nakuti kaum muslimin dengen nyebarke kabar bohong, ma'kayo yên disebut jerû ayat 173. Namun ma’niku Nabi beserto sahabat-sahabat tetep maju ke Badar. oleh kareno nano tedades perang, serto pado waktu niku di Badar kebetulan musim pasar,dads kaum muslimin namelke pedagangan serto angsal laba yên ageng. Keuntungan niki wong-wong niku bawa pulo'ng ke Madinah ma'kayo yên tesebut pado ayat 174.

## 3:175

Selesernyo wong-wong niku nano lian wêntenla setan yên ngewedhi-wedhii (niko) dengen rencang-rencangnyo (wong-wong musyrik Quraisy), kerno niku janganla niko wedhi kepado wong-wong niku, tapi wedhila kepado-Kulo, kalu niko leser-leser wong-wong yên beriman.

## 3:176

Janganla niko (Muhammad) disedike ole wong-wong yên segero dades kafir, selesernyo wong-wong niku nano setitikpun ngesungke mudhorat kepado Allah. Allah nano ayun ngesungke bagian (dari pahalo) kepado wong-wong niku di akhirat, serto peranti wong-wong niku azab yên ageng.

## 3:177

Selesernyo wong-wong yên nukar iman dengen kekafiran, sekali-kali wong-wong niku nano setitik pun angsal ngesungke mudhorat kepado Allah; serto wong-wong niku ayun napet azab yên pedi.

## 3:178

Serto jangan sekali-kali wong-wong kafir niku ngiro bahwa pengesungan tanggu (batas waktu) yên Kame’ sungke kepado wong-wong niku langkung saê perantinyo. Selesernyo Kame’ ngesungke batas waktu penangguan kepado wong-wong niku supayo doso wong-wong niku maken namba; serto wong-wong niku ayun angsal azab yên nginoke.

## 3:179

Allah nano ayun nala'ke wong-wong yên beriman sema’pundi jerû keadaan niko ma’niki, [^209] sehinggo Dio medake yen buruk (munafik) dari yên saê (mu’min). Allah nano ayun ningalke kepado niko hal-hal yên gaib, tapi Allah ngelimbang (milih) sinten yên Dio ayuni di antaro rosul-rosul-Nyo. Kerno niku berimanla kepado Allah serto rosul-rosul-Nyo, serto kalu niko beriman serto bertakwa, dades peranti niko pahalo yên ageng.

[^209]: Ya'niku: Kewêntenan kaum muslimin bercampur baur dengen kaum munafikin.

## 3:180

Jangan sekali-kali wong-wong yên pelit dengen napi yên disungke Allah kepado wong-wong niku dari kurnio-Nyo ngiro bahwa kepelitan niku sae peranti wong-wong niku. Seleresnyo kepelitan niku buruk peranti wong-wong niku. Harto yên wong-wong niku pelitke niku ayun dikalungke di gulunyo pado dinten Kiamat. serto kepunyoan Allah-la sedanten warisan (yên wênten) di langit serto di bumi.serto Allah Maha ngewikani napi yên niko damelke.

## 3:181

Selesernyo Allah sampun nenger kelapnyo wong-wong (Yahudi) yên ngelapke: “Selesernyo Allah niku miskin serto kame’ kayo”. Kame’ ayun nyirat napi yên dikelapke wong-wong niku serto damelan wong-wong niku munu nabi-nabi nano hak (alesan yang sae), serto Kame’ ayun ngelapke (kepado wong-wong niku): “Rasokela ole niko azab yên mutungke”.

## 3:182

(Azab) yên ma’niku niku dikernoke ole damelan tangan niko dewek, serto selesernyo Allah nano zolimi hambo-hambo-Nyo.

## 3:183

(Ya’niku) wong-wong (Yahudi) yên ngelapke: “Selesernyo Allah sampun ngengken kepado kame’, supayo kame’ nano beriman kepada sios rosul, sedereng dio rawoke kepado kame’ korban yên ditedo api”. Kelapkela (Muhammad): “Seleresnyo, sampun rawo pinten-pinten rosul sedereng kulo kepado niko, (dengen) makto bukti-bukti yên nyato serto makto napi yên niko kelapke, tapi napi niko mununyo kalu niko wong-wong yên leser.

## 3:184

Kalu wong-wong niku nustoke niko (Muhammad), dades seleresnyo rosul-rosul sedereng niko pun sampun dibudike (pulok), Rasul-rasul niku makto makto mukjizat-mukjizat yên nyato, Zubur serto kitab yên ngesung penerangan yên sempurno. [^210]

[^210]: Yakni: Kitab-Kitab yên ditûrûnke kapado nabi-nabi yên berisi hukum syari'at ma'kayo Taurat, Injil serto Zabur.

## 3:185

Setiap yên benyawo ayun ngerasoke padem. serto selesernyo pado dinten Kiamat saos disungke dengen sempurno balesan niko. sinten saos ditebeke dari nerako serto dimasokke ke jerû suargo, nian, dio angsal kemenangan. Keidopan dunio niku nano lian cuman kedemenan yên mempedayo.

## 3:186

Niko’ cengki ayun diujidengen harto niko serto diri niko. Serto (jugo) niko ayun nenger dari wong-wong yên disungi Kitab sedereng niko serto dari wong-wong yên nyekutuke Allah, gangguan yên kata yên nyakitke ati. Kalu niko besabar serto betakwa, dades selesernyo yên ma’niku temasok urusan yên (patut) diutamoke.

## 3:187

Serto (imutla), ketiko Allah ngembil janji dari wong-wong yên sampun disung Kitab (ya’niki): “Hendakla niko leser-leser nerangkenyo (isi Kitab niku) kepado wong, serto janganla niko nyingitkenyo”. Laju wong-wong niku mabitke (janji niku) [^211] ke buri punggung wong-wong niku serto nyadenyo dengen rego mura. Buruk nian sadean yên wong-wong niku damelke.

[^211]: Di antaro keterangan yên disembunyikan niku wêntenla tentang rawunyo Nabi Muhammad s.a.w.

## 3:188

Jangan sekali-kali niko ngiro bahwa wong yên gembiro dengen napi yên sampun wong-wong niku damelke serto wong-wong niku demen dipuji peranti damelan yên nano wong-wong niku gaweke, jangan sekali-kali niko ngiro bahwa wong-wong niku ayun melus dari azab. Wong-wong niku ayun napet azab yên pedi.

## 3:189

Kepunyoan Allah-la kerajaan langit serto bumi; serto Allah Maha Kuaso peranti sedanten sesios.

## 3:190

Selesernyo jerû penciptaan langit serto bumi, serto pegentian malam serto siang wênten tando-tando (keagengan Allah) peranti wong yên punyo akal.

## 3:191

(Ya’niki) wong-wong yên ngimut Allah sambil tegak, duduk atawa jerû suasano ngoling, serto wong-wong niku mikirke tentang penciptaan langit serto bumi (sambil bekelap): “Wahai Tuhan kame’, nanola Niko nyiptoke sedanten niki sio-sio. Mahasuci Niko, lindungila kame’ dari azab nerako.

## 3:192

Wahai Tuhan kame’, selesernyo wong yên Niko masokke ke jerû nerako, dades nian, sampun Niko nginokenyo, serto nano wênten sios wong penolong jugo peranti wong yên zolim.

## 3:193

Wahai Tuhan kame’, selesernyo kame’ nenger wong yên nyeru kepado iman, (ya’niki): “Berimanla niko kepado Tuhan niko”, mangko kame’ laju beriman. Wahai Tuhan kame’, ampunila doso-doso kame’ serto apuskela kesalahan-kesalahan kame’, serto pademkela kame’ besami wong-wong ye’ bebakti.

## 3:194

Wahai Tuhan kamek, sungila kame’ napi yên sampun Niko janjike kepado kame’ liwat rosul-rosul Niko. Serto janganla Niko hinoke kame’ pado dinten Kiamat. Nian, Niko nano perna mungkiri janji”.

## 3:195

Dades Tuhan wong-wong niku ngangsalke pemohonannyo (dengen befirman): “Selesernyo Kulo nnano nyio-nyioke amal wong yên beramal di antaro niko, baek lanang atawa betino, (kerno) sebagian niko wêntenla (keturunan) dari sebagian yên lian. [^212]  dades wong yên behijrah, yên diusir dari gugu' pejerûannyo, yên disaketi pado jalan Kulo, yên beperang serto yên padem, cengki ayun Kulo apus kesalahan wong-wong niku serto cengki Kulo masokke wong-wong niku ke jerû suargo-suargo yên ngalir di bawanyo sungi-sungi, sebagai pahalo dari Allah. Serto disisi Allah wênten pahalo yên sae.”

[^212]: Maksudnyo sebagaipundi laki-laki berasal dari laki-laki serto perempuan, Maka demikian pulo' halnya perempuan berasal dari laki-laki serto perempuan. Keduo iko'-duo iko'nya sama-sama wong, tak wênten kelangkungan yên satu dari yên lian tentang penilaian iman serto amalnya

## 3:196

Jangan sekali-kali niko tepedayo ole gawean wong-wong kafir (yên beringgut) [^213] di sedanten negeri.

[^213]: Yakni: kelancaran serto kemajuan jerû perdagangan serto perusahaan wong-wong niku.

## 3:197

Niki keladasan sedenget saos tula, sampun niku panggonan mantu’ wong-wong niku wêntenla nerako Jahanam. (Jahanam) niku seburuk-buruk panggonan pejerûan.

## 3:198

Tapi wong-wong yên betakwa kepado Tuhannyo, wong-wong niku ayun angsal suargo-suargo yên ngalir di bawanyo sungi-sungi, wong-wong niku kekel di jerûnyo sebagai kurnio dari Allah. [^214] Serto napi yên di sisi Allah langkung saê peranti wong-wong yên bebakti. [^215]

[^214]: Yakni: enggon tinggal beserta perlengkapan-perlengkapannya ma'kayo tedoan, minuman serto liannyo.

[^215]: Maksudnyo wêntenla penghargaan dari Allah disamping enggon tinggal beserta perlengkapan-perlengkapannya niku, wêntenla langkung saê daripwênten kesenangan duniawi yên dnikikmati wong-wong kafir niku.

## 3:199

Serto selesernyo di antaro Ahli Kitab wênten yên beriman kepado Allah, serto kepado napi yên ditoronke kepado niko, serto yên ditoronke kepado wong-wong niku, kerno wong-wong niku ngerenda ati kepado Allah, serto wong-wong niku nano nyadeke ayat-ayat Allah dengen rego mura. Wong-wong niku angsal pahalo di sisi Tuhannyo. Nian, Allah cepet nian perikinan-Nyo.

## 3:200

Wahai wong-wong yên beriman, besobarla niko serto tegukela kesobaran niko serto tetepla siap siago (di bbagian negeri niko) serto betakwala kepado Allah supayo niko beruntung.

## 4:1

Hei wong, betakwala kepado Tuhan niko yên sampun nyiptoke niko dari awa' dewe’ (Adam), [^216] serto (Allah) nyiptoke pasangannyo (Hawa) dari (awa')nyo; serto dari keduonyo Allah ngembang biakke lanang serto betino yên kata. Betakwala kepado Allah yên dengen nami-Nyo niko saleng tedo [^217] serto (peliarola) hubungan keluargo. Selesernyo Allah kerep nyago serto ningali niko.

[^216]: Maksud dari padonyo nûrût jumhur mufassirin ya'ni dari bagêan badan (tulang rusuk) Adam a.s. bedasarke hadis riwayat Bukhari serto Muslim. di samping niku wênten pulo' yên nafsîrke dari padonyo ya'ni dari unsur yên serupo ya'ni tanah yên dari padonyo Adam a.s. diciptoke.

[^217]: nûrût adat wong Arab, napibilo wong-wong niku nakenke sesios atawa nedonyo kepado wong lian wong-wong niku ngelapke nami Allah peca': As aluka billah retinyo kulo betaken atawa nedo kepado niko dengen nami Allah.

## 4:2

Serto sungkela kepado anak-anak yatim (yên sampun dewasa) herto mereka, janganla niko nukar yên sae dengen yên buruk, serto janganla niko nedo herto mereka besami herto niko. Nian, (namelke nukar teko nedo) niku wêntenla doso yên ageng.

## 4:3

Serto kalu niko khawatir nano ayun sanggup belaku adil teadep (hak-hak) betino yatim (kalu niko ngaweninyo), dades kawenila betino (lian) yên niko demeni kale, tigo atawa sekawan. Tapi kalu niko khawatir nano ayun sanggup belaku adil3, dades (kawenila) sios saos [^218] , atawa babu betino yên niko punyo. [^219] Yên ma’niku langkung parak supayo niko nano bebuat zolim.

[^218]: Belaku adil ya'ni pelakuan yên adil ketiko ngago'i sema peca' kelambi, enggon, gîlîran serto lian-lian yên besifat lahiriyah.

[^219]: Islam molêke kata sema dengen syarat-syarat tetentu. sedêrêng tûrûn ayat niki kata sema sampun wênten, serto perna pulo' dijalanke olê sedanten Nabi sedêrêng Nabi Muhammad s.a.w. ayat niki matesi kata sema sampe sekawan wong saos.

## 4:4

Sungkela maskawen (mahar) kepado betino (yên niko kaweni) sebagî sungan yên kebek kerelaan. [^220] Sesampun niku kalu wong-wong niku nyerake kepado sebagian dari (maskawen) niku dengen suko ati, dades terimola serto nikmatila sungan niku dengen seneng ati.

[^220]: Sungan niku ya'ni maskawen yên ageng alîtnyo ditetepke pucu' semayoan opihak, kerno sungan niku mesti didamelke dengen ikhlas.

## 4:5

Janganla niko serake kepado wong yên dereng sempurno akalnyo, [^221] herto (mereka yên wênten jerû kekuasoan) niko yên didadeske Allah sebagî pokok keuripan. Sungla mereka tumbasan serto kelambi (dari hasil herto niku) serto kelapkela kepado wong-wong niku kelapan yên sae.

[^221]: Wong yên dêrêng sempurno akalnyo ya'ni anak yatim yên dêrêng balig atawa wong dewasa yên nano angsal ngatûr herto bendonyo.

## 4:6

Serto ujila [^222] anak-anak yatim niku sampe dio niku cungkup umur peranti kawen. Sampun niku kalu nurut pendapet niko dio niku sampun celeketan (pinter meliaro herto), mangko serahkela kepado dio niku hertonyo. Serto janganla niko nedonyo (herto anak yatim) langkung bates sepantesnyo serto (janganla niko) tekacar-kacar (nyerenkenyo) sedereng dio niku dewasa. sinten saos (di antaro yên meliaro niku) sanggup, dades ayunla dio nahan awa' (dari nedo herto anak yatim niku) serto sinten saos miskin, mangko angsal dio nedo herto niku nurut caro yên leser. Sampun niku, napibilo niko nyerenke herto niku kepado dio-dio niku, dadesnyo niko wêntenke nian saksi-saksi. Serto cungkupla Allah sebagî penilik.

[^222]: Ya'ni: madêk tehadep wong-wong niku tentang keigamoan, usoho-usoho wong-wong niku, kelakuan serto lian-lian sampe wikan bahwo anak niku angsal dipercayoi.

## 4:7

Bagi lanang wênten hak bagian dari herto warisan keduo wong sepuh serto sana'nyo, serto bagi betino wênten hak bagian (pulo') dari herto warisan keduo wong sepuh serto sana'nyo, baek setitik atawa kata nurut bagian yên sampun ditetepke.

## 4:8

Serto napibilo sewaktu magike niku rawo bepinten-pinten sana', [^223] anak-anak yatim serto wong-wong miskin, dades sungla dio-dio niku dari herto niku (ala kadarnyo) [^224] serto kelapkela kepado dio-dio niku kelapan yên sae.

[^223]: Sana' di ngeriki maksudnyo : sana' yên nano wênten hek warîsan dari herto bendo pusako

[^224]: Sungan ala kadarnyo niku nano bolê langkung dari sepertigo herto warisan.

## 4:9

Serto kendaknyo takut (kepada Allah) wong-wong yên sekironyo wong-wong niku ninggalke keturunan yên lema di buri wong-wong niku yên wong-wong niku khawatir teadep (kesejahteroan)nyo. Ole kerno niku, kendaknyo wong-wong niku betakwa kepada Allah, serto kendaknyo wong-wong niku ngomong dengen tutur kelap yên leser.

## 4:10

Selesernyo wong-wong yên nedo herto anak yatim secoro zolim, selesernyo wong-wong niku negok api jerû perutnyo serto wong-wong niku ayun masok ke jerû api yên murup-murup (nerako).

## 4:11

Allah menyareatke (mewajibke) kepado niko tentang (pembagian warisan peranti) anak-anak niko, (ya’niki) bagian sios wong anak lanang sami dengen bagian kale wong anak betino. [^225] Serto kalu anak niku sedantennyo betino yên rikinannyo langkung dari kale, [^226] dades bagian dio-dio niku kale sepertigo dari herto yên ditinggalke. Kalu dio (anak betino) niku sios wong saos, mangko dio dapet setengah (herto yên ditinggalke). Serto peranti keduo embi'-aba, bagian dewe'-dewe' seperenem dari herto yên ditinggalke, kalu dio (yên padem) punyo anak. Kalu dio (yên padem) nano punyo anak serto dio diwarisi ole keduo embi'-abahnyo (saos), dades mêknyo dapet sepertigo. Kalu dio (yên padem) punyo bepinten dulur, dades embi'nyo dapet seperenem. (bagian-bagian tesebut di pucuk) sesampun (dipenui) wasiat yên didamelnyo atawa (serto sesampun dibayar) utangnyo. (Tentang) wong sepuh niko teko anak-anak niko, niko nano wikan sinten di antaro wong-wong niku yên langkung kata manfaatnyo bagi niko. Niki wêntenla ketetepan Allah. Nian, Allah Maha Wikan, Maha Bijaksano.

[^225]: Bagêan lanang duo kali bagêan betino wêntenla kerno kewajiban lanang langkung berat dari betino, peca' kewajiban mayar maskawen serto ngesung nafkah. (tingali surat An Nisaa ayat [^34].

[^226]: Langkung dari duo maksudnyo : duo atawa langkung klop dengen yên diamalke Nabi.

## 4:12

Serto bagean niko (domik-domik) wêntenla seperduo dari herto yên ditinggalke ole sema-sema niko, kalu dio-dio niku nano punyo anak. Kalu dio-dio niku (sema-sema niko) niku punyo anak, dades niko dapet seper sekawan dari herto yên ditinggalkenyo sesampun (dipenui) wasiat yên dio-dio niku gawek atawa (sesampun dibayar) utangnyo. Sema-sema dapet sepersekawan herto yên niko tinggalke kalu niko nano punyo anak. Kalu niko punyo anak, mangko sema-sema dapet seperwolu dari herto yên niko tinggalke (sesampun dipenui) wasiat yên niko gawek atawa (serto sesampun dibayar) utang-utang niko. Kalu sesios wong padem, baek lanang atawa betino yên nano ninggalke aba serto nano ninggalke anak, tapi punyo sios dulur lanang (seembi') atawa sesios dulur betino (seembi'), dades bagi dewe'-dewe' dari keduo jenis dulur niku seperenem herto. Tapi kalu dulur-dulur se-embi' niku langkung dari sios wong, dades wong-wong niku besami-sami jerû bagian yên sepertigo niku, sesampun (dipenui wasiat) yên digaweknyo atawa (serto sesampun dibayar) utangnyo dengen nano nyaroke (kepado ahli waris). [^227] Ma’nikula ketentuan Allah. Allah Maha Wikan, Maha Penyantun.

[^227]: Ngesung mudharat kepado waris niku ya'ni tindakan peca': a. ngewasiatke langkung dari sepertigo herto pusako. b. Bewasiat dengen maksud ngirangi herto warisan. meski kirang dari sepertigo kalu wênten niat ngirangi hek waris, jugo nano dibolêke.

## 4:13

Nikula bates-bates (hukum) Allah. sinten saos taat kepado Allah serto Rosul-Nyo, Dio ayun masokkenyo ke jerû suargo-suargo yên ngalir di bawanyo sungi-sungi, wong-wong niku kekel di jerûnyo. Serto nikula kemenangan yên ageng.

## 4:14

Serto sinten saos mendurhakoi Allah serto Rosul-Nyo serto teka' bates-bates hukum-Nyo, niscayo Allah masokkenyo ke jerû api nerako, dio kekel di jerûnyo serto dio ayun keno azab yên nginoke.

## 4:15

Serto betino-betino yên namelke gawean keji [^228] di antaro betino-betino niko, kendaknyo teadep wong-wong niku wênten sekawan wong saksi di antaro niko (yên nyaksike). Napibilo wong-wong niku sampun ngesung kesaksian, dades kurungla wong-wong niku (betino niku) jerû rompok sampe dio niku nemui ajalnyo, atawa sampe Allah ngesung jalan (yên lian) kepadonyo. [^229]

[^228]: Damelan keji: nûrût jumhur mufassirin yên dimaksud damelan keji ya'ni damelan zina, sedengke nûrût pendapet yên lian ya'ni sedanten damelan mesum peca' : zina, homo sek serto yên sejenisnyo. nûrût pendapet Muslim serto Mujahid yên dimaksud dengen damelan keji ya'ni musahaqah (homosek antaro betino dengen betino).

[^229]: Nûrût jumhur mufassirin jalan yên lian niku ya'ni dengen tûrûnnyo ayat 2 surat An Nuur.

## 4:16

Serto teadep kale wong yên namelke damelan keji di antaro niko, dades sungla hukuman kepado keduonyo. Kalu keduonyo tobat teko meneri awa', dades kayonkela wong-wong niku. Nian, Allah Maha Penerimo tobat, Maha Penyayang.

## 4:17

Selesernyo betobat kepado Allah niku cuman (pantes) bagi wong-wong niku yên namelke kejahatan kereno kejahelan, [^230] sampun niko gancang betobat. Tobat wong-wong niku nikula yên diterimo Allah. Allah Maha Wikan, Maha Bijaksano.

[^230]: Maksudnyo ya'ni: 1. wong yên bedamel maksiat dengen nano wikan bahwo damelan niku wêntenla maksiat kacuali kalu dipikirke dumin. 2. wong yên durhako kepado Allah sengajo atawa nano. 3. wong yên namelke kejahatan kerno kirang kesadaran lantaran murko atawa kerno dorongan hawo nafsu.

## 4:18

Serto nanola tobat niku (diterimo Allah) dari wong-wong niku yên namelke kejahatan hinggo napibilo rawo ajal kepado sios wong di antaro wong-wong niku, (waula) dio ngelapke, “Kulo seleser-leser betobat ma’niki.” Serto nano (pulo' diterimo tobat) dari wong-wong yên padem deng wong-wong niku di jerû kekafiran. Bagi wong-wong niku sampun Kame’ sedioke azab yên pedi.

## 4:19

Wahai wong-wong yên beriman! Nano halal bagi niko mewarisi betino dengen jalan pakso [^231] serto janganla niko nyaroke wong-wong niku kerno ayun ngembil male sebagian dari napi yên sampun niko sungke kepadonyo, melianke napibilo wong-wong niku namelke gawean keji yên katon. [^232] Serto begaolla dengen wong-wong niku caro yên leser. Kalu niko nano demen sami wong-wong niku, (dades besobarla) kerno angsal dades niko nano demeni sesuatu, padohal Allah dadeske kesaean yên kata padonyo.

[^231]: Ayat niki nano nûnju'ke bahwo ngewarîske betino nano dengen jalan pakso dibolêke. Nûrût adat sebagîan Arab Jahiliyah napibilo sios wong padem, dades anaknyo yên tetuo atawa anggota keluargonyo yên lian ngewaresi jando niku. jando niku bolê dikaweni dewe' atawa dikawenke dengen wong lian yên maharnya diembil olê pewaris atawa nano dibolêke kawen male.

[^232]: maksudnyo: bezina atawa teka'.

## 4:20

Serto kalu niko ayun ngenti sema niko dengen sema yên lian, [^233] sedeng niko sampun ngesungke kepado sios wong di antaro dio-dio niku herto yên kata, dades janganla niko ngembil male setitik jugo darinyo. Napi niko ayun ngembilnyo male dengen jalan tudoan yên mudike serto dengen (nanggung) doso yên katon?

[^233]: Maksudnyo ya'ni: pegat sema yên nano demeni serto kawen dengen sema yên daru. Meski io pegat sema yên lami niku dêdê tujuan peranti kawen, Namun nedo kembali sungan-sungan niku nano dibolêke.

## 4:21

Ma’pundi niko ayun ngembilnyo male, padohal niko sampun begaol sios sami lian (sebagî domik-sema). Serto wong-wong niku (sema-sema niko) sampun ngembil pejanjian yên tegu (kebetan perkawenan) dari niko.

## 4:22

Janganla niko ngaweni betino-betino yên sampun dikaweni ole aba niko, melianke (kejadenan pado maso) yên sampun kerihin. Nian, damelan niku keji nian serto dibenci (ole Allah) serto seburuk-buruk jalan (yên dijalani).

## 4:23

Diharamke peranti niko (ngaweni) embi'-embi' niko, ana'-ana' niko yên betino, [^234] dulur-dulur niko yên betino, dulur-dulur abah niko yên betino, dulur-dulur embi' niko yên betino, ana'-ana' betino dari dulur-dulur niko yên lanang, ana'-ana' betino dari dulur-dulor niko yên betino, embi'-embi' yên nyusui kamo’, dulur-dulur betino niko sesuson, embi'-embi' sema niko (mertuo), ana'-ana' betino dari sema niko (ana' tiri) yên jerû peliaroan niko dari sema yên sampun niko campuri, tapi kalu niko dereng campor dengen sema niko niku (serto sampun niko pegatke), dades nano bedoso niko (ngawenginyo), (serto diharamke bagi niko) sema-sema ana' kandung niko (mantu), serto (diharamke) ngumpulke (jerû pekawenan) duo iko' betino yên bedulur, melianke yên sampun tedades pado maso kerihin. Nian, Allah Maha Pengampun, Maha Penyayang.

[^234]: Maksud embi’ di ngeriki ya'ni embi’, nenek serto seterusnyo ke pucu'. serto yên dimaksud dengen ana’ betino ya'ni ana' betino, cucu betino serto seterusnyo ke bawa, ma'niku jugo yên lian-liannya. sedengke yên dimaksud dengen ana'-ana' sema niko yên jerû tanggungan niko, nûrût jumhur ulami temasû' jugo ana' tiri yên nano jerû tanggungannyo.

## 4:24

Serto (diharamke jugo niko ngaweni) wadon yên sampun domik, kecuali buda'-buda' wadon (ungkepan perang) yên niko miliki [^235] sebagê ketetepan Allah atas niko. serto dihalalke peranti niko selian (wadon-wadon) yên ma’ niku [^236] kalu niko bedamel dengen redanoperanti ngaweninyo dêdê peranti belanja’an. dades keo kelema’an yên sampun niko embil dari wong-wong niku, sungla maskawen kepado wong-wong niku sebagê suatu kewajiban. Tapi nano napi kalu tenyato di antaro niko sampun salîng ngikhlaske, sesampun ditetepke. [^237] selesernyo Allah Maha Wikan, Maha Bijaksano.

[^235]: Maksudnyo: budak-budak yên dihek-i yên domiknyo nano tumut tetawan besami-saminyo.

[^236]: Ya'ni: selian dari macem-macem betino yên tekelap jerû surat An Nisaa' ayat 23 serto 24.

[^237]: Ya'ni: namba, ngirangi atawa nano mayar sami sekali maskawen yên sampun ditetepke.

## 4:25

Serto sinten saos di antaro niko nano wênten redanoperanti ngaweni wadon merdeka yên be’iman, dades (dihalalke ngaweni wadon) yên be’iman dari buda' yên niko punyo. Allah wikan keimanan niko. Sebagêan niko niku dari sebagêan yên lian (sami-sami keturunan Adam-Hawa), [^238] kerno niku kawenila wong-wong niku dengen izin tuannyo, serto sungla wong-wong niku maskawen yên saê, kerno wong-wong niku nikula wadon-wadon yên meliaro awa’ dewe’, dêdê pezina serto dêdê (saos) wadon yên ngembil lanang lian sebagê piaroannyo. Kalu wong-wong niku sampun kawen (belaki), tapi damelke damelan keji (belanja'an), dades (hukuman) peranti wong-wong niku separû (hukuman) dari hukuman wadon-wadon merdeka (yên nano bedomik). (Kebolehan ngaweni buda') niku, nikula peranti wong-wong yên takut kepado kesulitan jago awa’ (dari damel belanja'an), tapi kalu niko besabar niku langkung saê peranti niko. Allah Maha Pengampun, Maha Penyayang.

[^238]: Maksudnyo: wong merdeka serto budak yên dikaweninyo niku wêntenla sami-sami ketûrûnan Adam serto hawa serto sami-sami beriman.

## 4:26

Allahayun nerangke (syare'at-Nyo) kepado niko, serto ngesung jalan-jalan (kehuripan) wong yên dereng niko (paro nabi serto wong sholeh) serto (ayun) Dio nerimo taubat niko. serto Allah Maha Wikan, Maha Bijaksano.

## 4:27

Serto Allah ayun nerimo tobat niko, dengke wong-wong yên numuti kedaknyo ngayuni supayo niko bepaling setebî-tebînyo (dari saê).

## 4:28

Allah ayun ngesung kemudahan kepado niko, [^239] kerno wong didadeske (besifat) lemah.

[^239]: Ya'ni jerû syari'at di antaronyo bolê ngaweni budak kalu sampun cungkup syarat-syaratnyo.

## 4:29

Hei wong-wong yên beiman! nanola niko saling nedo harto sesami niko dengen jalan yên batil (nano selesernyo), kecuali lebet besade yên belaku atas dasar gala’ sami gala’ di antaro niko.serto nanola niko munuh awa’ niko. [^240] selesernyo, Allah Maha Penyayang kepado niko.

[^240]: Larangan munu awa' dewe' mencangkup jugo larangan munu wong lian, sebab munu wong lian retinyo munu awa' dewe', kerno umat ngerupoke sios kesatuan.

## 4:30

Serto sinten saos bedamel ma’ niku dengen caro ngelanggar hukum serto zalim, ayun Kame’ masu'ke dio ke jerû nerako.Yên ma’ niku gampang peranti Allah .

## 4:31

Kalu niko nano namelke doso-doso ageng di antaro doso-doso yên nano angsal namelkenyo, niscayo Kame’ apus kesalahan-kesalahan niko serto ayun Kame’ masu'ke niko ke pedaleman yên mulio (suargo).

## 4:32

Serto nanola niko dengki ati tehadep kurnio yên sampun dilangkungke Allah kepado sebagêan niko atas sebagêan yên lian. (Kerno) peranti lanang wênten bagêan dari napi yên wong-wong niku damelke, serto peranti wadon (jugo) wênten perantian dari napi yên wong-wong niku damelke. Mohonla kepado Allah sebagêan dari kurnio-Nyo. selesernyo, Allah Maha Wikan sedantennyo.

## 4:33

Serto peranti masing-masing (lanang serto wadon) Kame’ sampun netepke sedanten ahli waris atas napi yên ditinggalke oleh keduo walidnyo serto sohib dulurnyo. [^241] serto wong-wong yên niko sampun setio sami wong-wong niku, dades sungla sami wong-wong niku bagêannyo. selesernyo, Allah Maha Ningal sedantennyo.

[^241]: Tingali wong-wong yên temasû' ahli waris jerû surat An Nisaa' ayat 11 serto 12.

## 4:34

Lanang (domik) niku pelîndÛng peranti wadon (sema), kerno Allah sampun ngelangkungke sebagian wong-wong niku (lanang) atas sebagian yên lian (wadon), serto kerno wong-wong niku (lanang) sampun lesung nafkah dari redanonyo. dades wadon-wadon yên saê nikula wong-wong niku yên bakto (kepado Allah ) serto njago awa’ [^242] sewaktu (domiknyo) nano wênten, kerno Allah sampun jago (wong-wong niku) [^243] Wadon-wadon yên niko khawatirke ayun nusyūz, [^244] ayunla niko sung wejangan kepadowong-wong niku, tinggalkela wong-wong niku di pedaleman tilem (pisah ranjang), serto (kalu perlu) gebukla wong-wong niku. Tapi kalu wong-wong niku bebakti sami niko, dades nanola niko nyari-nyari alasan peranti nyarokenyo. [^245] selesernyo, Allah Maha Tinggi, Maha Ageng.

[^242]: Maksudnyo: nano sekewet serto meliaro resio serto herto domiknyo.

[^243]: Maksudnyo: Allah sampun ngewajibke kepado domik supayo ngauli semanya dengen saê.

[^244]: Nusyuz: ya'ni ninggalke kewajiban domik-sema. nusyuz dari pihak sema peca' ninggalke rompo' tanpa izin domiknyo.

[^245]: Maksudnyo: peranti ngesung pelajaran kepado sema yên dikhawatirke teka’nyo. mestila mulo-mulo di sung nasehat, kalu nasehat nano bemanfaat darula dipisake dari enggon tilem wong-wong niku, kalu nano bemanfaat jugo darula dibolêke ngebûg wong-wong niku dengen pukulan yên nano ninggalke bekas. kalu caro petamo sampun wênten manfaatnyo jangan dijalanke caro yên lian serto seterusnyo.

## 4:35

Serto kalu niko khawatir tedades bebala antaro keduonyo, dades kirimla sios hakim [^246] yên nyapeke dari zuriyat lanang serto sios wong yên nyapeke dari zuriyat wadon. Kalu keduonyo (wong yên nyampeke niku) bembi'sud ngadoke perbaikan, niscayo Allah ngesung taufik sami domik-sema niku. selesernyo, Allah Maha Teliti, Maha Wikan.

[^246]: Hakim ya'ni juru damî.

## 4:36

Serto sembahla Allah serto nanola niko dadeske-Nyo rewang sami sedantennyo. serto damelkela yên saê sami keduo walid, sana' dulur, buda’-buda’ yatim, wong-wong saro, tetanggo para’ serto tetanggo tebî, [^247] rencang sejawat, ibnu sabīl [^248] serto buda' sahaya yên niko punyo. selesernyo, Allah nano galak wong yên sombong serto banggoke awa’,

[^247]: Para' serto tebî' di ngeriki wênten yên ngertike dengen enggon, hubungan kekeluargoan, serto wênten pulo' antaro yên Muslim serto yên dêdê Muslim.

[^248]: Ibnus sabil ya'ni wong yên jerû lawatan yên dêdê ma'shiat yên sampun abîs sangu. temasû' jugo ana' yên nano wikan embi’ abanyo.

## 4:37

(Ya'ni) wong yên pelit, serto kegke wong lian bedamel pelit, serto nyingiti karunio yên sampun disung Allah kepadonyo. Kame’ sampun nyaweske peranti wong-wong kafir [^249] , azab yên nginoke.

[^249]: Maksudnyo kafir tehadep nikmat Allah, ya'ni kerno medit, ngengken wong lian medit. nyingitke karunia Allah retinyo nano nyukuri nikmat Allah.

## 4:38

Serto (jugo) wong-wong yên nginfakke redanonyo kerno sombong [^250] serto kepado wong lian (ayun ditingali serto dikelapke saê), serto wong-wong yên nano beiman kepado Allah serto kepado dinten mengkîn. Sinten saosnya dike setan sebagê rencangnyo, dades (wikanila) dio (setan niku) nikula rencang yên sangat jahat.

[^250]: Riya ya'ni namelke sesios kerno pengen ditingali serto dipuji wong.

## 4:39

Serto napi (keberatan) peranti wong-wong niku kalu wong-wong niku beiman kepado Allah serto dinten mengkîn serto ngesungke sebagêan rezeki yên sampun disung Allah kepadonyo? serto Allah Maha Wikan ma’ pundi wong-wong niku.

## 4:40

Selesernyo, Allah nano ayun zolimi wong walaupun seageng żarrah, serto kalu wênten kebajikan (sealit żarrah), niscayo Allah ayun ngelipat gandokenyo serto ngesung pahalo yên ageng dari sisi-Nyo. [^251]

[^251]: Maksudnyo: Allah nano ayun ngirangi pahalo wong-wong yên namelke kejahatan meski seageng zarrah, bahkan kalu dia bedamel saê pahalonya ayun dilipet gandoke olê Allah.

## 4:41

Serto ma’ pundila (keadoan wong kafir mengkîn), kalu Kame’ rawûke sios wong saksi (Rasul) dari saben umat serto Kame’ rawûke niko (Muhammad) sebagê saksi peranti umat niku.

## 4:42

Pado dinten niku, wong yên kafir serto wong yên nurhakoi Rasul (Muhammad), ngarep kalu waya-waya wong-wong niku diratoke dengen tanah [^252] (di kubur atawa hancur nian dades tanah), padohal wong-wong niku nano wikan nyingitke sesios kejadian napi saos dari Allah .

[^252]: Maksudnyo: wong-wong niku dikuburke atawa wong-wong niku hancur dades tanah.

## 4:43

Wahai wong yên beiman! nanola niko mara’i semayang kalu niko maler tenggeng, sampe niko wikan napi yên niko kelapke, serto nanola pulo’ (niko mara’i mesjid sewaktu niko) maler junub [^253] kacuwali sekadar ngelewati jalan saos, sampe niko mandi (mandi junub). wênten jugo kalu niko sakit atawa deng lebet pejalanan atawa sampun kûyû atawa niko sampun nyênggol wadon, [^254]  sedengke niko nano wikan toya, dades tayamumla niko sami debu yên saê (suci); usapla rai niko serto tangan niko sami (debu) niku. selesernyo, Allah Maha Pemaaf, Maha Pengampun.

[^253]: Nûrût sebagean ahli tafsir jerû ayat niki temuat jugo larangan semayang peranti wong junub yên dêrêng mandi.

[^254]: Sebagean ageng ulama ngelapke, nyenggol di ngeriki nyenggol kulit. Serto sebagean lian ngelapke becampurnyo sema-domik.

## 4:44

Nanola niko ningalke wong yên sampun disung bagêan Kitab (Taurat)? Wong-wong niku numbas kesesetan serto wong-wong niku ngayunke supayo niko teseset (nyimpang) dari jalan (yên saê).

## 4:45

Serto Allah langkung wikan tentang musu-musu niko. Cungkupla Allah dades pelindung serto cungkupla Allah dades penolong (peranti niko).

## 4:46

(Ya'ni) di antaro wong Yahudi, yên ngubah kelapan dari enggonnyo. [^255] serto wong-wong niku bekelap, “Kame’ denger, tapi kame’ nano galak nurutinyo.” [^256] serto (wong-wong niku bekelap pulo’), “Dengerla,” sedeng (niko Muhammad selesernyo) nano denger napi saos. [^257] serto (wong-wong niku bekelap), “Rā‘inā” [^258] dengen memuter-balîkke ilatnyo serto nguyo’ igamo. Sekironyo wong-wong niku bekelap, “Kame’ denger serto bakto, serto dengerla, serto ningali kela kame’,” selesernyo niku langkung saê peranti wong-wong niku serto langkung selesernyo, tapi Allah ngelaknat wong-wong niku, kerno kekafiran wong-wong niku. Wong-wong niku nano beiman kacuwali setîtî’ nian. [^259]

[^255]: Maksudnyo: nguba reti kelap-kelap, enggon atawa namba serto ngirangi.

[^256]: Maksudnyo wong-wong niku ngelapke : kame' ngerungu, sedengke ati wong-wong niku ngelapke: kame' nano ayun nûrûti.

[^257]: Maksudnyo wong-wong niku ngelapke: dengerla, tetapi ati wong-wong niku ngelapke: Mudah-mudahan niko nano angsal ngerunguke (tuli).

[^258]: Raa 'ina retinyo: sudila kironyo niko masati kame'. sewaktu sedanten rencang ngadepke kelap niki kepado Rasulullah, wong Yahudi make kelap niki dengen berûtû’ peca’ nyebût Raa'ina padohal yên wong-wong niku kelapke ya'ni Ru'uunah yên retinyo benga’ nian, sebagî uyo’an kepado Rasulullah. nikula sebabnyo Tuhan ngengken supayo rencang-rencang nuker kelapan Raa'ina dengen Unzhurna yên jugo sami retinyo dengen Raa'ina.

[^259]: Wênten yên ngelapke kadar keimanan yên setîtî’ wênten yên ngelapke wong yên setîtî’

## 4:47

Hei wong-wong yên sampun disung Kitab! Beimanla niko sami napi yên sampun Kame’ turunke (Al-Qur'an) yên meselesernyoke Kitab yên wênten pado niko, sedereng Kame’ ngubah rai-rai (niko), sampun niku Kame’ puter ke buri [^260] atawa Kame’ laknat wong-wong niku sema’ pundi Kame’ ngelaknat wong-wong (yên damelke maksiat) pado dinten Sabat (Sabtu). serto ketetepan Allah cengki belaku.

[^260]: Nûrût pinten-pinten mufassirin, maksudnyo ya'ni nguba rai wong-wong niku sampun niku diputer ke buri sebagî uyo’an.

## 4:48

Selesernyo Allah nano ayun ngampuni (duso) kerno dadeske-Nyo rewang (sirik), serto Dio ngampuni napi (duso) yên selian (sirik) niku peranti sinten yên Dio keda’i.Sinten saos nyekutuke Allah, dades selesernyo, dio sampun damelke duso yên ageng.

## 4:49

Napi nano niko ningali wong-wong yên nganggap awa’nyo suci [^261] selesernyo Allah nyucike sinten yên Dio ayuni serto wong-wong niku nano dizalimi setîtî' saos.

[^261]: Yên dimaksud di ngeriki ya'ni wong-wong Yahudi serto Nasrani yên nganggep awa' wong-wong niku bersî. tingali surat Al Baqarah ayat 80 serto ayat 111 serto surat Al Maa-idah ayat 18.

## 4:50

Ningalilah, betapo wong-wong niku mengado-adoke mudike tehadep Allah! serto cungkupla damelan niku dades doso yên nyato (peranti wong-wong niku).

## 4:51

Napi nano niko ningalke wong-wong yên dilesung perantian dari Kitab (Taurat)? Wong-wong niku pecayo kepado Jibt serto Tāgut, [^262] serto bekelap kepado wong-wong kafir (musyrik Mekah), bahwo wong-wong niku langkung selesernyo jalannyo daripado wong-wong yên beiman.

[^262]: Jibt serto Thaghut ya'ni syaitan serto napi saos yên disemba selian Allah s.w\.t.

## 4:52

Wong-wong nikula wong-wong yên dilaknat Allah. serto sinten saos dilaknat Allah, niscayo niko nano ayun angsalke penolong perantinyo.

## 4:53

Atawakah wong-wong niku punyo bagêan dari keratin (kekuasoan), meskipun wong-wong niku nano ayun ngesung setîtî'pun (kebajikan) kepado wong [^263]

[^263]: Maksudnyo: wong-wong yên nano angsal ngesungke kesaêan kepado wong atawa masyarakatnyo, nano selaya’nyo tumut megang jabatan jerû pemerintahan.

## 4:54

Atawakah wong-wong niku serik sami wong (Muhammad) kerno karunio yên sampun disung Allah kepadonyo? selesernyo, Kame’ sampun ngesung Kitab serto Hikma kepado sana' Ibrahim, serto Kame’ sampun ngesung kepado wong-wong niku keratin (kekuasoan) yên ageng.

## 4:55

Dades di antaro wong-wong niku (yên seri’ niku), wênten yên beiman kepadonyo serto wênten saos yên ngalangi (wong beiman) kepadonyo. cungkupla (peranti wong-wong niku) nerako Jahanam yên mûrûp apinyo.

## 4:56

Selesernyo, wong-wong yên kafir kepado ayat-ayat Kame’, mengke Kame’ masu'ke ke jerû nerako. saben kali kulit wong-wong niku tetunu, Kame’ genti sami kulit yên lian, supayo wong-wong niku ngerasoke azab. selesernyo, Allah Maha Pekaso, Maha Bijaksano.

## 4:57

Wêntenpun wong-wong yên beiman serto damelke kebajikan, mengke ayun Kame’ masu'ke ke lebet suargo yên ngalir di bawahnyo sungi-sungi, wong-wong niku kekel di lebetnyo selambat-lambatnyo. Di sano wong-wong niku punyo rencang-rencang yên suci, serto Kame’ masu'ke wong-wong niku ke panggonan yên tedû male lembi'.

## 4:58

Selesernyo, Allahkegke niko nyampêke amanat kepado yên berhak nerimonyo, serto napibilo niko netepke hukum di antaro wong mestinyo niko netepkenyo dengen adil. selesernyo, Allah seselesernyo-selesernyo yên ngesung pengajaran kepado niko. selesernyo, Allah Maha Denger, Maha Ningali.

## 4:59

Wahai wong-wong yên beiman! baktola Allah serto baktola Rasul (Muhammad), serto Ulil Amri (nyekêl kekuasoan) [^264] di antaro niko. Sampun niku, kalu niko bebedo penangsal tenteng sesios, dades mantu’ kela kepado Allah (Al-Qur'an) serto Rasul (sunnahnyo), kalu niko beiman kepado Allahserto dinten mengke. Yên ma'niku lebî utamo (peranti niko) serto langkung saê akibatnyo.

[^264]: Selami ulil amri nyekel kepado Allah serto sunnah Rosul.

## 4:60

Napi nano niko (Muhammad) ningali wong-wong yên ngaku kalu wong-wong niku sampun beiman kepado napi yên diturunke kepado niko serto kepado napi yên diturunke sedereng niko? Tapi wong-wong niku [^265] maler nginginke ketetepan hukum kepado Tagut, padohal wong-wong niku sampun diperintake peranti ngingkari Tagut niku. serto setan ayun nyesetke wong-wong niku (dengen) kesesetan yên setebî-tebînyo.

[^265]: Yên sesampun niku musuhi Nabi serto kaum muslimin serto wênten yên ngelapke Abu Barzah sios wong tukang tenung di maso Nabi, serto wênten yên ngelapke Ka’ab bin Asy’raf (wong munafiq)

## 4:61

Serto napibilo dikelapke kepado wong-wong niku, “Majeng dihaturi (bakto) kepado napi yên sampun diturunke Allahserto (bakto) kepado Rasul,” (niscayo) niko (Muhammad) ningali wong munafik ngalangi dengen keras dari niko.

## 4:62

Dades ma’ pundi peca'nyo napibilo (mengke) musibah nimpo wong-wong niku (wong munafik) disebabke damelan tangannyo dewe’, sampun niku wong-wong niku rawû kepado niko (Muhammad) sambil duo iko', “Demi Allah , kame’ sekali-kali nano gala’ selian kebaikan serto kedamêan.”

## 4:63

Wong-wong niku nikula wong-wong yên (selesernyo) Allah wikan napi yên wênten di lebet atinyo. Kerno niku belarila niko dari wong-wong niku, serto sungla wong-wong niku petatah petitih, serto kelapkela kepado wong-wong niku kelap yên membekas pado jiwonyo.

## 4:64

Serto Kame’ nano ngkegke sios rasul melainke peranti dibakto dengen izin Allah . serto selesernyo, kalu wong-wong niku sampun menzalimi awa’nyo [^266] rawu kepado niko (Muhammad), sampun niku mohon ampunan kepado Allah , serto Rasul pun mohonke ampunan peranti wong-wong niku, niscayo wong-wong niku angsali Allah Maha Nerimo tobat, Maha Penyayang.

[^266]: Ya'ni: behakim kepado selian Nabi Muhammad s.a.w.

## 4:65

Dades demi Tuhan niko, wong-wong niku nano beiman sedereng wong-wong niku dadeske niko (Muhammad) sebagê hakim lebet pekaro yên wong-wong niku selisihke, (sehinggo) sampun niku nano wênten raso keberatan lebet ati wong-wong niku tehadep pkegkean yên niko sungke, serto wong-wong niku nerimo dengen sepenuhnyo.

## 4:66

Serto meski sampun Kame’ perintake kepado wong-wong niku, “Bunula awa’ niko atawa metula niko dari pedaleman garang niko,” tenyato wong-wong niku nano ayun damelkenyo, kecuali sebagian alit dari wong-wong niku. serto kalu wong-wong niku selesernyo-selesernyo damelke perintah yên disung, niscayo niku langkung saê peranti wong-wong niku serto langkung nguatke (iman wong-wong niku),

## 4:67

Serto dengen demikian, cengki Kame’ sungke sami wong-wong niku pahalo yên ageng dari sisi Kame’,

## 4:68

serto cengki Kame’ tunjukke kepadowong-wong niku jalan yên selesernyo.

## 4:69

serto sinten saos nuruti Allahserto Rasul (Muhammad), dades wong-wong niku ayun besami-sami wong yên disung nikmat oleh Allah , (ya'ni) paro nabi, paro pencinto saê, wong-wong yên padem kerno syahid serto wong-wong soleh. Wong-wong nikula rencang yên sesaê-saênyo.

## 4:70

Yên ma' niku nikula karunio dari Allah , serto cungkupla Allah yên Maha Wikan.

## 4:71

Wahai wong-wong yên beiman! Besiap siago la niko, serto majula (ke medan tempur) secaro bekelompok, atawa majula besami-sami (serempa’).

## 4:72

Serto selesernyo di antaro niko cengki wênten wongyên nian nano gala’ (ke medan tempur). sampun niku kalu niko dicampakke musibah dio bekelap, “selesernyo, Allah sampun ngesung nikmat kepado kulo kerno kulo nano tumut beperang sami wong-wong niku.”

## 4:73

Serto selesernyo, kalu niko nerimo karunio (kemenangan) dari Allah, cengkila dio bekelap seayun-ayun dereng pernah wênten hubungan kasih sayang antaro niko dengen dio, “Wahai, sekironyo kulo besami wong-wong niku, tentu kulo ayun memperoleh kemenangan yên ageng (pulo’).”

## 4:74

Kerno niku, mestila wong-wong yên besade kehuripan dunio peranti (kehuripan) akhirat beperang di jalan Allah. serto sinten saos beperang di jalan Allah, sampun niku gugur atawa memperoleh kemenangan dades ayun Kame’ sungke pahalo yên ageng kepadonyo.

## 4:75

Serto napi niko nano gala’ beperang di jalan Allah serto (membelo) wongyên lemah, baik lanang, wadon atawa buda’-buda’ yên bedo’a, “Yo Tuhan kame’, metukela kame’ dari negeri niki (Mekah) yên penduduknyo zalim. Sungkela kame’ pelindung dari sisi Niko, serto sungkela kame’ penolong dari sisi Niko.”

## 4:76

Wong-wong yên beiman beperang di jalan Allah , serto wong-wong yên kafir beperang di jalan Tagut, dades perangila rencang-rencang setan niku, (kerno) selesernyo tipu dayo mudike setan niku lemah.

## 4:77

Napi nano niko ningali wong-wong yên dikelapke kepado wong-wong niku [^267] , ”Tahanla tangan niko (dari beperang), damelkela semayang serto sungkela zakat!” Sewaktu wong-wong niku diwajibke beperang, tibo-tibo sebagian wong-wong niku (gûgû' munafik) takut kepado wong (musu), peca' takutnyo kepado Allah , bahkan langkung takut (dari niku).Wong-wong niku bekelap, “Ya Tuhan kame’, napi Niko wajibke beperang kepado kame’?Napi nano Niko tundo (kewajiban beperang) kepado kame’ beberapo waktu male?” Kelapkela, “Kesenangan di dunio niki cuma setîtî' serto akhirat niku langkung saêperanti wong-wong yên betakwa (menangsal pahalo tumut beperang) serto niko nano ayun dizolimi setiti’ saos”

[^267]: Wong-wong yên nampa'ke awa'nya beriman serto nedo izin beperang sedêrêng wênten perinta perang.

## 4:78

Di pundipun niko wênten, kepademan ayun dapatke niko, meskipun niko wênten di lebet benteng yên tinggi serto kuat. Kalu wong-wong niku memperoleh saê, wong-wong niku bekelap, “Niki dari sisi Allah ,” serto kalu wong-wong niku dicampakke suatu keburukan, wong-wong niku bekelap, “Niki dari niko (Muhammad). ”Kelapkela, “sedantennyo (rawû) dari sisi Allah .” dades napi wong-wong niku (wong-wong munafik) tembes saos nano mahami kelapan (setiti’ saos)?” [^268]

[^268]: Retinyo pahalo tûrût perang nano ayun dikirangi setîtî' saos.

## 4:79

Saê napi saos yên niko terimo, nikula dari sisi Allah , serto keburukan napi pun yên nyampak ke niko, niku dari (kesalaan) niko dewe’. Kame’ kegke niko (Muhammad) dades Rasul kepado (sedanten) wong. Serto cungkupla Allah yên jadi saksi.

## 4:80

Sinten saos bakto sami Rasul (Muhammad), dades selesernyo dio sampun bakto sami Allah. serto sinten saos bepaling (dari kebaktoan niku), dades (wikanila) Kame’ nano ngkegke niko (Muhammad) peranti dades penjago wong-wong niku. [^269]

[^269]: Rasul nano tanggung jawab tehadep damelan-damelan wong-wong niku serto nano jamin supayo wong-wong niku nano bedamel kesalahan.

## 4:81

Serto wong-wong niku (wong-wong munafik) bekelap, “(Kewajiban kame’ cuma) bakto.” Tapi, kalu wong-wong niku sampun kesah dari sisi niko (Muhammad), sebagêan dari wong-wong niku ngatur siasat di malem dinten (ngembil kepkegkean) lian dari yên sampun wong-wong niku kelapke dumin. Allah nyatet siasat yên wong-wong niku atur di malem dinten niku, dades bepalingla dari wong-wong niku serto betawakal la kepado Allah. Cungkupla Allah yên dades pelindung.

## 4:82

Dades nanola wong-wong niku menghayati (melebeti) Al-Qur'an? Sekironyo (Al-Qur'an) niku nano dari Allah , cengkila wong-wong niku nemuke katah hal yên betentangan di lebetnyo.

## 4:83

Serto napibilo sampe kepado wong-wong niku suatu kabar tentang keamanan atawapun ketakutan, wong-wong niku (langsung) nyiarkenyo. (Padohal) napibilo wong-wong niku nyerahkenyo kepado Rasul serto Ulil Amri [^270] di antaro wong-wong niku, cengkila wong-wong yên ayun wikan kesaêannyo (ayun angsal) wikaninyo (secaro resmi) dari wong-wong niku (Rasul serto Ulil Amri). [^271] Sekironyo nano kerno karunio serto rahmat Allah kepado niko, cengkila niko numuti setan, kecuali sebagian alit saos (di antaro niko).

[^270]: Ya'ni: tokoh-tokoh rencang serto sedanten cendekiawan di antaro wong-wong niku.

[^271]: Nûrût mufassirin yên lian maksudnyo ya'ni: kalu sios kabar tentang keamanan serto ketakutan niku disampeke kepado Rasul serto ulil Amri, cengki Rasul serto ulil amri yên ahli angsal netepke simpulan (istimbat) dari kabar niku.

## 4:84

Dades beperangla niko (Muhammad) di jalan Allah , niko nanola dibebani melainke tehadep awa’ niko dewe’. [^272] Kobarkela (semangat) wong-wong beiman (peranti beperang). Mudah-mudahan Allah nula’ (matake) serangan wong-wong yên kafir niku. Allah ageng nian kekuatan(-Nyo) serto keras nian siksoan(-Nyo).

[^272]: Kengkenan perang niku mesti didamelke olê Nabi Muhammad s.a.w kerno yên dibebani wêntenla awa' beliau dewe'. ayat niki behûbûngan dengen lesunyo sebagêan ageng wong Madinah peranti tumut perang besami Nabi ke Badar Shughra. dades tûrûnla ayat niki yên ngengken supaya Nabi Muhammad s.a.w. kesa perang walau dewe'an saos.

## 4:85

Sinten saos ngesung petolongan dengen petolongan yên saê, [^273] niscayo dio ayun nerimo bagêan dari (pahalo)nyo. serto sinten saos ngesung petolongan dengen petolongan yên nano saê, niscayo dio ayun mikul perantian dari (duso)nyo. Allah Maha Kuaso atas sedantennyo.

[^273]: Syafa'at yên saê ya'ni: Sesaben sya'faat yên ditujuke peranti ngelindungi hek sios wong Muslim atawa nginderkenyo dari sesios kemudharatan.

## 4:86

Serto napibilo niko dihorpadem dengen suatu (salam) tabe’, dades balesla tabe’an niku dengen yên langkung saê, atawa balasla (tabe’an niku, yên sami) dengennyo. [^274] selesernyo, Allah memperhitungke sedantennyo.

[^274]: Penghormatan jerû Islam ya'ni: dengen ngelapke Assalamu'alaikum.

## 4:87

Allah, nano wênten tuhan selian Dio. Dio cengki ayun ngumpulke niko pado dinten Kiamat yên nano diraguke tejadinyo. Sinten yên langkung saê kelap(nyo) daripado Allah ?

## 4:88

Dades napi niko (tebela) dades duo gûgû' [^275] lebet (ngadepi) wong-wong munafik, padohal Allah sampun mantû’ke wong-wong niku (kepado kekafiran), disebabke damelan wong-wong niku dewe’? Napi niko ayun ngesung petunjuk kepado wong yên sampun dilanta’ke seset oleh Allah? [^276] Sinten saos dilanta’ke seset oleh Allah, niko nano ayun napatke jalan (peranti ngesung petunjuk) perantinyo.

[^275]: Maksudnyo: gûgû' wong-wong mukmin yên mela wong-wong munafîk serto gûgû' wong-wong mukmin yên musuhi wong-wong niku.

[^276]: Disesetke Allah retinyo: bahwo wong niku seset behûbûng keingkarannya serto nano ayun mahami petûnjû’-petûnjû’ Allah. jerû ayat niki, kerno wong-wong niku niku ingkar serto nano ayun mahami napi sebabnyo Allah dadeske nyamuk sebagî perumpamoan, dades wong-wong niku niku dades seset.

## 4:89

Wong-wong niku ayun supayo niko dades kafir peca’ wong-wong niku sampun dades kafir, sehinggo niko dades sami (dengen wong-wong niku). nanola niko dadeske dari antaro wong-wong niku sebagê rencang-rencang(niko), sedereng wong-wong niku ngaleh pado jalan Allah . Napibilo wong-wong niku bepaling, [^277] dades tawanla wong-wong niku serto bunula wong-wong niku di pundi pun wong-wong niku niko temuke, serto nanola niko dadeske sios wong saos di antaro wong-wong niku sebagê rencang setio serto penolong,

[^277]: Diriwayatke bahwo pinten-pinten wong Arab rawû kepado Rasulullah s.a.w. di Madinah. sampun niku wong-wong niku melebet Islam, sampun niku wong-wong niku keno demem Madinah, kerno niku wong-wong niku kafîr male sampun niku wong-wong niku metu dari Madinah. sampun niku wong-wong niku panggî dengen rencang Nabi, sampun niku rencang nakenke sebab-sebab wong-wong niku ninggalke Madinah. wong-wong niku nerangke bahwo wong-wong niku keno demem Madinah. rencang-rencang berkelap: napi nian niko nano ngembil teladan yên saê dari Rasulullah? rencang-rencang tebagî kepado dua gûgû', yên sebagîan bependapet bahwo wong-wong niku sampun dades munafik, sedengke yên sebagian maler bependapet bahwo wong-wong niku maler Islam. sampun niku tûrûnla ayat niki yên nyelo kaum muslimin kerno dades dua gûgû' niku, serto ngengken supaya wong-wong Arab niku ditawan serto dibunu, kalu wong-wong niku nano hijra ke Madinah, kerno wong-wong niku disamike dengen kaum musyrikin yên lian.

## 4:90

Kecuali wong-wong yên tedo pelindungan kepado suatu gûgû', yên antaro niko serto gûgû' niku sampun wênten semayoan (damêi) [^278] atawa wong yên rawu kepado niko deng ati wong-wong niku ngeraso keberatan peranti memerangi niko atawa merangi gûgû'nyo. [^279] Kalu Allah ayuni, niscayo disungke-Nyo kekuasoan kepado wong-wong niku (jerû) ngadepi niko, dades cengkila wong-wong niku memerangi niko. Tapi kalu wong-wong niku melanta’ke niko, serto nano merangi niko serto menawarke perdamêan kepado niko (nyerah), dades Allah nano ngesung jalan peranti niko (peranti menawan serto munu) wong-wong niku.

[^278]: Ayat niki dades dasar hukum suaka

[^279]: Nano mihak serto sampun ngewêntenke hubungan dengen kaum muslimin.

## 4:91

Mengke ayun niko angsali (gûgû'-gûgû') yên lian, yên ayun supayo wong-wong niku huripaman sami niko serto aman (pulo’) sami gûgû'nyo. saben kali wong-wong niku diajak mantuk kepado fitnah (syirik), wong-wong niku pun nyampa’ ke lebetnyo. Kerno niku kalu wong-wong niku nano melanta’ke niko serto nano wikan nawarke pedamêan kepado niko, serto nano nahan tangan wong-wong niku (dari merangi niko), dades tawanla wong-wong niku serto bunula wong-wong niku di pundi saos niko pangge, serto wong-wong nikula wong yên Kame’ sungke kepado niko alasan yên nyato (peranti merangi, nawan serto munu) wong-wong niku.

## 4:92

Serto nano patut peranti wong yên beiman munuh wong yên beiman (yên lian), kecuali kerno tesala (nano sengajo). [^280] Sinten saos munu wong yên beiman kerno tesala (ayunla) dio merdekake wong buda’ sahayo yên beiman serto (ngesung) diat [^281] yên disungke kepado zuriyatnyo (si tebunuh niku), kecuali kalu wong-wong niku (zuriyat si tebunuh) mebaske sungan. Kalu dio (si tebunu) dari gûgû' yên musui niko, padohal dio wong beiman, dades (hendakla si pembunu) merdekake buda’ yên beiman. serto kalu dio (si terbunuh) dari gûgû' (kafir) yên wênten semayoan (damêi) antaro wong-wong niku dengen niko, dades (ayunla si pembunu) ngesung tebusan yên disungke sami zuriyatnyo (si terbunuh) serto memerdekake buda’ yên beiman. Sinten saos nano dapatke (buda’), dades hendakla dio (si pembunu) bepuaso duo bulan beturut-turut sebagê tobat sami Allah . serto Allah Maha Wikan, Maha Bijaksano.

[^280]: Peca': nemba’ burung tekeno sios wong mukmin.

[^281]: Diat ya'ni pembayaran sejumla herto kerno sesios tindak pidana tehadep sesios jiwa atawa anggota badan.

## 4:93

Serto sinten saos munu wong yên beiman dengen sengajo, dades balasannyo nikula nerako Jahanam, dio kekel di lebetnyo. Allah murko sami dio, serto ngelaknatnyo serto nyaweske azab yên ageng perantinyo.

## 4:94

Wahai wong-wong yên beiman! Napibilo niko pegi (beperang) di jalan Allah , dades telitila (carila keterangan) serto nanola niko bekelap sami wong yên bekelap ”salam” sami niko, [^282]  ”Niko nano wong yên beiman,” (sampun niku niko munuhnyo), dengen maksud nyari harto bendo keuripan dunio, padohal di sisi Allah wênten harto yên katah. ma'niku saos keadaan niko kerihin, [^283] sampun niku Allah ngesung nikmat-Nyo kepado niko, dades telitila. selesernyo, Allah Maha Teliti sami napi yên niko damelke.

[^282]: Dimaksud jugo dengen wong yên ngelapke kalimat: laa ilaaha illallah.

[^283]: Maksudnyo: wong niku dêrêng katon keislamannyo olê wong rame niko ma'niku pulo' dumin.

## 4:95

Nanola sami antaro wong beiman yên linggi (yên nano tumut beperang) tanpo punyo uzur (halangan) sami wong yên bejihad di jalan Allahdengen harto serto jiwonyo. Allah ngelangkungke derajat wong-wong yên bejihad dengen harto serto jiwonyo atas wong-wong yên linggi (nano tumut beperang tanpo halangan). Kepado masing-masing, Allahjanjike (pahalo) yên saê (suargo) serto Allahngelangkungke wong-wong yên bejihad atas wong yên linggi dengen pahalo yên ageng,

## 4:96

(Ya'ni) beberapo derajat daripado-Nyo, serto ampunan serto rahmat. Allah Maha Pengampun, Maha Penyayang.

## 4:97

Selesernyowong-wong yên diembe’ nyawonyo oleh malaikat jerû keadaan menzolimi awa’ dewe', [^284] wong-wong niku (paro malaikat) betake, “Makpundi niko niki?” Wong-wong niku menjawab, “Kame’ wong-wong yên tetindas di bumi (Mekah).”Wong-wong niku (paro malaikat) betake, “napi nano bumi Allahitu luas, sehinggo niko wikan behijrah (bepindah-pindah) di bumi niku?” dades wong-wong niku pedalemannyo di nerako Jahanam, serto (Jahanam) niku sejahat-jahatnyo ’pedaleman mantuk,

[^284]: Yên dimaksud dengen wong yên nganiayo awa' dewe' di ngeriki, ya'ni wong-wong muslimin Mekah yên nano ayun hijrah besami Nabi sedengke wong-wong niku sanggup. wong-wong niku ditindas serto dipaksa olê wong-wong kafir tumut besami wong-wong niku kesa ke perang Badar; akhirnya di antaro wong-wong niku wênten yên tebunu jerû peperangan niku.

## 4:98

Kecuali wong-wong niku yên tetindas dari lanang atawa wadon serto buda’-buda’ yên nano bedayo serto nano wikan jalan (peranti behijrah),

## 4:99

Dades wong-wong niku, mudah-mudahan Allah maafkeyo. Allah Maha Pemaaf, Maha Pengampun.

## 4:100

Serto barang sinten kesah di jalan Allah, niscayo wong-wong niku ayun angsal di bumi niki pedaleman hijrah yên luas serto (rezeki) yên katah. Barang sinten metu dari rompoknyo dengen maksud behijrah kerno Allah serto Rasul-Nyo, sampun niku padem menimponyo (sedereng sampê ke pedaleman yên dituju), dades selesernyo, pahalonyo sampun ditetepke di sisi Allah. Serto Allah Maha Pengampun, Maha Penyayang.

## 4:101

Serto napibilo niko bepegian di bumi, dades nanola beduso niko meng-qasar [^285] semayang, kalu niko takut diserang wong kafir. Seselesernyo nyo wong kafir niku nikula musu yên nyato peranti niko.

[^285]: Nûrût pendapet jumhur reti qashar di ngeriki ya'ni: semayang yên sekawan rakaat didadeske duo rakaat. ngashar di ngeriki wênten kalonyo dengen ngirangi jumlah rakaat dari 4 dades 2, ya'ni di waktu kesa serto suasano aman serto wênten kalonyo dengen ngeringanke rukun-rukun dari yên 2 rakaat niku, ya'ni di waktu kesa suasanonyo khauf. serto wênten kalonyo male ngeringanke rukun-rukun yên 4 rakaat suasanonyo khauf di waktu hadhar.

## 4:102

Serto napibilo niko (Muhammad) wênten di tengah-tengah wong-wong niku (rencang niko) sampun niku niko ayun menamelke semayang besami-sami wong-wong niku, dades ayunla segûgû' dari wong-wong niku tega’ (semayang) sami niko serto megang senjato wong-wong niku, sampun niku napibilo wong-wong niku (yên semayang sami niko) sujud (sampun nyempurnoke sios roka’at), [^286] dades ayunla wong-wong niku pindah dari wengkeg niko (peranti ngadepi musu) serto ayunla rawu gûgû' yên lian yên dereng semayang, sampun niku wong-wong niku semayang sami niko, [^287] serto ayunla wong-wong niku besiap siago serto megang senjato wong-wong niku. Wong-wong kafir ayun supayo niko lengah sami senjato niko serto harto bendo niko, sampun niku wong-wong niku nyerang niko sekaligus. serto nano napi niko nudukke senjato-senjato niko, kalu niko wênten suatu kesusahan kerno hujan atawa kerno niko sakit, serto besiap siagola niko. [^288] selesernyo, Allah sampun nyaweske azab yên nginoke peranti wong-wong kafir niku.

[^286]: Nûrût jumhur mufassirin kalu sampun selesai serakaat, dades diselesaikan satu rakaat male dewe', serto Nabi duduk menunggu golongan yên kedua.

[^287]: Ya'ni rakaat yên petamo, sedengke rakaat yên keduo wong-wong niku nuntaske dewe' pulo' serto wong-wong niku ngakhiri semayang wong-wong niku besami-sami Nabi.

[^288]: Caro semayang khauf, ma’kayo wênten pado ayat 102 niki didamelke kalu maler mungkin namelkenyo. Napibilo nano mungkin, dades semayang niku didamelke seangsalnyo saos, walau dengen ngelap tasbî saos.

## 4:103

Selanjutnyo, napibilo niko sampun nelaske semayang (niko), imutla Allah sewaktu niko tega’, pado waktu lînggî serto sewaktu nguling. Sampun niku, napibilo niko sampun ngeraso aman, dades damelkela semayang niku (peca’ biaso).selesernyo, semayang niku nikula kewajiban yên ditentuke waktunyo atas wong-wong yên beiman.

## 4:104

Serto nanola niko beati lemah jerû ngejer wong-wong niku (musu niko). Kalu niko menderito kesakitan, dades wikanla wong-wong niku pun menderito kesakitan (pulo’), peca' niko rasoke, sedeng niko maler wênten ngarapke dari Allah napi yên nano angsal wong-wong niku harapke. Allah Maha Wikan, Maha Bijaksano.

## 4:105

Selesernyo, Kame’ sampun nurunke Kitab (Al-Qur'an) kepado niko (Muhammad) bawa’ saê, supayo niko mengadili antaro wong dengen napi yên sampun diajarke Allahsami niko, serto nanola niko dades penentang (wong yên nano besala), kerno (belo) wong yên bekhianat, [^289]

[^289]: Ayat niki serto pinten-pinten ayat selanjutnyo ditûrûnke behûbûngan dengen kemalingan yên didamelke Thu'mah serto ia nyingitke barang palengan niku di rompo' sios wong Yahudi. Thu'mah nano ngakui damelannya niku malahan nudu bahwo yên maleng barang niku wong Yahudi. hal niki diajuke olê kerabat-kerabat Thu'mah kepado Nabi s.a.w. serto wong-wong niku nedo supayo Nabi mela Thu'mah serto ngukum wong-wong Yahudi, meski wong-wong niku wikan bahwo yên maleng barang niku ya'ni Thu'mah, Nabi dewe' Hampir saos ngeleserke tuduhan Thu'mah serto kerabatnyo niku tehadep wong Yahudi.

## 4:106

Serto mohonkela ampunan kepado Allah . selesernyo, Allah Maha Pengampun, Maha Penyayang.

## 4:107

Serto nanola niko bebala peranti (belo) wong-wong yên ngianati awa’nyo dewe'. selesernyo, Allah nano gala’ wong-wong yên sesampun niku behianat serto begelimang duso,

## 4:108

Wong-wong niku wikan besingitan dari wong, tapi wong-wong niku nano wikan besingitan dari Allah, kerno Allah besami wong-wong niku, sewaktu pado sios malem wong-wong niku netepke keputusan resio yên nano diridoi-Nyo. serto Allah Maha ngeliputi tehadep napi yên wong-wong niku damelke.

## 4:109

Nikula niko! Niko bedebat peranti (belo) wong-wong niku jerû keuripan dunio niki, tapi sinten yên ayun menentang Allah peranti (belo) wong-wong niku pado dinten Kiamat? atawa sinten yên dades pelindung wong-wong niku (tehadep azab Allah )?

## 4:110

Serto sinten saos bedamel kejahatan serto menganiayo awa’nyo dewe', sampun niku dio mohon ampunan kepado Allah, niscayo dio ayun dapatke Allah Maha Pengampun, Maha Penyayang.

## 4:111

Serto sinten saos bedamel duso, dades selesernyo dio namelkeyo peranti (kesulitan) awa’nyo dewe’. serto Allah Maha Wikan, Maha Bijaksano.

## 4:112

Serto sinten saos bedamel kesalaan atawa duso, sampun niku dio tuduhke kepado wong yên nano besala, dades selesernyo, dio sampun mikul suatu kebudian serto duso yên nyato.

## 4:113

Serto kalu nano kerno kurnio Allahserto rahmat-Nyo kepado niko (Muhammad), cengkila segûgû' dari wong-wong niku ayun nian peranti nyesatke niko. Tapi wong-wong niku cuma nyesatk awa’nyo dewe’, serto nano bahayoke niko setîtî' saos. serto (jugo kerno) Allahsampun nurunke Kitab (Al-Qur'an) serto Hikmah (Sunnah) kepado niko, serto sampun ngajarke kepado niko napi yên dereng niko wikan. Karunio Allah yên disungke kepado niko niku ageng nian.

## 4:114

Nano wênten saê dari katah kelap rahasio wong-wong niku, kecuali kelap rahasio dari wongyên kegke (wong) besedekah, atawa bedamel saê, atawa nyaweske pedamêan di antaro wong. Sinten saos bedamel ma’ niku kerno mencari keridoan Allah , dades mengke Kame’ ayun ngesung pahalo yên ageng.

## 4:115

Serto sinten saos nentang Rasul (Muhammad) sampun nyato saê perantinyo, serto numutijalan yên nano jalan wong-wong mukmin, Kame’ biarke dio jerû kesesetan yên sampun didamelkenyo niku serto ayun Kame’ lebetke dio ke lebet nerako Jahanam, serto niku seburuk-buruk pedaleman mantu’.

## 4:116

Allahnano ayun ngampuni doso dengki (memperrewangke Allahdengen sesios), serto Dio ngampuni duso selian niku peranti sinten yên Dio ayuni. serto sinten saos memperrewangke (sesios) dengen Allah, dades selesernyo, dio sampun teseset tebî nian.

## 4:117

Yên wong-wong niku sembah selian Allahniku nano lian cuma ināṡan (berhalo), [^290] serto wong-wong niku nano lian cuma nyembah setan yên durhako,

[^290]: Asak makna Inaatsan ya'ni betino-betino. patung-patung behalo yên disembah Arab Jahiliyah niku biasonyo di sung nami dengen nami-nami betino sebagi Laata, Al Uzza serto Manah. angsal jugo retinyo di ngeriki wong-wong padem, bendo-bendo yên nano berjenis serto bendo-bendo yên lemah.

## 4:118

Yên dilaknati Allah, serto (setan) niku bekelap, “Aku cengki ayun ngembil bagêan tetentu dari hamba-hamba-Niko, [^291]

[^291]: Pado saben-saben wong wênten potensi peranti damelke kesaêan jugo peranti kejahatan, syaitan ayun ngunoke potensi jahat peranti nyelakoke wong.

## 4:119

Serto cengki kusesetke wong-wong niku, serto ayun kulo ngesungke cito-cito kosong pado wong-wong niku serto ayun kulo kegke wong-wong niku neta’ kuping-kuping binatang ternak, (sampun niku wong-wong niku nianan neta’nyo), [^292] serto ayun kulo kegke wong-wong niku ngubah ciptaan Allah , (sampun niku wong-wong niku nianan ngubanyo).” [^293] Sinten saos dadeske setan sebagê pelindung selian Allah, dades selesernyo, dio menderito kerugian yên nyato.

[^292]: Nûrût kepercayaan Arab jahiliyah, binatang-binatang yên ayun dipersembahkan kepado patung-patung berhala, mestila dipotong kupingnyo dumin, serto binatang yên peca' niki nano bolê dikendarai serto nano digunoke male, serto mesti dilepaske saos.

[^293]: ngeruba ciptoan Allah angsal retinyo, nguba yên diciptoke Allah peca' ngebiri binatang. wênten yên ngertikenyo dengen meruba igamo Allah.

## 4:120

(Setan niku) ngesung semayoan-semayoan sami wong-wong niku serto mangkitke cito-cito kosong sami wong-wong niku, padohal setan niku cuman ngesung budian saos kepado wong-wong niku.

## 4:121

Wong-wong niku (yên tebudi) niku pedalemannyo di nerako Jahanam serto wong-wong niku nano ayun wênten pedaleman (lian peranti) lari darinyo.

## 4:122

Serto wong yên beiman serto damelke amal saê, mengkin ayun Kame’ lebetke ke suargo yên ngalir di bawahnyo sungi-sungi, wong-wong niku kekel di lebetnyo selambat-lambatnyo. serto semayoan Allah niku selesernyo. Sinten nian yên langkung selesernyo kelapnyo daripado Allah ?

## 4:123

(Pahalo dari Allah ) niku nanola angan-angan niko [^294] serto nano (pulo’) cito-cito Ahli Kitab. Sinten saos damelke kejahatan, niscayo ayun dibales sesuai dengen kejahatan niku, serto dio nano ayun dapatke pelîndûng serto penolong selian Allah .

[^294]: Niko di ngeriki wênten yên ngertike dengen kaum muslimin serto wênten pulo' yên ngertike kaum musyrikin. maksudnyo ya'ni pahalo di akhirat dêdêla nûrûti angan-angan serto cito-cito wong-wong niku, tapi klop dengen ketentuan-ketentuan igamo.

## 4:124

Serto sinten saos damelke amal saê, baik lanang maupun wadon deng dio beiman, dades wong-wong niku ayunlebet ke jerû suargo serto wong-wong niku nano dizolimi setîtî' pun.

## 4:125

Serto sinten yên langkung saê agamonyo daripado wong yên dengen ikhlas beserah awa’ sami Allah, sedeng dio damelke saê, serto tumut agamo Ibrahim yên selesernyo? serto Allah sampun mîlîh Ibrahim dades kesayangan (Nyo).

## 4:126

Serto punyo Allah-la napi yên wênten di langit serto napi yên wênten di bumi, serto (pengetahuan) Allah meliputi sedantennyo.

## 4:127

Serto wong-wong niku minta’ fatwa kepado niko masala wadon. Kelapkela, “Allah ngesung fatwa kepado niko tenteng wong-wong niku, [^295] serto napi yên dibacoke kepado niko jerû Al-Qur'an (jugo memfatwake) tentang paro wadon yatim yên nano niko sung sesios (maskawen) yên ditetepke peranti wong-wong niku, deng niko pîngîn ngawini wong-wong niku [^296] serto (tenteng) buda'-buda' yên maler ditingali lemah. serto (Allah kegke niko) supayo ngurus buda’-buda’ yatim secaro adil.serto saê napi pun yên niko damelke, selesernyo Allah Maha Wikan.”

[^295]: Baco surat an-Nisa’ ayat 2 serto 3

[^296]: Nûrût adat Arab Jahiliyah sios wong Wali bekuaso tehadep betino yatim yên jerû asuhannyo serto bekuaso tehadep hertonyo. kalu betino yatim niku cantî’ dikaweni serto diembil hertonya. kalu betino niku buruk rainyo, dihalanginya kawen dengen lanang yên lian supaya Dia tetap angsal nguasai hertonyo. kebiasoan di pucu’ dilarang namelkenya olê ayat niki.

## 4:128

Serto kalu sios wadon hawatir domiknyo ayun nusyūz [^297] atawa peca' nano ago’, dades keduonyo wikan nyaweske pedamêan yên selesernyo, [^298] serto pedamêan niku langkung saê (peranti wong-wong niku) kalupun wong niku nurut tabiatnyo kikir. [^299] serto kalu niko meselesernyoke (pegaulan sami sema niko) serto nyago awa’ niko (dari nusyūz serto sikap ago’ nano ago’), dades selesernyo, AllahMahateliti sami napi yên niko damelke.

[^297]: Nusyuz: ya'ni ninggalke kewajiban domik-sema. nusyuz dari pihak sema peca' ninggalke rompo' nano izin domiknya. nusyuz dari pihak domik ya'ni besikap keras tehadep semanyo; nano ayun ngaulinyo serto nano ayun ngesungke hek-nyo.

[^298]: Peca' sema besedio pinten-pinten heknya dikirangi asak domiknyo ayun saê male.

[^299]: Maksudnyo: tabi'at wong niku nano ayun ngelepaske sebagîan heknya kepado wong lian dengen seikhlas atinyo, meski ma'niku kalu sema ngelepaske sebagian hek-heknyo, dades bolê domik nerimonyo.

## 4:129

Serto niko nano ayun wikan belaku adil di antaro sema-sema (niko), walau niko ayun nian bedamel ma’ niku, kerno niku nanola niko sesampun niku cenderung (sami yên niko cintoi), sehinggo niko lanta’ke yên lian tekuntang-kuntang. serto kalu niko nyaweske pebaikan serto meliaro awa’ (dari sekîwît), dades selesernyo, Allah Maha Pengampun, Maha Penyayang.

## 4:130

Serto kalu keduonyo bepisah, dades Allah ayun ngesung kecukupan sami masing-masing dari karunio-Nyo. serto Allah Maha Luas (karunio-Nyo), Maha Bijaksano.

## 4:131

Serto punyo Allah napi yên wênten di langit serto napi yên wênten di bumi, serto selesernyo, Kame’ sampun merintahke sami wong yên disung kitab suci sedereng niko serto (jugo) sami niko supayo betakwa kepado Allah . Tapi kalu niko ingkar, dades (wikanila), milik Allah napi yên wênten di langit serto napi yên wênten di bumi, serto Allah Maha Sugî, Maha Tepuji.

## 4:132

Serto wênten Allah la napi yên wênten di langit serto napi yên wênten di bumi. cungkupla Allah sebagêi penjagonyo.

## 4:133

Kalu Allah ngayuni, niscayo dimusnake-Nyo niko sedanten hei wong! Sampun niku Dio rawûke (umat) yên lian (sebagê pengganti niko). serto Allah Maha Kuaso damelke ma’ niku.

## 4:134

Sinten saos ayun pahalo di dunio dades wikanila bahwo di sisi Allahwênten pahalo dunio serto akhirat. serto Allah Maha kebutiran, Maha Ningali.

## 4:135

Wahai wong-wong yên beiman! Dadesla niko penegak keadilan, dades saksi kerno Allah , walaupun tehadep awa’ niko dewe’ atawa terhadep ma’aba serto gûgû' sana’ niko. Kalu dio (yên tedakwo) sugî atawa miskin, dades Allah langkung wikan kemaslahatan (saênyo). dades nanola niko tumuti hawo nafsu kerno ayun nyimpang dari saê. serto kalu niko muterbalî’ke (kelap-kelap) atawa nano gala’dades saksi, dades wikanla Allah Maha Teliti tehadep sedantennapi yên niko damelke.

## 4:136

Wahai wong-wong yên beiman! Tetepla beiman sami Allah serto Rosul-Nyo (Muhammad) serto kepado Kitab (Al-Qur'an) yên diturunke kepado Rosul-Nyo, serto kitab yên diturunke sederengnyo. sinten saos ingkar kepado Allah , malaikat-malaikat-Nyo, kitab-kitab-Nyo, rasul-rasul-Nyo, serto dinten mengkin, dades selesernyo, wong niku sampun teseset tebî nian.

## 4:137

Selesernyo wong-wong yên beiman sampun niku kafir, sampun niku beiman (male), sampun niku kafir male, sampun niku betambah kekafirannyo, dades Allahnano ayun ngampuni wong-wong niku, serto nano (pulo’) ngesungke sami wong-wong niku jalan (yên selesernyo).

## 4:138

Cerioskela kepado wong-wong munafik bahwo wong-wong niku ayun wênten siksoan yên pedih,

## 4:139

(Ya'ni) wong-wong yên dadeske wong-wong kafir sebagê pemimpin dengen ninggalke wong-wong mukmin. Napikah wong-wong niku ngerunut kekuatan di sisi wong kafir niku? Wikanila bahwo sedanten kekuatan niku milik Allah .

## 4:140

Serto selesernyo, Allah sampun nurunke (ketentuan) peranti niko di lebet Kitab (Al-Qur'an) bahwo kalu niko denger ayat-ayat Allahdembi'dike serto diperolok-olokke (oleh wong-wong kafir), dades nanola niko lînggî sami wong-wong niku, sedereng wong-wong niku ngelebet  ceriosan yên lian. Kerno (kalu tetep lînggî dengen wong-wong niku), cengkila niko peca’ dengen wong-wong niku. selesernyo, Allah ayun ngumpulke sedanten wong-wong munafik serto wong-wong kafir di nerako Jahanam,

## 4:141

(Ya'ni) wong yên menganten-anten (kejadian) yên ayun tejadi sami awa’ niko. Napibilo niko angsal kemenangan dari Allahwong-wong niku bekelap, “nanola kame’ (tumut beperang) sami niko?” serto kalu wong kafir angsal bagêan, wong-wong niku bekelap, “nanola kame’ tumut menangke niko, [^300] serto belo niko dari wong mukmin?” dades Allahayun ngesung kepkegkean di antaro niko pado dinten telas. Allahnano ayun ngesung jalan sami wong kafir peranti ngalake wong-wong beiman.

[^300]: Ya'ni dengen jalan muka’ke resio-resio wong mukmin serto nyampeke hal ihwal wong-wong niku kepado wong-wong kafir atawa kalu wong-wong niku perang di pihak wong mukmin wong-wong niku perang dengen nano sepenu ati.

## 4:142

Selesernyowong munafik niku ayun mudike Allah , tapi Allah-la yên mudike wong-wong niku. [^301] Napibilo wong-wong niku tega’ peranti semayang, wong-wong niku damelke dengen males. Wong-wong niku bembi'sud beambok (dengen dipuji) di hadepan wong. serto wong-wong niku nano ingat Allah kecuali setîtî' nian. [^302]

[^301]: Maksudnyo: Alah ngelanta’ke wong-wong niku jerû pengakuan beriman, sebab niku wong-wong niku dilayani sebagi melayani sedanten mukmin. Pado waktu niku Allah sampun nyaweske nerako peranti wong-wong niku sebagi balesan tipuan wong-wong niku niku.

[^302]: Maksudnyo: wong-wong niku semayang cuman sekali-sekali saos, ya'ni kalu wong-wong niku wênten di muko wong.

## 4:143

Wong-wong niku jerû keraguan antaro yên ma’ niki (iman atawa kafir), nano tumut kepado gûgû' niki (wongbeiman) serto nano (pulo’) kepado gûgû' niku (wong kafir). Sinten saos dilanta’ke seset oleh Allah, dades niko nano ayun angsalke jalan (peranti ngesung petunjuk) perantinyo.

## 4:144

Wahai wong-wong yên beiman! nanola niko dadeske wong-wong kafir sebagêi pemimpin selian dari wong-wong mukmin. Napi niko ayun ngesung alesan yên nyato peranti Allah (peranti ngukum niko)?

## 4:145

Selesernyo, wong-wong munafik niku (dienggonke) pado tingkatan yên langkung bawa dari nerako. serto napi niko nano ayun wênten sios wong penolong peranti wong-wong niku.

## 4:146

Kecuali wong-wong yên betobat serto leseri awa’nyo [^303] serto becekela teguh sami (agamo) Allah serto dengen tulus ikhlas (jalanke) igamowong-wong niku kerno Allah. Mako wong-wong niku besami-sami wong-wong yênbeiman serto mengken Allah ayun ngesung pahalo yên ageng sami wong-wong yên beiman.

[^303]: Leseri awa’ retinyo damelke kesaêan peranti ngilangke akibat bûrû’ dari kesalahan yên didamelke.

## 4:147

Allah nano ayun nyikso niko, kalu niko besyukur serto beiman. serto Allah Maha Mensyukuri, [^304] Maha Wikan.

[^304]: Ngesung pahalo tehadep amal hambo-Nyo, maafke kesalahannyo, serto namba nikmat-Nyo.

## 4:148

Allah nano demen kelap nano saê, (yên dikelapke) secaro terus terang kecuali oleh wong yên dizolimi. [^305] serto Allah Maha Nenger, Maha Wikan.

[^305]: Maksudnya: wong yên keniayo olê kerno ngelapke kepado hakim atawa Penguaso keburukan-keburukan wong yên nganiayonyo.

## 4:149

Kalu niko bekelap sesios keleseran, nyingitinyo atawa maafke sios kesalaan (wong lian), mangko leserian, Allah Maha Pemaaf, Maha Kuaso.

## 4:150

Selesernyo wong-wong yên ingkar kepado Allah serto rasul-rasul-Nyo, serto ayun membedo-bedoke [^306] antaro (keimanan kepado) Allah serto rasul-rasul-Nyo, dengen bekelap, “Kame’ beiman sami sebagêan serto kame’ ngingkari sebagêan (yên lian),” serto ayun ngembil jalan tengah (iman atawa kafir),

[^306]: Maksudnyo: beriman kepado Allah, nano beriman kepado rosul-rosul-Nyo.

## 4:151

Wong-wong nikula wong-wong kafir yên selesernyo. serto Kame’ sedioke peranti wong-wong kafir niku azab yên menghinoke.

## 4:152

Wênten jugo wong-wong yên beiman sami Allah serto rosul-rosul-Nyo serto nano membedo-bedoke di antaro wong-wong niku (paro rasul), mengken Allah ayun ngesung pahalo sami wong-wong niku. Allah Maha Pengampun, Maha Penyayang.

## 4:153

(Wong-wong) Ahli Kitab nedosami niko (Muhammad) supayo niko nurunke sios kitab dari langit sami wong-wong niku. Selesernyo wong-wong niku sampun nedosami Musa yên lebih ageng dari niku. Wong-wong niku bekelap, “Tingalkela Allah sami kame’ secaro nyato.”Mangko wong-wong niku disamber petir kerno kezolimannyo.Sampun niku wong-wong niku nyembah ana’ sapi, [^307] sampun wong-wong niku tingal bukti-bukti yên nyato, namun ma’ niku Kame’ maafke wong-wong niku, serto sampun Kame’ sung sami Musa kekuasaan yên nyato.

[^307]: Anak sapi niku didamel wong-wong niku dari emas peranti disemba.

## 4:154

Serto Kame’ angkat gunung (Sinai) di pucu’wong-wong nikuperanti (nguatke) semayoan wong-wong niku. Serto Kame’ perintahke kepado wong-wong niku, “Lebetila pintu gerbang (Baitulmaqdis) niku sambil besujud,” serto Kame’ perintahke (pulo’) kepado wong-wong niku, “Nanola niko ngelanggar peraturan ngenoi dinten Sabat.” [^308] serto Kame’sampun ngembil dari wong-wong niku semayoan yên kuat.

[^308]: Dinten Sabtu ya’ni dinten Sabbat yên khusus peranti ibadat wong Yahudi.

## 4:155

Mangko (Kame’ hukum wong-wong niku), [^309] kerno wong-wong  niku ngelanggar semayoan niku, serto kerno kekafiran wong-wong niku tehadep cerios Allah, sami kerno wong-wong niku sampun munuh nabi-nabi tanpo hak (alesan yên leser), serto kerno wong-wong niku bekelap, “Ati kame’ tetutup.” Selesernyo, Allah sampun ngunci ati wong-wong niku kerno kekafirannyo, kerno niku cuman sebagêan alit dari wong-wong niku yên beiman.

[^309]: Tindakan-tindakan niku ya’ni ngûtû’ wong-wong niku, wong-wong niku disamber petîr, jelmake wog-wong niku dades kero, serto liannyo.

## 4:156

Serto (Kame’ hukum jugo) kerno kekafiran wong-wong niku (tehadep Isa), serto tuduhan wong-wong niku yên sangat keji tehadep Maryam,

## 4:157

Serto (Kame’ hukum jugo) kerno kelap wong-wong niku, "Selesernyo kame’ sampun munuh Al Masih, Isa putra Maryam, Rasul Allah," [^310] padohal wong-wong niku nano munuhnyo serto nano (pulo) nyalibnyo, tapi (yênwong-wong niku munuh iola) wong yên nyerupoi sami Isa. Selesernyo wong-wong niku yên berselisih penangsal tenteng (pemunuhan) Isa, sesampun niku jerû keragu-raguan tenteng yên dema'nuh niku. Wong-wong niku selesernyo nano wikan (sinten sebenarnyo yên dema'nuh niku), melainke tumut perasaan saos, dades wong-wong niku nano yakin sampun mununyo.

[^310]: Wong-wong niku ngelap Isa putera Maryam niku Rasul Allah wêntenla dades uyo’an, kereno wong-wong niku dewe’  nano pecayo kerasulan Isa niku.

## 4:158

Tetapi Allah sampun munggahke Isa kehadirat-Nyo. [^311] Allah Maha perkaso, Maha Bijaksano.

[^311]: Ayat niki wêntenla sebagî bantahan tehadap anggepan wong-wong Yahudi, bahwo wong-wong niku sampun munu Nabi Isa a.s.

## 4:159

Nano wênten sesios wong pun di antaro Ahli Kitab yên nano beiman sami dio (Isa) nak mara’ pademnyo. [^312] serto pado dinten Kiamat dio (Isa) ayun dades saksi wong-wong niku.

[^312]: Saben-saben wong Yahudi serto Nasrani ayun beriman kepada Isa sedereng pademnyo, bahwo Dio wêntenla Rasulullah, dêdênyo anak Allah. sebagîan mufassirin bependapet bahwo wong-wong niku ngimani pekaro niku sedereng padem.

## 4:160

Kerno kezaliman wong-wong Yahudi, Kame’ haramke peranti wong-wong niku makanan yên saê yên (kerihin) pernah dihalalke; serto kerno wong-wong niku nemen ngalangi (wong lian) dari jalan Allah,

## 4:161

Serto kerno wong-wong niku jalanke riba, padohal leser wong-wong niku sampun dilarang darinyo, serto kerno wong-wong niku nedo harto wong dengen caro yên nano sah (batil). serto Kame’ sedioke peranti wong-wong kafir di antaro wong-wong niku azab yên pedih.

## 4:162

Tapi wong-wong yên ilmunyo saê di antaro wong-wong niku, serto wong-wong yên beiman, wong-wong niku beimansami (Al-Qur’an) yên disungke sami niko (Muhammad), serto sami (kitab-kitab) yên disungke sedereng niko, ma’ niku saos wong-wong niku yên damelke shalat serto ngesung zakat serto beiman sami Allah serto dinten mengkin. Sami wong-wong niku ayun Kame’ sungke pahalo yên ageng.

## 4:163

Selesernyo Kami ngesung wahyu sami niko (Muhammad) pecak Kame’ sampun mewahyuke sami Nuh serto nabi-nabi sesampunnyo, serto Kame’ sampun mewahyuke (saos) sami Ibrahim, Isma'il, Ishak, Yakub serto zuriyatnyo; Isa, Ayyub, Yunus, Harun serto Sulaiman. serto Kame’ sampun ngesung kitab Zabur sami Dawud.

## 4:164

Serto wênten beberapo rasul yên sampun Kame’ cerioske wong-wong niku sami niko kerihin, serto wênten beberapo rasul (lian) yên nano Kame’ cerioske wong-wong niku sami niko. serto sami Musa, Allah bekelap langsung. [^313]

[^313]: Allah bekelap langsung dengen Nabi Musa a.s. ngerupoke keistimewaan Nabi Musa a.s., serto kereno Nabi Musa a.s. dikelap: Kalimullah sedeng Rasul-rasul yên lian angsal wahyu dari Allah dengen perantaro Jibril. Pado waktu niku Nabi Muhammad s.a.w. perna bekelap secaro langsung dengen Allah pado malem mi'raj.

## 4:165

Rasul-rasul niku iola sebagê tukang bakto cerios ladas serto ngesung peringetan, ayun nano wênten alesan wong peranti ngebantah Allah sampun rasul-rasul itu dikengken. Allah Maha Perkaso, Maha Bijaksano.

## 4:166

Tapi Allah dades saksi atas (Al-Quran) yên diturunke-Nyo sami niko (Muhammad). Dio nurunkenyo dengen ilmu-Nyo, serto paro malaikat saos ningalke. serto cungkupla Allah yên jadi saksi.

## 4:167

Selesernyo wong-wong yên kafir serto ngerntangi (wong lian) dari jalan Allah, leser-leser sampun seset setebî-tebînyo.

## 4:168

Selesernyo wong-wong yên kafir serto damelke kezoliman, Allah nano ayun ngampuni wong-wong niku, serto nano (pulo) ayun ngesung sami wong-wong niku jalan (yên lempeng),

## 4:169

Kecuali jalan ke nerako Jahannam; wong-wong niku kekel di lebetnyo selambat-lambatnyo. serto hal niku muda nian peranti Allah.

## 4:170

Hei wong! Leser, sampun rawû Rasul (Muhammad) kepado niko dengen (bakto) keleseran dari Tuhan niko, mangko beimanla (saminyo), niku lebih saê peranti niko.serto kalu niko kafir, (niku nano merugike Allah setîtî' saos kerno seleser nyo punyo Allah-la napi yên di langit teko di bumi. [^314] Allah Maha Wikan, Maha bijak sano.

[^314]: Hek Allah sedanten yên di langit serto di bumi tentu saos nano bekenda’ kepado sinten saos kereno niku cengki saos kekafiran niko nano angsal natangke kerugian setîtî’ saos kepado-Nyo.

## 4:171

Hei Ahli Kitab! Nanola niko tepeliwat jerû igamo niko, [^315] serto nanola niko bekelap tehadap Allah kacuwali yên saê. Selesernyo, Al Masih Isa putro Maryam niku, iola kengkenan Allah serto (yên didadeske sami) kalimat-Nyo [^316] yên dikelapken-Nyo sami Maryam, serto (sami budian) roh dari-Nyo. [^317] Mangko beimanla sami Allah serto rasul-rasul-Nyo serto nanola niko bekelap, “(Tuhan niku) telu”, stopla (dari kelap niku). (Niku) lebih saê peranti niko.Selesernyo Allah Tuhan Yên Maha Esa, Mahasuci Dio dari (anggepan) wênten ana'. Punyo-Nyola napi yên wênten di langit serto napi yên wênten di bumi. serto cungkupla Allah sebagai pelindung.

[^315]: Maksudnyo: jangan niko ngelapke Nabi Isa a.s. niku Allah, peca’ yên dikelapke ole wong-wong Nasrani.

[^316]: Maksudnyo: ngeleserke  sampun rawû sios Nabi yên diciptoke dengan kalimat kun (dadesla) tanpa aba Ya’ni Nabi Isa a.s.

[^317]: Dikelap tiupan dari Allah kereno tiupan niku berasal dari perînta Allah.

## 4:172

Al Masih sami sios nano sungkan dades hamba Allah, serto ma’ niku saos sedanten malaikat yên para’ (sami Allah). [^318] serto barangsinten sungkan nyembah-Nyo, serto sombong awak dewe’, mangko Allah ayun ngumpulke wong-wong niku sedanten kepado-Nyo.

[^318]: Ya’ni Malaikat yên wênten di sekiter Arsy peca’ Jibril, Mikail, Israfil serto malaikat-malaikat yên setingkat dengen wong-wong niku.

## 4:173

Wêntenpun wong-wong yên beiman serto damelke keleseran, Allah ayun nyempurno ke pahaloperanti wong-wong niku serto nambah sebagêan dari kurnio-Nyo. Sedengke wong-wong yên sungkan (nyembah Allah) serto nyombongke awa’ dewe’, mangko Allah ayun ngazab wong-wong niku dengen azab yên pedîh. serto wong-wong niku nano ayun angsalke pelindung serto penolong selian Allah.

## 4:174

Hei wong! Selesernyo sampun rawû kepado niko bukti keleseran dari Tuhan niko, (Muhammad sami mukjizatnyo) serto sampun Kame’ turunke kepado niko cahayo yên terang nian (Al-Quran).

## 4:175

Wênten jugo wong-wong yên beiman sami Allah serto cekelean teguh sami (agamo)-Nyo, mangko Allah ayun masu'ke wong-wong niku ke jerû rahmat serto karunio dari-Nyo (suargo), ngesung wong-wong niku jalan yên lempeng kepado-Nyo.

## 4:176

Wong-wong niku nedo fatwa kepado niko (tenteng kalala). Kelapkela, “Allah ngesung fatwa kepado niko tentang kalala (yaitu), kalu sios wong padem, serto dio nano wênten buda’(zuriyat) tapi wênten dulur betino, mangko bagêannyo (dulur betino niku) seperduo dari harto yên ditinggalkennyo, serto dulurnyo yên lanang mewarisi (sedanten harto dulur betino), kalu dio nano wênten buda’ (zuriyat). Tapi kalu dulur betino niku duowong, mangko perantike duonyo duo pertigo dari harto yên ditinggalke. serto kalu wong-wong niku (ahli waris niku tediri dari) dulur-dulur lanang serto betino, mangko bagêan sesios wong dulur lanang sami dengen bagêan duo dulur betino. Allah nerangke (hukum niki) kepado niko, agar niko nano seset. Allah Maha Wikan sedantennyo.”

## 5:1

Hei wong-wong yên beiman Penuila janji-janji. [^319] Binatang ternak dihalalke buat niko  danten, kecuali yên ayûn dicerioske sami niko , nano angsal  beburu sewaktu niko sedeng beihrom (haji atawa umroh). Leser nian,  Allah netepke hȗkȗm napi yên Dio ayuni

[^319]: Semayoan di ngeriki ya'ni semayoan setio hambo kepado Allah serto semayoan yen digawé’ wong dengen sesamo wong.

## 5:2

Hei wong-wong yên beiman! Nano angsal niko ngelanggar syi'ar-syi'ar kesucian Allah, [^320] serto nano angsal (ngelanggar kehormatan) bulan-bulan haram, [^321] nano angsal (ngȗsik/ngucak) hadya (binatang-binatang  kurban) [^322] , serto qalā’id (binatang-binatang kurban yên disȗng tando), [^323] serto nano (pulo’)nguca’ wong-wong yên nyanjoi Baitulharam; wong-wong niku nyari kurnio serto keridaan Tuhannyo. [^324] Tapi kalu niko sampȗn nelaske ihram, mako niko angsal  beburu. Serto nano angsal nggût kebencian (niko) kepado sios kaȗm kerno wong-wong niku ngalangi niko dari Masjidil haram, nggût perangi niko neliwati wates . Serto saling tȗlȗngla  niko dijerô damelan saê serto takwa, serto nano saling tȗlȗng dijerô bedamel doso serto bebala. Betakwala ngen  Allah., Enggě nian, Allah niku berat nian sikso-Nyo.

[^320]: Syiar kesucian Allah ya'ni sedanten amalan yên didamel waktu ibadat hajji, peca’ tata caro tawaf, sa’i serto enggon-enggon ngedamelkenyo ka’bah serto Sofa –Marwah.

[^321]: Bulan-bulan haram: Zulkaidah, Zul hijjah, Muharram  serto Rajab.

[^322]: Hadyu  binatang yên disemelê peranti dam (dendo pelanggaran atawa ketinggalan wajib hajji).

[^323]: Qolaa’id. ya'ni Hadyu yên sampûn ditandoi peranti dibakto ke ka’bah.

[^324]: Karunio: Keuntungan yên disûng Allah sewaktu lawatan hajji, keridhoan ya'ni pahalo amalan hajji.

## 5:3

Diharamke peranti niko  sedanten  (nedo) bangkê, darah, [^325]daging babi, serto (daging) binatang yên disemelê nano ngelapke (nami) Allah, yên tecekék, yên digebuk, yên nyampak; yên ditandȗk,  serto yên diterkem binatang buas, kecuali yên kodak niko semelê. [^326]  serto (diharamke pulo’) yên disemelê bakal berhalo.  serto (diharamke pulo’) ngundi nasib dengen azlam (ana' panah), [^327] (kerno) niku sios damelan fasîk. Pado dinten niki [^328] wong-wong kafir sampȗn pȗtȗs arepan peranti (ngalake) igamo niko, sebab niku nano angsal niko takȗt sami wong-wong niku, tapi takȗtla ngen Kulo. Pado dinten niki sampȗn Kulo sempȗrnoke igamo niko peranti niko,  serto sampȗn Kulo cȗngkȗpke nikmat Kulo peranti niko,  serto sampȗn Kulo rédo Islam sebagai igamo niko.Tapi sinten saos tepaksokerno lapar nano kerno pengen bedamel doso, mako leser nian Allah Maha Pengampun Maha Penyayang.

[^325]: Dara yên metu dari badan, peca’ yên dikelapke di Surah al an’am 145

[^326]: Maksudnyo ya'ni: binatang yên tecekî’, yên digebug, yên nyampa’, yên ditanduk serto yên diterkem binatang buas wêntenla halal kalu sekawan semelê sedêrêng padem.

[^327]: Al Azlaam retinyo: anak pana yên dêrêng pake bulu. wong Arab Jahiliyah ngunoke ana’ pana yên dêrêng pake bulu peranti nentuke napi wong-wong niku ayun namelke sios damelan atawa nano. caronyo ya'ni: wong-wong niku ngembil tigo ikok’ ana’ pana yên dêrêng pake bulu. sesampun ditulis dewe’-dewe’ ya'ni dengen: damelke, nano damelke, sedengke yên ketigo nano ditulîs napi-napi, dilepê’ke jerû enggon serto disimpen jerû Ka'bah. kalu wong-wong niku ayun namelke sesios dades wong-wong niku nedo supayo juru kunci ka'bah ngembil sios ana’ pana niku. Basengnyo megkîn napi wong-wong niku ayun namelke atawa nano namelke sesios, klop dengen tulîsan ana’ pana yên diembil niku. kalu yên teembil ana’ panah yên nano wênten tulîsannyo, dades undian diulang male.

[^328]: Yên dimaksud dengen dinten ya'ni: waktu, ya'ni: waktu haji wênten', haji terakhir yên didamelke olê Nabi Muhammad s.a.w.

## 5:4

Wong-wong niku betakén sami niko (Muhammad), “Napidio yên dihalalke peranti wong niku?” Cerioskela, “Yên dihalalke peranti niko (nikula tedoan) yên saê-saê  serto (buruan yên ditingkep) oleh binatang pemburu yên sampun niko ajari peranti beburu, yên niko ajarke nȗrȗt napi yên sampȗn diajarke Allah sami niko. [^329] Mako tedola napi yên ditingkepnyo peranti niko, [^330] serto kelapkela nami Allah (waktu ngêcȗlkenyo). [^331]  serto betakwala sami Allah, Leser nian, Allah gancang nian pehitungan-Nyo.

[^329]: Maksudnyo: binatang buas niku dilatê nûrût kepandaian yên diperolênyo dari pengalaman; pîkîran wong serto ilham dari Allah tentang melatî binatang buas serto caro beburu.

[^330]: Ya'ni: buruan yên ditangkep binatang buas semato-mato peranti niko serto nano didades setîtî' saos olê binatang niku.

[^331]: Maksudnyo: di waktu ngelepaske binatang buas niku dikelapke nami Allah sebagî genti binatang buruan niku dewe' nyebûtke waktu nerkem buruan.

## 5:5

Pado dinten niki dihalalke peranti niko se danten yên saê-saê, tedoan (semelêan) Ahli Kitab niku halal buat niko,  serto tedoan niko halal buat wong-wong niku. serto (dihalalke peranti niko nikahi) wadon-wadon yên nyago kehormatan [^332] di antaro wadon-wadon yên beiman  serto wadon-wadon yên nyago kehormatan di antaro wong-wong yên disȗng kitab sedéréng niko, kalu niko mayar wong-wong niku maskawin peranti nikahinyo, dêdênyo dengen maksȗd bezina  serto nano peranti didadeske wadon piaroan. Sinten saos yên kafȋr sesampȗnnyo beiman mangko leser nian, sio-sio amal wong-wong niku serto di akhirat dio temasok wong-wong yên rugi.

[^332]: Wênten yên ngelapke betino-betino yên merdeka.

## 5:6

Hei wong-wong yên beiman! kalu niko ayun ndamelke solat, mako basȗla rai niko serto tangan niko nggût ke siku,  serto sapula pala’ niko serto (basȗ) keduo kaki niko nggût dengen keduo mato kaki. Kalu niko junub mako mandila. Serto kalu niko sakit [^333] atawa dijerȗ  pejalanan atawa metu dari enggon buang toya (kakus) atawa nyênggol [^334] wadon, mako kalu nano wênten toya, mangko betayamumla dengen lebu yên saê (suci); usapke ke rai niko serto tangan niko ngen (debu) niku. Allah nano ayȗn nyaroke niko, tapi Dio ayȗn mersîke niko  serto nyempurnoke nikmat-Nyo peranti niko, supayo niko besyȗkȗr.

[^333]: Maksudnyo: sakit yên nano bolê keno banyu

[^334]: Retinyo: nyenggol. nûrût jumhur ya'ni: nyenggol sedengke sebagêan mufassirin ya'ni: sebadan sema-domik.

## 5:7

Serto ingatla ayȗn karunio Allah sami niko  serto janji-Nyo [^335] yên sampȗn ditetepke sami niko, sewaktu niko becerios, “Kame’ nenger  serto kame’ naati”  serto betakwala sami Allah, leser, Allah Maha Wikan jerȗ ati.

[^335]: Semayoan niku ya'ni: semayoan ayun ngerungu serto numut Nabi dengen sedanten kewêntenan yên diikrarke waktu bai'ah.

## 5:8

Hei wong-wong yên beiman! dadesla niko sebagêi penegak keadilan kerno Allah, (sewaktu) dades saksi dengen adil. serto nano angsal kebencian niko tehadep sios kaȗm, njulakke niko peranti bedamel nano adil.Damel adilla niko .Kerno (adil) niku langkung para’ kepado takwa.  serto betakwala sami Allah, leser Allah Maha Teliti sami napi yên niko damelke.

## 5:9

Allah sampȗn bejanji sami wong-wong yên beiman  serto beamal soleh, (bahwo) buat wong-wong niku ayȗn disȗng ampȗnan  serto pahalo yên ageng.

## 5:10

Serto wong-wong kafir  serto mohongke ayat-ayat Kame’, wong-wong nikula penunggu nerako.

## 5:11

Hei wong-wong yên beiman! imutla nikmat Allah (yên disȗngke) sami niko, sewaktu sios gugu' ayȗn nyerang niko dengen tangannyo, sampun niku Allah nahan tangan wong-wong niku dari niko.  serto betakwala sami Allah,  serto cuma kepado Allah-la wong-wong beiman niku betawakal.

## 5:12

Serto leser, Allah sampȗn ngembil janji dari Bani Isroil,  serto Kame’ sampȗn munggake duo belas wong di antaro wong-wong niku.  serto Allah becerios, “Kulo sami niko”.Leser, kalu niko damelke solat  serto metuke zakat serto beiman kepado rasul-rasul Kulo  serto niko bantu wong-wong niku  serto niko minjemke kepado Allah pinjeman yên saê, [^336] cengki ayȗn Kulo apus kesalahan-kesalahan niko,  serto cengki ayn Kulo melebetke ke jerû suargo yên ngalir di bawahnyo sungi-sungi. Tapi sinten saos kafir di antaro niko sampȗn niku, mangko selesernyo dio sampȗn tesasar dari jalan yên leser.

[^336]: Maksudnyo ya'ni: nafkahke herto peranti nunaike kewajiban dengen ati yên ikhlas.

## 5:13

(Tapi) kerno wong-wong niku ngelanggar janjinyo, mako Kame’ melaknat wong-wong niku,  serto Kame’ dadeske ati wong-wong niku keras pecak batu.Wong-wong niku gala’ ngubah kelap (Allah) dari pedaleman-Nyo, [^337]  serto wong-wong niku (sengajo) ngelupoke sebagêan pesen yên sampȗn diperingetke kepado wong-wong niku. niko (Muhammad) senantiaso ayȗn tingal pengkhianatan dari wong-wong niku kecuali sekelompok alit di antaro wong-wong niku (yên nano bekhianat), mangko maafkela wong-wong niku  serto ngelanta'ke wong-wong niku. Leser, Allah menyukai wong-wong yên bedamel saê.

[^337]: Maksudnyo: meroba reti kelap-kelap, enggon atawa namba serto ngirangi.

## 5:14

Serto di antaro wong-wong yên becerios “Kame’ niki wong Nasroni,” Kame’ sampȗn ngembil janji wong-wong niku, tapi wong niku (sengajo) ngelupoke sebagêan pesen yên sampȗn diperimutke kepado wong-wong niku, mangko Kame’ timbȗlke pemȗsȗhan  serto kebencian di antaro wong-wong niku dinten Kiamat.  serto mengkȋn Allah ayȗn beritoke kepado wong-wong niku napi yên sampȗn wong-wong niku damelke.

## 5:15

Hei Ahli Kitab! Leser, Rasul Kame’ sampun rawȗ kepado niku, nyatoke kepado niku kata hal dari (isi) kitab yên niko singitke,  serto kata (pulo’) yên ngelanta'kennyo. Leser, sampȋn rawuh kepado niko cahayo dari Allah,  serto Kitab yên nyatokenyo. [^338]

[^338]: Cahayo maksudnyo: Nabi Muhammad s.a.w. serto kitab maksudnyo: Al Quran.

## 5:16

Dengen Kitab nikula Allah ngesung petunjuk kepadowong yên tumut keridoan-Nyo ke jalan keselamatan,  serto (dengen kitab niku pulo’) Allah metuke wong-wong niku dari gelep gulita kepado cahayo yên terang benderang dengen seizin-Nyo,  serto ngesung wong-wong niku ke jalan yên leser.

## 5:17

Leser, sampun kafir wong yên bekelap, “Selesernyo Allah niku dnikula Al-Masih putro Maryam.” Kelapkela (Muhammad), “Sinten nianyên wikan ngalang-ngalangi ayun Allah, kalu Dio ayun binasoke Al-Masih ana’ Maryam beserto embi'nyo  serto sedanten (wong) yên wênten di bumi?”  serto punyo Allah-la keraton langit  serto bumi  serto napi yên wênten di antaro keduonyo. Dio nyiptoke napi yên Dio ayuni. serto Allah Maha Kuaso ates sedantennyo.

## 5:18

Wong Yahudi  serto Nasroni bekelap, “Kame’ nikula ana’-ana’ Allah  serto kekasih-kekasih-Nyo.”Kelapkela, “Napi Allah nyikso niko kerno doso-doso niko? Nano, niko nikula wong (biaso) di antaro wong-wong yên Dio ciptoke.Dio ngampȗni sinten yên Dio ayuni. serto punyo Allah se danten keraton langit  serto bumi serto napi yên wênten di antaro keduonyo. serto kepado-Nyo sedanten ayȗn mantu’.”

## 5:19

Hei Ahli Kitab! Leser, Rasul Kame’ sampȗn rawȗ kepado niko, nerangke (syari'at Kame’) kepado niko sewaktu tepȗtȗs (sȗngan) rasul-rasul, agar niko nano ngelapke, “Nano wênten yên rawȗ kepado kame’ baik sios wong pembakto berito ladas maupun sios wong ngesȗng perimutan.” Leser, sampȗn rawȗ kepado niko pembakto berito ladas  serto tukang ngesȗng perimutan. serto Allah Maha Kuaso ates se dantennyo.

## 5:20

Serto (imutla), sewaktu Musa becerios kepado kaȗmnyo, “hei kaȗm kulo! imutla ayȗn nikmat Allah kepado niko sewaktu Dio munggah nabi-nabi di antaro niko,  serto dadeske niko sebage wong-wong merdeka,  serto ngesungke kepado niko napi yên dêrêng disȗngke kepado sios wong pun di antaro umat yên lian.”

## 5:21

Hei gugu' kulo! Jerla ke tanah suci (Palestin) yên sampun ditentuke Allah peranti niko, [^339]  serto nanola niko bebali’ ke buri (kerno takut kepado musuh), mengkȋn niko dades wong yên rugi.

[^339]: Maksudnyo: tanah Palestina niku ditentuke Allah peranti kaum Yahudi selami wong-wong niku iman serto taat kepado Allah.

## 5:22

Wong-wong niku bekelap, “hei Musa! Selesernya di dalam negeri itu ada orang-orang yên sangat kuat  serto kejam, kame' nano ayȗn memelebetinya sedereng wong-wong niku metu dari ngeriku. kalu wong-wong niku metu dari ngeriku, niscaya kame' ayȗn melebet.”

## 5:23

Becerios duo wong lanang di antaro wong-wong yên betakwa, yên sampȗn disung nikmat oleh Allah, “Serbula wong-wong niku mesampun nikui lawang gerbang (negeri) niku. Kalu niko jerinyo niscayo niko ayȗn menang. serto betawakal kepado Allah, kalu niko wong-wong beiman

## 5:24

Wong-wong niku bekelap, “hei Musa! nggût kapan pun kame’ nano ayȗn jerinyo selambat wong-wong niku maler wênten di jerȗnyo, kerno niku pegila niko besami Tuhan niko,  serto perangla niko beduo. lanta'la kame’ tetep (anteng) di ngeriki saos.”.”

## 5:25

Dio Musa bekelap, “Ya Tuhan kulo, kulo cuma nguasoi awa’ kulo  serto dulur kulo.Sebab niku pisahkela antaro kame’ dengen wong-wong yên fasik niko.”

## 5:26

(Allah) befirman, “(Kalu ma’niku), mako (negeri) niku telarang peranti wong-wong niku selambat empat pȗlȗ taȗn, (selambat niku) wong-wong niku ayȗn ngider kebingungan di bumi. Mako nano perlu niko (Musa) besedih ati (mikirke nasib) wong-wong yên fasik niku.”

## 5:27

Serto cerioskela (Muhammad) yên selesernyo kepado wong-wong niku masalah kisah keduo ana’ Adam, [^340] sewaktu keduonyo ngesȗngke korban, mako yên sios dari wong niku diterimo serto dari yên lian nano diterimo. Kelapnyo (Qobil):”Cengki kulo na’ munu niko”. Kelap Habil:”Sesunggunyo Allah cuma nerimo (amal) dari wong yên taqwa”

[^340]: Sedanten ngelapke Qabil serto Habil

## 5:28

“Leser, kalu niko (Qobil) nggerakke tangan niko kepado kulo peranti munu kulo, kulo nano ayȗn nggerakke tangan kulo buat munu niko. Kulo takut kepado Allah, Tuhan se danten alam.”

## 5:29

“Selesernyo kulo ayȗn agar niko mantȗk dengen (bakto) doso (munu) kulo  serto doso awa' niko dewe’, mako niko dades penunggu nerako;  serto nikula balesan peranti wong yên zolim.”

## 5:30

Mangko nafsu (Qobil) ngedorongnyo peranti munuh dûlûrnyo, sampûn niku dio (leser-leser) munuhnyo, mangko dadesla dio temelebet wong yên rugi.

## 5:31

Sampûn niku Allah ngûtûs sios bûrûng gagak ngedû’ tanah peranti ditingalke kepadonyo (Qobil) ma’pundi dio selesernyo ngûbûrke mayat dûlûrnyo. [^341] Qabil bekelap, “Oi, celako kulo!Napi kulo nano wikan bedamel peca’ bûrûng gagak niki, nggût kulo wikan ngûbûrke mayat dûlûr kulo niki?”Mangko dadesla dio temelebet wong yên nyesel.

[^341]: Dipahami dari ayat niki bahwo wong kata pulo' ngembil pelajaran dari alam serto jangan segen-segen ngembil pelajaran dari yên langkung renda tingketan ilmunyo.

## 5:32

Oleh kerno niku, Kame’ tetepke (sios hûkûm) peranti Bani Isroil, bahwo sinten saos munu wong, nano kerno wong niku munu wong lian, [^342] atawa nano kerno bedamel kerusa’an di bumi, mako peca’ dio sampûn munu sedanten wong. [^343] Sinten saos miaro keuripan sios wong, mangko pecak dio sampûn miaro kehuripan se danten wong. Selesernyo Rosul Kame’ sampûn (bakto) keterangan-keterangan yên leser.Tapi sampûn niku kata di antaro wong-wong niku sampûn niku tepeliwat di bumi.

[^342]: Ya'ni: munu wong dêdê kerno qishaash.

[^343]: Hukum niki dêdêla ngenoi Bani Israil saos, tapi jugo ngenoi wong sedantennyo. Allah mandang bahwo munu sios niku wêntenla sebagî munu wong sedantennyo, kerno wong niku wêntenla anggota masyarakat serto kerno munu sios wong retinyo jugo munu ketûrûnannyo.

## 5:33

Hukuman peranti wong-wong yên merangi Allah  serto Rosul-Nyo  serto damel kerusa’an di bumi, cuma bunu atawa disalib, atawa diteta’ tangan  serto kaki wong-wong niku secaro silang, [^344] atawa dibuang dari enggon pedalemannyo. Yên ma'niku kehinoan peranti wong-wong niku di dunio,  serto di akhîrat wong-wong niku angsal azab yên ageng.

[^344]: Maksudnyo ya'ni: neta' tangan kanan serto kaki kiri; serto kalu namelke male dades diteta' tangan kiri serto kaki kanan.

## 5:34

Kecuali wong-wong yên betobat sebelûm niko wikan nguasai wong-wong niku; mangko wikanila, bahwo Allah Maha Pengampûn, Maha Penyayang.

## 5:35

Hei wong-wong yên beiman! Betakwala kepado Allah  serto carila wasila (jalan) peranti mara’ke awa' kepado-Nyo, serto bejihadla (bejuangla) di jalan-Nyo, agar niko berûntûng.

## 5:36

Selesernyo wong-wong yên kafir, umpamo wong-wong niku punyo se danten yên wênten di bumi  serto ditambah dengen sema’niku male peranti nebusi awa'nyo dari azab pado dinten Kiamat, niscayo se danten (tebusan) niku nano diterimo dari wong-wong niku.Wong-wong niku (tetep) angsal azab yên pedih.

## 5:37

Ayunwong-wong niku ayûn metu dari nerako, tapi nano wikan metu dari ngeriku.  serto wong-wong niku angsal azab yên kekal.

## 5:38

Wong maling lanang serto wadon, teta’la tangan keduonyo (sebagê) balesan ates damelan yên wong-wong niku damelke  serto sebagê siksoan dari Allah.  serto Allah Maha Pekaso, Maha Bijaksano.

## 5:39

Mako sinten saos yên betobat sesampûn dio ngeniayo niku  serto meneri awa'nyo dewe’, mangko selesernyo Allah nerimo tobatnyo. Leser, Allah Maha Pengampûn, Maha Penyayang.

## 5:40

Napi niko nano’ wikan, bahwo Allah punyo se danten keraton langit  serto bumi, Dio nyikso sinten yên Dio ayuni  serto ngampûni sinten yên Dio ayuni. Allah Maha Kuaso dengen sedantennyo.

## 5:41

Hei Rasul (Muhammad)! Nano patût niko sedêh kerno wong-wong niku beladasan dijerû kekafirannyo. ya'ni wong-wong (munafik) yên bekelap dengen mûlûtnyo, “Kame’ sampûn beiman,” padohal ati wong-wong niku déréng beiman;  serto jugo wong-wong Yahudi yên demen nian nenger (berito-berito) yên mudike [^345] serto nenger (cerios) wong lian yên dereng kalo rawû kepado niko. Wong-wong niku ngobah isi (Taurot) dari ma’no yên selesernyo. Kelap wong-wong niku: “Kalu niki yên disûngke kepado niko (yên sampûn di ubah) terimola,  serto kalu niko disûng ddnyo yên niki, mangko behati-hatila.”Sinten saos diayuni Allah peranti dingelanta'ke seset, setitikpun niko nano ayun wikan nula’ sesios pun dari Allah (peranti nolongnyo). Wong-wong niku nikula, yên nano diayuni Allah peranti nyucike ati wong-wong niku.Di dunio wong-wong niku angsal kehinoan  serto di akhirat ayûn angsal azab yên ageng.

[^345]: Maksudnyo ya'ni: wong Yahudi demen nian ngerungu kelapan-kelapan pendeta wong-wong niku yên bohong, atawa demen nian ngerungu kelapan-kelapan Nabi Muhammad s.a.w peranti dinggûtkan kepado pendeta-pendeta serto kawan-kawan wong-wong niku dengen caro yên nano jujur.

## 5:42

Wong-wong niku gala’ nian nenger kabar mudike, kata nedo (tedoan) yên haram. [^346] Kalu wong-wong niku (wong Yahudi) rawû kepado niko (Muhammad ayûn minta’ putusan), mangko sûngla putusan di antaro wong-wong niku atawa bebîlûkla dari wong-wong niku,  serto kalu niko bebîlûk, mako wong-wong niku nano wikan mbahayoke niko setitik jugo. Tapi kalu niko mȗtȗske (pekaro wong-wong niku), mangko pȗtȗskela dengen adil.Selesernyo Allah cinto sami wong-wong yên adil.

[^346]: Peca' duet sogokan serto sebagînyo.

## 5:43

Serto ma’ pundi wong-wong niku ayûn munggake niko dades hakimnyo, padohal wong-wong niku punyo Taurat yên di jerûnyo (wênten) hûkûm Allah, mengkîn wong-wong niku bebîlûk (dari pûtûsan niko) sampûn niku? Leser, wong-wong niku dêdênyo wong-wong yên beiman.

## 5:44

Leser, Kame’ yên nûrûnke Kitab Taurat; di jerûnyo (wênten) petunjuk  serto cahayo.Yên dengen Kitab niku se danten nabi yên beserah awa' kepado Allah ngesûng putusan atas pekaro wong Yahudi, demikian saos sedanten ulama’  serto pendeta-pendeta wong-wong niku, sebab wong-wong niku dikengkenke miaro kitab-kitab Allah serto wong-wong niku dades saksi tehadepnyo. Kerno niku nano angsal niko takût kepado wong, (tapi) takutla kepado Kulo. serto nano angsal niko sadêke ayat-ayat Kulo dengen rego murah. Sinten saos nano mûtûske dengen napi yên ditûrûnke Allah, mangko wong-wong niku wong-wong kafir.

## 5:45

Kame’ sampûn netepke peranti wong-wong niku di jerûnyo (Taurat) bahwo nyawo (dibales) dengen nyawo, mato dengen mato, îdûng dengen îdûng, kûpîng dengen kûpîng, gigi dengen gigi,  serto luko-luko (pun) wênten qiṣaṣnyo (balesan yên sami). Sinten saos ngelepaske (hak qiṣaṣ)nyo, mako niku (dades) penebus doso perantinyo. Sinten saos nano mûtûske pekaro nûrût napi yên ditûrûnke Allah, mangko wong-wong nikula wong-wong zholim.

## 5:46

Serto Kame’ terûske jejak wong-wong niku dengen ngûtûs Isa ana’ Maryam, ngeleserke Kitab yên sedêrêngnyo, ya'ni Taurat. serto Kame’ nurunke Injil kepadonyo, di jerûnyo teangsal petunjuk  serto cahayo,  serto ngeleserke Kitab yên sedêrêngnyo ya'ni Taurat,  serto sebage petûnjûk serto pengajaran peranti wong-wong yên bertakwa.

## 5:47

Serto mestila wong yên tumut Injil mutuske pekaro nurut napi yên diturunke Allah di jerûnyo. [^347] Sinten saos nano mutuske pekaro tumut napi yên ditûrûnkan Allah, mangko wong-wong nikula wong-wong fasik. [^348]

[^347]: Penumut penumut Injil niku cengki mûtûske pekaro nûrût napi yên ditûrûnke Allah dijerû Injil niku, nggût sami maso ditûrûnke Al Quran

[^348]: Wong yên nano mutûske pekaro nûrût hukum Allah, wênten tigo macem: a. kerno benci serto ingkarnyo kepado hukum Allah, wong yên ca’ niki kafir (surat Al Maa-idah ayat [^44]. b. kerno nûrût hawa nafsu serto rugike wong lian dinamike zalim (surat Al Maa-idah ayat [^45]. c. kerno fasik peca' ditunju’ olê ayat 47 surat niki.

## 5:48

Serto Kame’ sampûn nûrûnke Kitab (Al-Qur’an) kepado niko (Muhammad) dengen bakto keleseran, yên meleserke kitab-kitab yên ditûrûnke sederengnyo  serto nyagonyo, [^349] mangko pûtûskela pekaro wong-wong niku nûrût napi yên ditûrûnke Allah  serto nano angsal niko tumut ayun wong-wong niku dengen ninggalke keleseran yên sampûn rawûh kepado niko. Peranti sedanten umat di antaro niko, [^350] Kame’ sûngke atûran  serto jalan yên terang. Kalu Allah ngenda’i, niscayo niko dijadiken-Nyo sios umat (saos), tapi Allah ayûn nguji niko tehadep karunio yên sampûn disungke-Nyo kepado niko, mangko belumbanla bedamel kebakalun. Hanyo kepado Allah niko se danten mantû’, sampun niku dihabarke-Nyo kepado niko tehadep napi yên kerîhîn niko selîsîke,

[^349]: Maksudnyo: Al Quran wêntenlah ukuran peranti nentuke saê sami nanonyo ayat-ayat yên ditûrûnke jerû Kitab-Kitab sedêrêngnyo.

[^350]: Maksudnyo: umat Nabi Muhammad s.a.w. serto umat-umat yên sedêrêngnyo.

## 5:49

Serto mestila niko mûtûske pekaro di antaro wong-wong niku tumut napi yên ditûrûnke Allah,  serto nanola niko tumut ayun wong-wong niku.  serto waspadala tehadep wong-wong niku, nano nggût wong-wong niku ngeniayonyo niko tehadep sebagean napi yên sampûn ditûrûnke Allah kepado niko.Kalu wong-wong niku bepaling (dari hûkûm yên sampûn ditûrûnke Allah), mako wikanila bahwo selesernyo Allah beayun nyampakke musibah kepado wong-wong niku disebabke sebagean doso-doso wong-wong niku. serto leser kata wong nikula wong-wong yên fasik.

## 5:50

Napikah hûkûm Jahiliyah yên wong-wong niku ayuni? (Hûkûm) Sinten nianyên sampun leser daripado (hûkûm) Allah peranti wong-wong yên ngeyakini (igamonyo)?

## 5:51

Hei wong-wong yên beiman! Nano angsal niko dadeske wong Yahudi  serto Nasrani sebage pemimpin (niko); wong-wong niku sios sami lian saling ngelindûngi. Sinten saos di antaro niko yên dadeske wong-wong niko pemimpin, mangko selesernyo dio temelebet golongan wong-wong niku.Leser nian, Allah nano ngesûng petûnjûk kepado wong-wong yên zalim.

## 5:52

Mako niko wikan ningali wong-wong yên atinyo bepenyakit gancang mara’i wong-wong niku (Yahudi  serto Nasrani), serayo becerios:“Kame’ takut ayûn angsal bala’.” Mudah-mudahan Allah ayûn datengke kemenangan (kepado Rosul-Nyo), atawa sesuatu kepûtûsan dari sisi-Nyo, nggût wong-wong niku dades nyesel tehadep napi yên wong-wong niku singitke jerû awa'nyo.

## 5:53

Serto kelap wong-wong yên beiman: “Napi ma’niki wong yên besumpa secaro leser-leser dengen (nami) Allah, bahwo wong-wong niku leser-leser sami niko?” Sedanten amal wong-wong niku dades sio-sio, nggût wong-wong niku dades wong yên rugi.

## 5:54

Hei wong-wong yên beiman! Sinten saos di antaro niko yên murtad (metu) dari agamonyo, mangko mengken Allah ayun merawuhke sios gugu', Dio mencintai wong-wong niku  serto wong-wong niku jugo nyintoi-Nyo,  serto besikap lemah lembut tehadep wong-wong yên beiman, tapi besikap keras sami wong-wong kafir, yên bejihad di jalan Allah,  serto yên nano takut kepado eje’an wong yên gala’ ngujo’. Nikula karunio Allah yên disûngken-Nyo sami sinten yên Dio ayuni.  serto Allah Maha luas (sûngan-Nyo), Maha Wikan.

## 5:55

Selesernyo penolong niko cuma Allah, Rosul-Nyo,  serto wong-wong yên beiman, yên damelke solat  serto ngesûng zakat, serayo tûndûk (kepado Allah).

## 5:56

Serto sinten saos ndadeske Allah, Rasul-Nyo  serto wong-wong yên beiman sebage penolongnyo, mangko leser, pengikut (agamo) Allah [^351] nikula yên menang.

[^351]: Ya'ni: wong-wong yên dadeske Allah, Rasul-Nya serto wong-wong yên beriman sebagî penolongnyo.

## 5:57

Hei wong-wong yên beiman! Nano angsal niko munggake sirah niko wong-wong yên muat agami niko dades bahan uyo’an  serto maênan, (ya'ni) di antaro wong-wong yên sampun disûng kitab sedereng niko,  serto wong-wong yên kafir (wong musyrik).  serto betakwala kepado Allah kalu niko wong-wong beiman.

## 5:58

Serto kalu niko ngulo’ke (wong-wong niku) peranti (damelke) solat, wong-wong niku ndadeskenyo bahan uyo’an  serto mainan. Yên ma’ niku nikula kerno wong-wong niku wong-wong yên nano beakal.

## 5:59

Kelapkela, “hei Ahli Kitab! Napi niko ningal mbenci kame’, cuma kerno kame’ beiman kepado Allah, kepado napi yên di- tûrûnke kepado kame’  serto kepado napi yên ditûrûnke sedêrêngnyo? Leser, kata dari niko nikula wong-wong yên fasik.”

## 5:60

Kelapkela (Muhammad), “Napi ayun kulo beritoke kepado niko tentang wong yên langkung bûrûk pembalesannyo dari (wong fasik) di sisi Allah? ya'ni, wong yên dilaknat  serto dimurkai Allah, di antaro wong-wong niku (wênten) yên didadeske keřo  serto babi [^352]  serto (wong yên) nyembah Toghut?.” Wong-wong niku langkung bûřuk pedalemannyo  serto langkung teseset dari jalan yên leser.

[^352]: Yên dimaksud dingeriki ya'ni: wong-wong Yahudi yên ngelanggar kehormatan dinten Sabtu (tingali surat Al Baqarah ayat [^65].

## 5:61

Serto napibilo wong-wong niku (Yahudi atawa munafik) rawû kepado niko, kelap wong-wong niku, “Kame’ sampûn beiman,” padohal wong-wong niku rawû kepado niko dengen kekafiran  serto wong-wong niku kesah pun ma’niku,  serto Allah langkung ngetahui napi yên wong-wong niku singitke.

## 5:62

Serto niko ayûn ningal kata di antaro wong-wong niku (wong Yahudi) belomba jerû bedamel doso, pemûsûhan  serto nedo yên haram. Leser, bûrû’ nian napi yên wong-wong niku damelke.

## 5:63

Napi sebab se danten ulama’ serto pendeta wong-wong niku nano nega wong-wong niku becerios doso/ mudike  serto nedo yên haram? leserjahat nian napi yên wong-wong niku damelke.

## 5:64

Serto wong-wong Yahudi bekelap, “Tangan Allah tekebet,” [^353] Selesernyo tangan wong-wong nikula yên dikebet [^354]  serto wong-wong nikula yên dilaknat dikernoke napi yên sampûn wong-wong niku kcerioske, padohal keduo tangan Allah [^355] tebuka’; Dio ngesûng rezeki sema’ pundi Dio ayuni.  serto (Al-Quran) yên ditûrûnke kepado niko dari Tuhan niko niku cengki ayûn nambah kedurhakaan  serto kekafiran peranti kekataan wong-wong niku. serto Kame’ timbûlke pemûsûhan  serto kebencian di antaro wong-wong niku nggût dinten Kiamat. saben wong-wong niku mûrûpke api peperangan, Allah mademkenyo.  serto wong-wong niku beusaho (nongolke) kerusa’an di bumi. serto Allah nano ayûn wong-wong yên bedamel kerusa’an.

[^353]: Maksudnyo ya'ni medit.

[^354]: Kalimat-kalimat niki wêntenla kutukan dari Allah tehadep wong-wong Yahudi retinyo bahwo wong-wong niku ayun tebelenggu di bawa kekuasoan bangsa-bangsa lian selami di dunio serto ayun disikso dengen belenggu nerako di akhirat mengkîn.

[^355]: Tangan Allah nano sami dengen tangan wong.

## 5:65

Serto sekironyo Ahli Kitab niku beiman  serto betakwa, niscayo Kame’ apûs kesalahan-kesalahan wong-wong niku  serto wong-wong niku tentu Kame’ maso’ke ke jerû suargo-suargo yên kebeg keni’matan.

## 5:66

Serto sekironyo wong-wong niku leser-leser mendamelke (hûkûm) Taurat, Injil  serto (Al-Qur’an) yên ditûrûnke kepado wong-wong niku dari Tuhannyo, niscayo wong-wong niku ayûn angsal tedoan dari pûcû’ wong-wong niku  serto dari bawah sîkîl wong-wong niku. [^356] Di antaro wong-wong niku wênten sekelompok yên jujur  serto taat. serto kata di antaro wong-wong niku bûrû’ nian napi yên wong-wong niku damelke.

[^356]: Maksudnyo: Allah ayun ngelimpahke rahmat-Nyo dari langit dengen nûrûnke ujan serto nimbûlke rahmat-Nyo dari bumi dengen nûmbûke tûmbûan yên buanyo belimpa.

## 5:67

Hei Rasul! Cerioskela napi yên ditûrûnke Tuhan niko kepado niko.Kalu nano niko damelke (napi yên dikengkenke niku) bearti niko nano nyampeke amanat-Nyo. Serto Allah miaro niko dari (gangguan) wong. [^357] Leser nian, Allah nano ngesûng petûnjûk kepado wong-wong kafir.

[^357]: Maksudnyo:  nano sios wong saos yên angsal munu Nabi Muhammad s.a.w.

## 5:68

Cerioskela (Muhammad), “hei Ahli Kitab! niko nano dipandang beigamo setîtîk pun nggût niko nega’ke ajaran-ajaran Taurat, Injil  serto (Al-Qur’an) yên ditûrûnke Tuhan niko kepado niko.” serto napi yên ditûrûnke Tuhan kepado niko cengki nambai wong niku langkûng kata yên durhako serto ingkar, mako nano angsal niko beputus aso tehadep wong-wong kafir niku.

## 5:69

Selesernyo wong-wong yên beiman, wong-wong Yahudi, Ṣābiīn  serto wong-wong Nasrani, sinten saos [^358] beiman kepado Allah, kepado dinten mengkin  serto bedamel keleseran, mengko nano wênten raso hawatir padonyo  serto wong-wong niku nano besedî ati.

[^358]: Wong-wong mukmin ma’niku pulo' wong Yahudi, Nasrani serto Shabiin yên beriman kepado Allah temasû' iman kepado Muhammad s.a.w., pecayo kepado dinten akhirat serto namelke amalan yên saleh, wong-wong niku angsal pahalo dari Allah.

## 5:70

Selesernyo Kame’ sampûn ngembîl semayoan dari Bani Israil, [^359]  serto sampûn Kame’ ûtûs kepado wong-wong niku rasul-rasul. Tapi saben rasul rawû kepado wong-wong niku dengen mbakto napi yên nano sesuai dengen ayunnyo, (mangko) sebagêan (dari rasul niku) dibohongke  serto sebagêan yên lian wong-wong niku bunu.

[^359]: Semayoan niku ya'ni: wong-wong niku beriman kepado Allah serto rasul-rasulNyo.

## 5:71

Serto wong-wong niku nyangko bahwo nano bakal jadi bala’ napi-napi (tehadep wong-wong niku dengen munuh nabi-nabi), kerno wong-wong niku sampûn dades buto  serto peka’, sampûn niku Allah nerimo taubat wong-wong niku, sampun niku kata dari di antaro wong-wong niku buto  serto peka’. serto Allah Maha Ningali napi yên wong-wong niku damelke.

## 5:72

Leser nian, sampûn kafir wong-wong yên bekelap, “Selesernyo Allah niku nikula Al-Masih ana’ Maryam.” Padohal kelap Al-Masih (dewe’), “hei Bani Israil! Sembahla Allah, Tuhan kulo  serto Tuhan niko.” Selesernyo sinten saos nyekutuke napi saos dengen Allah, mangko leser nian, Allah mengharamke suargo perantinyo,  serto enggonnyo di nerako. Serto nano wênten sios penolongpun peranti wong-wong zolim niku.

## 5:73

Leser, sampûn kafir wong-wong yên becerios bahwa Allah niku, sios dari yên tigo, padohal nano wênten tuhan (yên berhak disembah) selian Tuhan Yên Esa. Kalu wong-wong niku nano berenti dari napi yên dicerioske, cengki wong-wong yên kafir niku ayûn ditimpo azab yên pedih.

## 5:74

Napi wong-wong niku nano betobat kepado Allah  serto mohon ampûnan kepado-Nyo? Allah Maha Pengampûn, Maha Penyayang.

## 5:75

Al-Masih putro Maryam cuman Rasul saos. Sedêrêngnyo saos sampûn liwat pinten-pinten rasul.  serto embi'nyo wong yên cekelean teguh pado keleseran. Keduonyo wikan nedo tedoan. [^360] Tingalila ma’ pundi Kame’ nyatoke ayat-ayat (tando-tando kekuasoan) kepado wong-wong niku (Ahli Kitab), sampûn niku tingali ma’ pundi wong-wong niku dibîlûkke (oleh keinginan wong-wong niku).

[^360]: Maksudnyo ya'ni: bahwo Isa a.s. serto embi’nyo wêntenla wong, yên merluke napi yên diperluke wong, peca' dadesnyo, minum serto sebagînyo.

## 5:76

Cerioskela (Muhammad), “Napi niko nyembah yên selian Allah, sesuatu yên nano wikan nimbûlke bencano kepado niko  serto nano (pulo’) ngesûng manfaat?”  serto Allah Maha Nenger, Maha Wikan.

## 5:77

Kelapkela (Muhammad), “hei Ahli Kitab! Nanola niko belangkung-langkungan dengen caro yên nano leser jerû agamo niko. serto nanola niko tumut ayunan wong-wong yên sampûn teseset kerîhîn  serto (sampûn) nyesetke kata (wong),  serto wong-wong niku dewe’ teseset dari jalan yên leser.

## 5:78

Wong-wong kafir dari Bani Israil sampûn dilaknat liwat lisan (ceriosan) Dawud  serto Isa ana’ Maryam. Yên ma’ niku kerno wong-wong niku durhako  serto sesampun niku ngelampaui bates.

## 5:79

Wong-wong niku nano saling tega ndamel munkar yên sesampun niku wong-wong niku damelke. Leser, bûrû’ nian napi yên wong-wong niku damelke.

## 5:80

Niko ningal kata di antaro wong-wong niku tolong-menolong dengen wong-wong kafir (musyrik). Leser nian bûrû’ napi yên wong-wong niku damelke peranti awa’ wong-wong niku dewe’, ya'ni kemurkaan Allah,  serto wong-wong niku ayun kekel jerû azab.

## 5:81

Serto sekironyo wong-wong niku beiman kepado Allah, kepado Nabi (Muhammad)  serto kepado napi yên ditȗrȗnke kepadonyo, niscayo wong-wong niku nano ayȗn dadeske wong musyrik niku sebagî pemimpin. Tapi kata di antaro wong-wong niku yên fasik.

## 5:82

Cengki niko kepangge wênten wong yên paling keras pemȗsȗannyo tehadep wong-wong yên beiman, iala wong-wong Yahudi  serto wong-wong musyrik.  serto cengki niko angsali wong yên paling para’ perencangannyo dengen wong-wong yên beiman nikula wong-wong yên bekelap, “Selesernyo kame’ nikula wong Nasrani.” Yên ma’ niku kerno di antaro wong-wong niku wênten pendeta serto rahib, (jugo) kerno wong-wong niku nano nyombongke bongka’.

## 5:83

Serto waktu wong-wong niku nenger napi yên diturunke kepado Rosul (Al-Qur’an). kame' tingali matonyo metuke banyu kernoke keleseran yên sampûn dio wikani dari kitab-kitab dio dêwê', nggût dio becerios:”Ya Tuhan Kame’, kame’ sampûn beiman, mangkonyo catetla kame' sami-sami dengen wong-wong yên dades saksi (keleseran Al-Qur’an serto kenabian Muhammad Rosulullah).

## 5:84

Serto ma’pundi kame' nano bakal beiman kepado Allah serto kepado keleseran yên rawû kepado kamê’ padohal kame' ayun nian supayo Allah lenggéke kame' ke jerû golongan wong-wong yên solêh.

## 5:85

Dades Allah ngesûngke pahalo kepado wong-wong niku dengen napi yên sampun wong-wong niku cerioske, nikula suargo yên di bawanyo ngalir sungi-sungi, wong-wong niku mantep di jerûnyo, serto nikula balesan peranti wong-wong yên bedamel kesaéan.

## 5:86

Serto wong-wong yên kafir serto mudike ayat-ayat kame', wong-wong nikula penduduk nerako jahim.

## 5:87

Hei wong-wong yên beiman, nano angsal niko ngeharamke napi yên saê yên sampûn dihalalke kepado niko serto nano angsal niko tepeliwat. Selesernyo Allah nano demen dengen wong-wong yên tepeliwat.

## 5:88

Serto tedola dari napi-napi rezeki yên sampûn disûngke Allah kepado niko yên halal serto saê; serto betakwala kepado Allah yên niko beiman kepadonyo .

## 5:89

Allah nano ngûkûm niko kereno sumpa-sumpa yên nano disengajo, tapi Allah ngukum sumpa-sumpa niko yên disengajo, mangko; kafaratnyo (dendo pelanggaran sumpa) ya'ni, ngesûng nedo sepûlû wong mîskîn, ya'ni dari tedoan yên lazim nikosungke kepado keluargo niko atawa ngesûng wong-wong niku kelambi atawa merdekake (mebaske) sios babu. Sinten saos nano mampu ndamelkenyo, dades kafaratnyo bepuaso tigo dinten. Nikula kafarat sumpa-sumpa niko. Kapan niko besumpa, serto jagola sumpa niko. ma'nikula Allah nerangke hûkûm-hûkûmnyo kepado niko, supayo niko besyûkûr kepadonyo.

## 5:90

Hei wong-wong yên beiman, selesernyo minuman keras, bejudi, bekorban peranti berhalo serto ngundi nasîb dengen ana' pana, [^361] nikula damelan keji serto temasu' damelan setan. dadesnyo tebîkela damelan-damelan niku supayo niko betuwa.

[^361]: Al Azlaam retinyo: anak pana yên dêrêng pake bulu. wong Arab Jahiliyah ngunoke ana’ pana yên dêrêng pake bulu peranti nentuke napi wong-wong niku ayun namelke sios damelan atawa nano. caronyo ya'ni: wong-wong niku ngembil tigo ikok’ ana’ pana yên dêrêng pake bulu. sesampun ditulis dewe’-dewe’ ya'ni dengen: damelke, nano damelke, sedengke yên ketigo nano ditulis napi-napi, dilepê’ke jerû enggon serto disimpen jerû Ka'bah. kalu wong-wong niku ayun namelke sesios dades wong-wong niku nedo supayo juru kunci ka'bah ngembil sios ana’ pana niku. Basengnyo megkîn napi wong-wong niku ayun namelke atawa nano namelke sesios, klop dengen tulisan ana’ panah yên diembil niku. kalu yên teembil ana’ panah yên nano wênten tulisannyo, dades undian diulang male.

## 5:91

Dengen minuman keras serto bejudi niku, setan cuman bemaksud nadeske pemusuan serto kebencian diantaro niko dari imut kepado Allah serto semayang (sholat); dades napi niko nano ayun berenti?.

## 5:92

Serto to’atla niko kepado Allah serto to’atla niko kepado Rosulullah serto ati-atila; kalu niko bebîlûk, dades wikanla bahwa kewajiban Rosul kamé’ cuman nyampêke amanat yên jelas.

## 5:93

Nano bedoso buat wong-wong yên beiman serto beamal soléh tentang napi yên wong-wong niku tedo kerîhîn, kapan wong-wong niku betakwa serto beriman. Selanjutnyo wong-wong niku tetep betakwo serto beamal soléh. Allah demen dengen wong-wong yên bedamel kebajîkan.

## 5:94

Hei wong-wong yên beiman, Allah cengki bakal nguji niko dengen binatang buruan yên dengen muda niko angsalke dengen tangan, serto tumbak niko, [^362] supayo Allah wikan, sinten yên takut kepado yên ghoib. Sinten saos tepeliwat sesampun niku, dades bagî dio bakal azab yên pedî.

[^362]: Allah nguji kaum muslimin yên sedeng make ihram dengen ngelepaske binatang-binatang buruan, nggût muda ditangkep.

## 5:95

Hei wong-wong yên beriman, nano angsal niko munu binatang buruan [^363] waktu niko sedeng ihrom, haji atawa umroh. Sinten saos di antaro niko yên mununyo dengen sengajo, mangko dendonyo ya'ni nggenti dengen binatang ternak yên sepadan dengen buruan yên dema'nunyo, nurut pûtûsan duo wong yên adil diantaro niko sebagî hadyu [^364] yên dibakto ke Ka’bah [^365] atawa kafaratnyo (mayar tebusan dengen) ngesûng tedoan kepado wong-wong mîskîn atawa bepuaso, seimbang dengen tedoan yên disûngke niku, [^366] supayo dio merasoke akibat bûrûk/jahat dari damelannyo Allah sampûn maafke napi yên sampûn liwat [^367], serto sinten saos bali ndamelkenyo niscayo Allah bakal nyiksonyo. Allah Maha Pekaso, punyo kekuasoan peranti nyikso.

[^363]: Ya'ni: binatang buruan saê yên bolê ditedo atawa nano, kacuwali burung gagak, burung elang, kalajengking, tikus serto anjing buas. jerû suatu riwayat temasû' jugo ulo.

[^364]: Ya'ni: binatang (unto, sapi, kambing, biri-biri) yên dibakto ke ka'bah peranti mara'ke awa' kepado Allah, semelê ditana Haram serto dagingnyo dihadiahke kepado fakir mîskîn pado rangka abadat haji.

[^365]: Yên dibakto sampe ke daerah Haram peranti semelê di ngeriko serto dagingnyo disungke kepado fakir mîskîn.

[^366]: Ya'ni puaso yên itûngan dintennyo sekata mud yên di sungke kepado fakîr mîskîn, dengen catetan: sios wong fakîr mîskîn angsal sios mud (langkung kurang 6,5 ons).

[^367]: Maksudnyo: munu binatang sedêrêng tûrûn ayat yên ngaramke niki.

## 5:96

Dihalalke buat niko binatang buruan laut [^368] serto tedoan yên berasal dari laût, [^369] sebagai tedoan yên lemak bage niko, serto bagê wong-wong yên jerû lawatan; serto diharamke niko ningkep binatang darat, waktu niko sedeng ihrom serto betakwala kepado Allah yên kepadonyo niko ayûn dikumpulke.

[^368]: Maksudnyo: binatang buruan laut yên diperolê dengen jalan usoho peca' ngaîl, merait serto liannyo. temasû' jugo pado reti  laut di ngeriki ya'ni: sungi, danau, kambang serto liannyo.

[^369]: Maksudnyo: iwa’ atawa binatang laut yên diperolê dengen gampang, kerno sampun padem terapung atawa tedampar dipantai serto liannyo.

## 5:97

Allah sampûn ndadeske Ka’bah rompok suci enggon wong [^370] bekûmpûl ma'niku pulo bulan haram, [^371] hadyu [^372] serto qolaid, [^373] yên ma'niku supayo niko wikan bahwa Allah wikan napi yên wênten di langit serto napi yên wênten di bumi, serto Allah maha wikan sedanten-dantennyo.

[^370]: Ka'bah serto sekiternyo dades enggon yên aman peranti wong peranti namelke luruan-luruannyo yên behûbûngan dengen duniawi serto ukhrawi, serto pusat amalan haji. dengen wênten ka'bah niku, urîp wong dades kuat.

[^371]: Maksudnyo antaro lian ya'ni: bulan Haram (bulan Zulkaidah, Zulhijjah, Muharram serto Rajab), tanah Haram (Mekah) serto Ihram., maksudnyo ya'ni: dilarang namelke perangan di bulan-bulan niku.

[^372]: Ya'ni: binatang (unta, sapi, kambing, biri-biri) yên dibakto ke ka'bah peranti mara'ke awa' kepado Allah, semelê ditanah Haram serto dagingnyo dihadiahke kepado fakir mîskîn pado rangka abadat haji.

[^373]: Dengen sembelîhan had-ya serto qalaid, wong yên bekorban angsal pahalo yên ageng serto fakir mîskîn angsal bagêan dari daging binatang-binatang semelêan niku.

## 5:98

Wikanila, bahwo Allah nemen nian siksoannyo serto Allah Maha Pengampun serto Maha Penyayang.

## 5:99

Kewajiban Rosul nano lian cuman nyampêke amanat Allah serto Allah wikan napi yên niko tingali serto napi yên niko singitke.

## 5:100

Cerioskela (Muhammad) nano sami yên jahat dengen yên saê, meski kata kejahatannyo atawa keburukannyo niku narek ati niko.dades betakwala kepado Allah Hei wong-wong yên punyo atawa wênten akal sehat supayo niko betuwa.

## 5:101

Hei wong-wong yên beriman, nano angsal niko betakén (kepado nabi niko), hal-hal yên kalu dijelaske kepado niko, bakal nyusake niko. Kalu niko betakén waktu Al-Qur’an sedeng diturunke, niscayo bakal dijelaske kepado niko. Allah sampûn maafke serto ngampûni niko tentang hal niku, Allah Maha Pengampun serto Maha Penyantun.

## 5:102

Selesernyo, sedéréng niko, sampûn wênten segolongan wong yên nakénke hal-hal ma'niku kepado nabinyo, sampûn niku wong-wong niku dades kafir

## 5:103

Allah nano kalo nyariatke, wêntennyo Bahirah, [^374] Sa’ibah, [^375] Wasila [^376] serto Ham [^377] tapi wong-wong kafir muat-muat kebohongan teradep Allah, serto kata dari wong-wong niku nano berakal.

[^374]: Bahiirah: ya'ni unto betino yên sampun berana’ limo kali serto ana’ kelimo niku jantan, sampun niku unto betino niku dibela kupîngnyo, dilepaske, nano bolê dinae’i male serto nano bolê diembil banyu susunyo.

[^375]: Saaibah: ya'ni unto betino yên ditala’ke kesa kepundi saos lantaran sesios nazar. peca', kalu sios wong Arab Jahiliyah ayun namelke sesios atawa lawatan yên berat, dades dio biaso benazar ayun dadeske untonyo saaibah kalu maksud atawa lawatannyo behasil dengen selamat.

[^376]: Washiilah: sios domba betino ngelahîrke ana’ kembar yên tediri dari jantan serto betino, dades yên jantan niki disebut washiilah, nano semelê serto diserenke kepado behalo.

[^377]: Haam: unto jantan yên nano bolê diganggu male, kerno sampun angsal mûntîngke unto betino sedoso kali. pelakuan tehadep bahiirah, saaibah, washiilah serto haam niki wêntenlah kepercayaan Arab jahiliyah.

## 5:104

Serto kalu dicerioske kepado wong-wong niku, supayo tumut napi yên ditûrûnke Allah serto kepado Rosul, wong-wong niku nyimbat, cûngkûpla buat kame' napi yên kame' terimo dari nênêk puyang kame' (didamelkenyo). meski nênêk puyang wong-wong niku nano wikan napi-napi serto nano pulo’ wênten petunju’.

## 5:105

Hei wong-wong yên beriman, jagola awa' niko, kerno wong yên kesasar niku nano bakal mbahayoke kalu niko sampûn wênten petûnjûk. [^378] cuman kepado Allah niko sedantennyo bakal mantû’. dades Dio bakal nyelaske kepado niko napi yên sampûn niko damelke.

[^378]: Saksudnyo: kesesetan wong lian niku nano ayun ngesung mudharat kepado niko, asak niko sampun angsal petûnjû’. tapi nanola retinyo bahwo wong nano dikengken bedamel yên ma'ruf serto nyega dari yên munkar.

## 5:106

Hei wong-wong yên beriman, Kalu wênten wong di antaro niko ngadepi maut, serto dio na’ bewasiat, dades wasiat niku disaksike ole duo wong yên adil di antaro niko atawa duo wong yên belianan igamonyo dengen niko; [^379] kalu niko di jerû lawatan, niko ditimpo bahayo’ wênten yên padem, niko tahan keduo saksi niku sesampunnyo semayang , supayo keduonyo besumpa dengen nami Allah, kalu niko ragu-ragu:” Demi Allah, kame' nano bakal ngembil keuntungan, dengen sumpa niki meski dio sana' kadang kame’, serto kamé’ nano nyingitke kesaksian Allah, selesernyo kalu ma'niku cengki kamé’ telînggî wong-wong yên bedoso”.

[^379]: Ya'ni: ngembil wong lian yên nano seigamo dengen niko sebagî saksi dibolêke, kalu nano wênten wong Islam yên ayun didadeske saksi.

## 5:107

Kalu tebukti kedua saksen niku bedoso [^380] mangko keduo wong yên lian ngentike kedudukannyo, ya'ni di antaro ahli waris yên berhak serto lebi parak kepado wong yên padem, laju keduonyo besumpa dengen nami Allah. Lesernyo kesaksian kame', saênyo diterimo daripado kesaksian keduo saksi niku serto kame' nano ngeliwati wates, selesernyo kalu niko bedamel ma'niku, cengki kame' telînggî wong-wong yên zolim.

[^380]: Maksudnyo: sekewet dengen semayoannyo, serto hal niki wikan sesampun io namelke sumpah.

## 5:108

Dengen caro niku, wong-wong niku pantes diesungke kesaksiannyo tumut yên selesernyo, serto wong-wong niku meraso takut bakal dibalike sumpanyo kepado ahli warisnyo sesampunnyo wong-wong niku besumpa. [^381] Betakwala kepado Allah serto dengerkela perentanyo, serto Allah nano ngesung petunjuk kepado wong-wong yên fasik.

[^381]: Maksud sumpah niku dimantû’ke, ya'ni saksi-saksi yên belianan igamo niku ditola’ dengen besumpanyo saksi-saksi yên tediri dari sana’ kadang, atawa retinyo wong-wong yên besumpa niku ayun angsal balesan di dunio serto akhîrat, kerno namelke sumpa palsu.

## 5:109

Imutla, pado dinten waktu Allah ngumpulke Rosul-rosul, laju dio betake kepado wong-wong niku, napi jawabannyo, gugu' niko teradep seruan niko. Wong-wong niku (Rosul-rosul) nyawab selesernyo nikola yên maha wikan sedantennyo yên goib.

## 5:110

Serto imutla, waktu Allah befirman:”Hei Isa ibni Maryam. Imutla ni’mat kulo kepado niko serto kepado ibok niko sewaktu kulo nguatke niko dengen rohul kudus. niko wikan becerios dengen wong waktu maler di jerû embanan serto sesampun ageng, serto imutla waktu niko ngajarke nulis kepado niko jugo hikmah, Taurot serto Injil serto imutla waktu niko buat dari tana berupo burung dengen seizin kulo, selanjutnyo niko niupnyo, laju dades sios burung yên selesernyo dengen seizin kulo. Serto imutla waktu kulo ngalangi Bani Isroil (dari keda’nyo na’ munu niko), waktu niko ngemukoke kepado wong niku, keterangan-keterangan yên nyato, laju wong-wong kafir di antaro wong-wong niku becerios:”Niki nano lian, cuman sihir yên nyato”.

## 5:111

Serto imutla waktu kulo ilhamke kepado pengikut-pengikut Isa yên setio berimanla niko kepado kulo serto kepado Rosul kulo. Wong-wong niku nyawab, kame' sampûn beriman serto saksikela Hei Rosul, bahwa niko adola wong-wong muslim (yên besera awa'),

## 5:112

Imutla, waktu pengikut-pengikut Isa yên setio becerios:”Hei Isa ibni Maryam, besedio nano tuhan niko nurunke idangan dari langit peranti kamé’”? Isa nyimbat:”Betakwala kepado Allah kalu niko wong-wong beiman”..

## 5:113

Kelap wong-wong niku:”Kame’ kepéngén nedo idangan niku supayo tenterem ati kame' serto supayo kame' yakin, niko sampun becerios leser kepado kamé’ serto kamé’ dades wong-wong yên nyaksike tedoan idangan niku”..

## 5:114

Isa ana’ Maryan bedo’a, Ya Tuhan kame’ tûrûnkela kepado kame' idangan tedoan dari langit yên dinten tûrûnnyo bakal dades Riayo buat kame’, ya'ni bagi wong-wong ma’niki bareng kamê’ atawa yên rawû sesampûn kame' serto dades tando/ciri kekuasoan niko. sûngla kame' rezeki serto niko sesaê-saê pengesûng rezeki.

## 5:115

Allah befirman:”Leser nian, Kulo bakal nurunke idangan tedoan niku kepado niko, tapi sinten saos yên kafir di antaro niko sesampun turun idangan niku, dades leser, kulo bakal ngazabnyo dengen azab yên nano kalo kulo timpoke kepado sinten saos di antaro umat manusio sedanten alam.

## 5:116

Serto imutla waktu Allah befirman:”Hei Isa ana' Maryam, Napi niko yên ngyerioske kepado manusio. dadeskela kulo serto ibok kulo sebagai duo tuhan selian Allah?”. Isa nyimbat:”Maha suci Niko, nano pantes bagi kulo ngelapke napi yên dêdê hak kulo. Kalu kulo kalo ngelapkenyo cengkila Niko sampun ma’lûm. niko wikan napi yên wênten pado awa' kulo serto nano wikan napi yên wênten pado niko ? Leser, nikola yên maha wikan sedanten yên goib.

## 5:117

Kulo nano kalo nyerioske pado wong-wong niku, kecuali napi yên diperêntake kepado kulo iola sembala Allah, Tuhan kulo serto tuhan niko serto dades saksi teradep wong-wong niku selambat kulo wênten di tenga-tenga wong niku. Mangko sesampun niko, nikola yên ningali wong-wong niku serto nikola yên maha nyaksike sedantennyo saos.

## 5:118

Kalu niko nyikso wong-wong niku, mangko selesernyo wong-wong niku adola hambo-hambo niko, serto kalu niko ngampuni wong-wong niku selesernyo niko yên Maha Pekaso, Maha Bijaksano.

## 5:119

Allah befirman,:”Nikila waktu wong-wong yên leser angsal manfaat dari keleserannyo wong-wong niku disûng suargo yên ngalîr di bawanyo sungi-sungi, wong-wong niku mantep di jerûnyo selambat-lambatnyo. Allah redho kepado wong-wong niku serto wong-wong niku saos redho kepadonyo, [^382] nikula kemenangan yên ageng.

[^382]: Maksudnyo: Allah ridho dengen sedanten damelan-damelan wong-wong niku, serto wong-wong niku ngeraso puas tehadep nikmat yên sampun dicurake Allah kepado wong-wong niku.

## 5:120

Allah punyo kerajaan langit serto bumi serto napi yên wênten di jerûnyo serto Dio Maha Kuaso ates sedantennyo.

## 6:1

Sedanten puji bagî Allah yên sampûn dadeske langit serto bumi, serto dadeske peteng serto padang; sampûn niku, wong-wong kafir maler nyekutuke Tuhannyo.

## 6:2

Diola (Allah) yên ngawê’ niko dari tana, sampûn niku dio netepke ajal (kepademan) niko serto bates waktu cengki yên cuman ditaoni olênyo, sampûn niku, niko maler ngeragukenyo.

## 6:3

Serto diola Allah yên disemba di langit serto di bumi. Dio Wikan napi yên niko resioke serto napi yên niko nyatoke, serto Wikan yên niko damelke.

## 6:4

Serto saben ayat dari ayat-ayat [^383] Tuhan yên rawû kepado wong-wong niku, kecuali, sedantennyo selelu diingkarinyo.

[^383]: Ayat di ngeriki retinyo mukjizat atawa ayat Al-Quran atawa peristiwa-peristiwa yên tedades jerû alam yên nûnju'ke kekuasaan Allah.

## 6:5

Selesernyo,, wong-wong niku mudike keleseran Al-Qur’an waktu sampê kepado wong-wong niku, dades mengkîn bakal sampê kepado wong-wong niku, (keyatoan dari) kabar-kabar yên selelu diuyo’-uyo’nyo

## 6:6

Napi nano wong-wong niku pratike, pinten kata generasi sedêrêngnyo yên sampun kame' binasoke, padohal sampûn kame' teguke (mantepke) kelînggîannyo di bumi, yên dêrêng kalo Kame’ esûngke kepado niko. &#x20;
Kame’ turunke ujan yên deres peranti  wong-wong niku serto Kame’ dadeske sungi-sungi ngalir di bawanyo, dades kerno doso-doso wong-wong niku, Kame’ tûmbûke /ciptake sesampûnnyo, generasi yên lian

## 6:7

Serto biarpun Kame’ tûrûnke kepado niko (Muhammad) tulisan di kertas, sampe wong niku wikan nyekelnyo dengen tangannyo dêwê', cengki kelapnyo:”Niku nano lian, cuman sihir yên nyato”.

## 6:8

Serto wong-wong niku becerios:”Napi sebab nano diturunke malaêkat [^384] kepadonyo (Muhammad)”. Kalu Kame’ turunke malaêkat, (wong niku maler nano percayo), beresla urusannyo niku, [^385] wong-wong niku nano disûng pengunduran waktu.

[^384]: Maksudnyo: peranti nerangke bahwo Muhammad s.a.w. niku sios Nabi

[^385]: Maksudnyo: kalu ditûrûnke kepado wong-wong niku malaikat, sedengke wong-wong niku nano jugo beriman, cengki wong-wong niku ayun diazab Allah seketiko, nggût wong-wong niku binasa sedantennyo.

## 6:9

Serto sekironyo Rosul niku kame' dadeske dio dari malaikat bewujud lanang, serto dengen mak niku cengki Kame’ bakal dadeske wong-wong niku pecak maknikila, maler tetep ragu. [^386]

[^386]: Maksudnyo: kalu Allah ngutus sios Malaikat sebagi rasul, cengki Allah ngutusnyo jerû bentuk sios wong-wong, kerno wong nano angsal ningal malaikat, serto cengki jugo wong-wong niku ayun bekelap: niki dêdê malaikat, cuman wong peca' kame' jugo, dades wong-wong niku maler tetep ragu-ragu.

## 6:10

Serto selesernyo,, Rosul-Rosul sedereng ni jmko (Muhammad) sampûn diuyo’-uyo’, nggût turunla azab kepado wong-wong niku merupoke balesan uyo’annyo.

## 6:11

Cerioskela Muhammad:”Ngiderla di bumi, sampûn niku pasatila ma’pundi akibatnyo wong-wong yên nano percayo niku.

## 6:12

Cerioskela hai Muhammad, punyo sinten napi yên wênten dilangit serto yên di bumi. Cerioskela: “Punyo Allah. Dio sampûn netepke sifat kasê sayang [^387] pada awa'nyo”. Niscayo Dio bakal ngûmpûlke niko pado dinten kiamat yên nano diraguke lagi”. Wong-wong yên ngerugike awa'nyo dêwê', dades wong niku nano beiman. [^388]

[^387]: Maksudnyo: Allah sampun janji sebagî kemurahan-Nyo ayun ngelimpake rahmat kepado mahluk-Nyo.

[^388]: Maksudnyo: wong-wong yên nano ngunoke akal-fikirannyo, nano ayun beriman.

## 6:13

Serto hê’nyo sedanten napi yên wênten pado dinten malem serto siang, serto diola yên Maha Nenger Maha Wikan.

## 6:14

Cerioskela (ya Muhammad):”Napi kulo ayun dadeske pelindung selian Allah yên ngawe’ langit serto bumi, padaal dio ngesûng tedoan serto nano diesûng”. Cerioskela:” Sungguh kulo diperentake supayo kulo dades wong yên awal (pertamo) besera awa' kepada Allah serto nano angsal sekali-kali niko dades gûgû' wong-wong yên musyrik”.

## 6:15

Cerioskela (ya Muhammad), “selesernyo, kalu kulo durhako dengen Tuhan kulo, kulo takut bakal keo azab pado dinten yên ageng (dinten kiamat),”.

## 6:16

Sinten saos ditebêke dari azab awa'nyo pado dinten niku, dades selesernyo,, Allah sampûn ngesûngke rohmat kepadonyo serto nikula kemenangan yên nyato.

## 6:17

Serto kalu Allah nimpoke bencano balak kepado niko, nano wênten yên wikan ngilangkenyo selian dio; serto kalu dio rawuke kesaêan/kebaekan kepado niko, dades dio Maha kuaso ates sedanten alam.

## 6:18

Diola yên bekuaso peranti hambo-hambonyo serto dio Maha bijaksano Maha Wikan.

## 6:19

Cerioskela Muhammad, sintenla yên langkung kuat kesaksiannyo? Cerioskela “Allah”. Dio dades saksi antaro kulo serto niko. Al-Qur’an niki diwayuke kepado kulo, supayo dengen niku kulo ngesung perengetan kepado niko. Serto kepado wong yên sampe Al-Qur’an kepadonyo. Wikan nano niko  besaksi bahwo wênten Tuhan lian besami Allah. Cerioskela kulo nano wikan besaksi, cerioskela, “cuman diola Tuhan yên Maha êsa serto kulo belepas awa' dari napi yên niko sekutuke”.

## 6:20

Wong-wong yên sampun Kame’ sung kitab kepadonyo, wong-wong niku wawu dengen dio (Muhammad) ma’kayo dio wikan dengen zuriatnyo dewek. Wong-wong yên merugike awa'nyo, dades wong-wong niku nano beiman kepado Allah.

## 6:21

Serto sintenla yên lebih zolim daripado wong yên moncolke bebudi teradep Allah, atau yên mudike ayat-ayatnyo? selesernyo, wong-wong yên zolim niku nano beruntung.

## 6:22

Serto pado dinten Kame’ ngumpulke wong-wong niku danten. [^389] selanjutnyo kame' befirman kepado wong-wong yên nyekutuke Kame’:”Dipundi sembahan-sembahan niko kerihin, yên niko sangko sekutu-sekutu kame'”.

[^389]: Sedanten makhluk Allah yên raillaf.

## 6:23

Sampun niku nano wênten jawaban fitnah [^390] wong-wong niku, kecuali kelapnyo:”Demi Allah , Ya Tuhan kame', nanola kame' dades musyrikin”.

[^390]: Yên dimaksud dengen fitnah di ngeriki ya'ni jawaban yên berupa bebudian.

## 6:24

Tingalila, ma'pundi wong-wong niku bebudi ngen awa'nyo dêwê’. Serto sesembahan yên dianggap wênten kerîhîn, bakal lenget dari wong-wong niku.

## 6:25

Serto di antaro wong-wong niku wênten yên nengerke bacoan niko (Muhammad) serto Kame’ sampûn dadeske ati wong-wong niku tekatup, nggût wong-wong niku nano paam kerno kûpingnyo sampûn tesumpel. Kalu saos wong-wong niku ningali sedanten tando keleseran, wong-wong niku tetep nano ayun beriman. nggût kalu wong-wong kafir niku rawu kepado niko untuk manta, wong niku becerios:” Al-Qur’an niki nano lian cuman dongeng wong-wong kerîhîn”.

## 6:26

Wong-wong niku nega wong lian nengerke Al-Qur’an serto wong-wong niku dêwê’, nebêke awa' darinyo, serto wong-wong niku cumanla mbinasoke awa' dêwê’, sedengke wong-wong niku nano nyadari.

## 6:27

Seumpamonyo  niko (Muhammad) ningali waktu wong-wong niku diadepke dengen nerako, wong-wong niku becerios:”Kalu  Kame’ dibalêkke ke dunio, cengki Kame’ nano mudike ayat-ayat Tuhan kame’ serto kame’dades wong-wong beiman”.

## 6:28

Tapi selesernyo saos bagi wong-wong niku sampûn nyato kejahatannyo, yên disingitkenyo [^391]  kerihin. Seumpamonyo wong-wong niku dibalike ke dunio, cengki wong-wong niku, bakal maleni lagi damelan yên sampûn ditega niku. Wong-wong niku memang pembohong.

[^391]: Maksudnyo: wong-wong niku selesernyo nano becito-cito pengen dimantû’ke ke dunio peranti beriman kepado Allah, tetapi kelapan niku semato-mato dikelapke kerno ningali dahsyatnyo nerako.

## 6:29

Cengki wong-wong niku bakal nyerioske :” ûrîp niki cuman di dunio niki saos, serto nanola kito bakal dibangkîtke”. [^392]

[^392]: Maksudnyo: kalu wong-wong niku dimantû’ke ke dunio, wong-wong niku ayun ngelapke ma'niku.

## 6:30

Seandainyo niko (Muhammad) ningali waktu wong-wong niku diadepke kepado Tuhannyo, cengkila niko ningali peristiwa yên nyedîke. Dio (Tuhan) berfirman: ” Leser nano kebangkitan niki?”. Wong-wong niku nyimbat: ”selesernyo, demi Tuhan Kame’”. Dio befirman:”dades rasokela azab yên kerîhîn niko ingkari”.

## 6:31

Selesernyo,, rugi wong-wong yên mudike hadrengan ngen Allah, nggût kapan kiamat rawû kepado wong-wong niku secaro ngejût, wong-wong niku becerios: “alangke agengnyo penyeselan kame' teradep kelênoan kame' tentang kiamat niku”. Sambil wong-wong niku mîkûl doso-doso di burinyo. alangke jahatnyo napi yên dipîkûlnyo.

## 6:32

Serto nanola keûrîpan dunio niki cuman pemaenan serto belêgê’an saos, [^393] sedengke negeri akhêrat niku selesernyo, langkung saê peranti wong-wong yên bertakwa. Napi niko nano ngunoke akal.

[^393]: Maksudnyo: beladasan-beladasan duniawi niku cuman sedenget serto nano kekel. janganla wong tepedayo dengen beladasan-beladasan dunio, serto lalai dari luruan akhirat.

## 6:33

Selesernyo, Kame’ wikan bahwo napi yên wong-wong niku cerioske niku nyedêke ati niko (Muhammad), (niko  nano angsal besede ati), kerno selesernyo, wong-wong niku dêdênyo mudike niko, tapi wong-wong yên zolim niku ngingkari ayat-ayat Allah. [^394]

[^394]: Jerû ayat niki Allah ngibur Nabi Muhammad s.a.w. dengen ngelapke bahwo wong-wong musyrikin yên mudike Nabi, sami hakekatnyo dengen mudike Allah dewe', kerno Nabi niku diutus peranti nyampîkan ayat-ayat Allah.

## 6:34

Serto selesernyo, selesernyo Rosul-rosul sedêrêng niko sampûn dibohongke wong niku, tapi rosul-rosul niku sabar teradep kebohongan serto penganiayoan (yên dilakoni), sampê rawû petûlûngan Kame’ kepado wong-wong niku, serto nano wênten wong yên wikan ngoba kalimat-kalimat (ketetepan Allah). Serto selesernyo, sampûn rawû kepado niko sebagêan dari kabar Rosul-rosul niku.

## 6:35

Serto kalu melengosnyo wong-wong niku teraso berat bagê niko (Muhammad) dades sekironyo niko wikan namel lubang di bumi atawa tanggo ke langit, serto niko angsal rawûke mu’jizat kepado wong-wong niku (dades damelkela) [^395] Serto sekironyo Allah ngendakinyo cengki dio dadeske wong-wong niku numut petûnjû’, dades, niko nano angsal nian niko tegolong wong-wong yên buyan.

[^395]: Maksudnyo ya'ni: janganla niko ngeraso keberatan tehadep sikap wong-wong niku niku ngelengos dari kame'. kalu niko ngeraso keberatan cubola usohoke sios mukjizat yên angsal muaske ati wong-wong niku, serto niko cengki nano ayun sanggup.

## 6:36

Cuman wong-wong yên nenger saos yên nûrûti (seruan Allah). Serto wong-wong yên padem atinyo, [^396] mengkîn bakal dibangkîtke olê Allah, sampûn niku wong-wong niku bakal di dimantu’ke (kepado Allah).

[^396]: Maksudnyo wong-wong yên kafir nano ngerunguke serto nano matuhi seruan Allah.

## 6:37

Serto wong-wong niku (yên musyrik) becerios, napi sebab nano diturunke kepadonyo (Muhammad) mukjizat dari Tuhannyo ? Cerioskela, selesernyo, Allah bekuaso nurunke mukjizat, tapi kata dari wong-wong niku yên nano wikan.

## 6:38

Serto nano wênten dari binatang-binatang di bumi serto burung-burung yên terbang dengen keduo sayapnyo, melianke sedantennyo merupoke umat-umat (jugo) ma’kayo niko. Nano wênten napi saos yên Kame’ lengetke dari kitab, [^397] sampun niku kepado Tuhan wong-wong niku dikumpulke.

[^397]: Sebagîan mufassirin nafsîrke Al-Kitab niku dengen Lauhul mahfudz dengen reti bahwo nasib sedanten makhluk niku sampun ditulîske (ditetepke) jerû Lauhul mahfudz. serto wênten pulo' yên nafsîrkenyo dengen Al-Quran dengen reti: jerû Al-Quran niku sampun wênten pokok-pokok igamo, norma-norma, hukum-hukum, hikmah-hikmah serto pimpinan peranti kebahagiaan wong di dunio serto akhirat, serto kebahagiaan makhluk sami umumnyo.

## 6:39

Serto wong-wong yêng mudike  ayat-ayat kame', pekak, bisu, serto ado dijerû gelep gulito. Sinten saos dikedaki Allah (jerû kesesetan), niscayo disasarkenyo. [^398] Serto sinten saos dikedaki Allah, didadeskeyo liwat di jalan lempeng.

[^398]: Disesetke Allah retinyo: bahwo wong niku seset behubung keingkarannyo serto nano ayun mahami petûnjû’-petûnjû’ Allah. jerû ayat niki, kerno wong-wong niku niku ingkar serto nano ayun mahami napi sebabnyo Allah dadeske nyamuk sebagî perumpamoan, dades wong-wong niku niku dades seset.

## 6:40

Cerioskela (Muhammad):”Jelaskela kepado kulo, kalu siksoan Allah sampe kepado niko, atawa dinten kiamat sampe kepado niko, napi niko ayûn nyebût (Tuhan) selian Allah, kalu niko wong yên leser.

## 6:41

Bahkan, cuman kepadoNyo niko  nedo tûlûng, kalu dio ngenda’i dio lengetke (baayo) yên niko pintak kepadoNyo serto niko tinggalke napi yên niko persekutuke (dengen Allah).

## 6:42

Serto selesernyo,, Kame’ sampûn ngûtûs (Rosul-rosul) kepado umat-umat sedêrêng niko, sesampûnnyo Kame’ sikso wong-wong niku dengen (nimpoke) kemelaratan serto kesengsaroan, supayo nedo (kepado Allah) dengen kerendaan ati.

## 6:43

Tapi napi nian wong-wong niku nano nedo (kepado Allah) dengen kerendaan ati waktu siksoan Kame’ rawû nimpo wong-wong niku. Bakan ati wong-wong niku sampûn dades keras serto sêtan saos dadeske teraso cindo bagi wong-wong niku damelke.

## 6:44

Dades waktu wong-wong niku melalike perêngetan yên sampûn disûngke kepado wong-wong niku, Kame’ muka’ke lawang (keladasan) sedantennyo untuk wong niku, nggût waktu wong-wong niku beladas-ladas dengen napi yên sampûn disungke, Kame’ sikso wong-wong niku secaro terumpak, dades waktu niku wong-wong niku tediem pûtûs aso.

## 6:45

Dades wong-wong yên zolim niku diancurke nggût ke oyot-oyotnyo, serto sedanten puji peranti Allah, Tuhan sedanten alam.

## 6:46

Cerioskela (Muhammad):”Jelaske  kepado kulo, kalu Allah nyabut penengeran serto peningalan serto nutup ati niko, sinten Tuhan selian Allah yên kuaso male’kenyo kepado niko, simakla, ma'pundi Kame’ nyelaske bebalen-balen (kepado wong-wong niku) tando-tando kekuasoan (Kame’) tapi wong-wong niku tetep nano seduli.

## 6:47

Cerioskela (Muhammad) jelaskela kepado kulo, kalu siksoan Allah sampe kepado niko secaro ngejut atawa terang-terangan, dades wênten nano yên dibinasoke (Allah) selian wong-wong yên zolim.

## 6:48

Nano Kame’ ûtûs sedanten Rosul niku,kecuali peranti ngesûng kabar ragap serto perêngetan. dades sinten yên beiman serto mewêntenke yên saê, [^399] dades nano wênten raso takût pado wong-wong niku serto wong niku nano besedî ati.

[^399]: Ngewêntenke pesaêan retinyo namelke damelan-damelan yên saê peranti ngilangke akibat-akibat yên jahat dari kesalahan-kesalahan yên didamelke.

## 6:49

Serto wong-wong niku yên mudike ayat-ayat Kame’, bakal ditimpo azab, kerno wong-wong niku selelu bedamel fasik (damel doso).

## 6:50

Cerioskela (ya Muhammad), kulo nano nyerioske dengen niko, bahwo khazana Allah wênten ngen kulo, serto kulo nano wikan yên goib serto kulo nano (pulo) ngelapke pado niko danten bahwo kulo malaêkat. Kulo cuman numut napi yên diwahyuke ke kulo. Cerioskela, napi sami wong yên buto dengen wong yên ngawas (nyingok), napi niko nano mikirkenyo.

## 6:51

Imutkela dengen-nyo (Al-Qur’an) niku, wong yên takût ayun dikumpulke ngadep Tuhannyo (pado dinten kiamat) nano wênten lagi pelindung serto pengesûng syafaat bagi wong-wong niku (pertûlûngan) selian Allah, supayo wong-wong niku betakwa.

## 6:52

Nano angsal niko ngusîr wong-wong yên nyeru Tuhannyo di waktu pagi serto sorê wong-wong niku ngarepke keredhoan Allah. niko nano mîkûl tanggung jawab setîtî’ saos tehadep damelan niko yên nyebabke niko (behak) ngusir wong-wong niku, dades niko tegolong wong-wong yên zolim. [^400]

[^400]: Ketiko Rasulullah s.a.w. lînggî-lînggî besami wong mukmin yên dianggep êndep serto miskin olê kaum Quraisy, rawûla pinten-pinten perai Quraisy ayun bekelap dengen Rasulullah, tapi wong-wong niku enggan lînggî bersami mukmin niku, serto wong-wong niku mengusulkan supaya wong-wong mukmin niku diusir saos, sampun niku tûrûnlah ayat niki.

## 6:53

Serto nikula kame' sampûn nguji sebagean wong-wong niku (yên sûgî) dengen sebagean liannyo (wong miskin) supayo wong-wong niku (sûgî) becerios:”Napi wong-wong nikila di antaro kito yên disûng anugera olê Allah ?”. (Allah befirman):”Napi Allah nano langkung wikan tentang wong yên besyukur (kepadonyo).

## 6:54

Serto kalu rawu wong-wong beriman kepado ayat-ayat Kame’ kepado niko  (Muham-mad), dades cerioskela “Salamun ‘alaikum [^401] (selamet sejatero peranti niko). Tuhan niko sampûn netepke sifat kasih sayang [^402] pado awa'nyo”; (Yaitu) sinten saos bedamel kejahatan di antaro niko kerno buyannyo, [^403] sampûn niku dio betobat sesampûn niku, serto metulke awa', dades selesernyo, Dio Maha Pengampûn Maha Penyayang,.

[^401]: Salaamun 'alikum retinyo mugi-mugi Allah ngelimpake Kesejahteraan tehadep niko.

[^402]: maksudnyo: Allah sampun janji sebagî dengan kasî-Nyo ayun ngelimpke rahmat kepado mahluk-Nyo.

[^403]: maksudnyo ya'ni: 1. wong yên bedamel maksiat dengen nano wikan bahwo damelan niku wêntenla maksiat kacuali kalu dipîkirke dumin. 2. wong yên durhaka kepado Allah saê dengen sengajo atawa nano. 3. wong yên namelke kejahatan kerno kurang kesadaran lantaran mara nian atawa kerno dorongan hawo nafsu.

## 6:55

Serto ma'nikula Kame’ nyelaske ayat-ayat Al-Qur’an (supayo ketingalan jelas jalan wong-wong yên solêh) serto supayo ketingalan jelas (pulo') jalan yên wong-wong yên bedoso.

## 6:56

Cerioskela (Muhammad) kulo nano angsal nyemba Tuhan-Tuhan yên niko semba selian Allah. Cerioskela, “Kulo nano bakal mêlo’i kepengenan niko.( Kalu bedamel mak niku); selesernyo, sesetla kulo serto kulo nano  tegolong wong yên angsal petûnjûk.

## 6:57

Cerioskela (ya Muhammad) kulo niki (wênten) di pûcûk penjelasan yên nyato (Al-Qur’an) dari Tuhan kulo, [^404] sedengke niko mudikenyo. nanola kewênangan kulo (peranti nûrûnke azab) yên niko tûntût peranti digancangke rawûnyo. Netepke (ngûkûm niku) cumanla hek Allah. Dio nerangke yên leser serto Diola yên ngesûng kepûtûsan yên langkung saê.

[^404]: Maksudnyo: Nabi Muhammad s.a.w. wênten bukti yên nyato tehadep keleserannyo.

## 6:58

Cerioskela (Muhammad):” kalu wênten dengen kulo napi yên niko nedo (azab) supayo digancangke rawûnyo, cengki kelarla sedanten pekaro kulo dengen niko, [^405] serto Allah langkung wikan ngenoi wong-wong yên zolim.

[^405]: Maksudnyo: cengki Allah sampun nûrûnke azab kepado niko sampe niko binaso.

## 6:59

Serto wênten dengen Dio kunci-kunci sedanten yên ghoib nano wênten yên wikan selian dio. Dio wikan napidio yên wênten di darat serto di laut. Nano wênten sios godong campak yên nano diwikaninyo. Nano wênten sios biji dijerû gelep-gelitonyo bumi serto nano pulo' barang yên basa atau kering, yên nano tetulis di jerû kitab yên nyato (Lauhil Mafuzh)

## 6:60

Serto diola yên nilemke niko waktu malem serto dio wikan napi yên niko damelke pado awan dinten. Sampûn niku dio nangike niko waktu awan supayo disempurnoke umur niko yên sampûn ditetepke. [^406] Sampun niku kepadonyo enggon niko mantû’, laju dio ngesûng wikan kepado niko napi yên sampûn niko damelke.

[^406]: Niko ditilemke di malam dinten serto dibangunke di siang dinten, supaya dengen puteran waktu niku abes umur niko yên sampun dicengkike.

## 6:61

Serto diola penguaso mutlak peranti sedanten hambo-Nyo, serto diutusnyo kepado niko, malaêkat-malaêkat penjago, nggût kapan sala sios diantaro niko padem, malaêkat-malaêkat kame' nyabût nyawonyo serto malaêkat niku nano lêno damelannyo.

## 6:62

Sampûn niku wong-wong niku (hambo-hambo Allah) dibalike kepado Allah, penguaso wong-wong niku selesernyo. Wikanla bahwo sedanten hukum (pado dinten niku) wênten sami Dio, serto Diola yên langkung cepet peritûngan-Nyo.

## 6:63

Cerioskela (Muhammad) sinten yên angsal nyelametke niko dari gelepnyo (bencano) di darat serto di laut, waktu niko bedoa kepadonyo dengen renda ati dengen suaro yên lembut ? (Dengen nyerioske):” Sekironyo dio nyelametke Kame’ dari (bala’ bencano) niki, cengkila Kame’ dades wong-wong yên besyûkûr.

## 6:64

Cerioskela (ya Muhammad),” Allah yên nyelametke niko dari bencano serto dari sedanten kesusahan, tapi sampûn niku niko syîrîk”.

## 6:65

Cerioskela (Muhammad):”Diola yên bekuaso ngesûng azab kepado niko, dari pûcûk atawa dari bawa sîkîl niko, [^407] atawa dio nyampûrke niko ke jerû gûgû'-gûgû' (yên salîng betentangan) serto ngerasoke kepado sebagêan niko, kebengisan sebagêan yên lian. pasatila ma'pundi Kame’ nyelaske bebalên-balên [^408] tando-tando (kekuasoan Kame’) supayo wong-wong niku wikan.

[^407]: Azab yên rawû dari pûcû’ peca'  ujan batu, petîr serto lian lian. yên rawû dari bawa peca' gempa bumi, banjir serto sebagînyo.

[^408]: Maksudnyo: Allah s.w\.t. ngerawûke tando-tando keagengan-Nyo dengen rupo-rupo serto caro yên begenti-genti. Wênten pulo' sedanten mufassirin yên ngertike ayat di ngeriki dengen ayat-ayat Al-Quran yên retinyo bahwo ayat Al-Quran niku ditûrûnke wênten yên berupo kabar gembiro, wênten yên berupo peringatan, cerios, hukum-hukum serto lian-lian.

## 6:66

Serto kaum niku mudikenyo (azab), [^409] padohal (azab) niku leser, Cerioske (ya Muhammad), kulo niki dêdênyo penanggung jawab niko.

[^409]: Sebagîan mufassirin ngelapke bahwo yên dibudike niku ya'ni Al-Quran.

## 6:67

Saben kabar (yên dibakto olê Rosul) wênten (waktu) tedadesnyo serto mengkîn niko bakal wikan.

## 6:68

Kalu niko (Muhammad) ningali wong-wong yên nguyo’-nguyo’ ayat-ayat Kame’, dades tinggalkela wong-wong niku, nggût wong-wong niku ngalê becerios lian, serto kalu setan selesernyo, dadeske niko lali (dengen larangan niki) sampûn imut lagi nano angsal niko lînggî besami wong-wong yên zolim.

## 6:69

Nano wênten tanggung jawab setîtî’ saos wong-wong yên betakwa dengen (doso-doso) wong-wong niku, tapi (bekewajiban) ngimut-ke supayo wong-wong niku (jugo) betakwa.

## 6:70

Tinggalkela wong-wong yên dadeske igamo [^410] dades penesanan serto nguca’-uca’, [^411] serto wong-wong niku sampûn tebudi olê keûripan dunio. Imutkela (wong-wong niku) dengen Al-Qur’an supayo wong-wong niku nano tejerûmus (ke jerû nerako), kerno damelannyo dêwê'. Nano wênten perantinyo pelîndung serto pengesûng syafaat [^412] (petûlûngan) selian Allah. Serto kalu dio ayûn nebûs sedanten mecem tebûsan napi saos, niscayo nano bakal diterimo. Wong-wong nikula, wong-wong yên dijerûmûske (ke jerû nerako) kerno damelan wong-wong niku dêwê'. Wong-wong niku disûng minuman dari toyo yêng umep serto azab yên pedi kerno kekafiran wong-wong niku kerîhîn.

[^410]: Ya'ni igamo Islam yên dikengken wong-wong niku matuinya dengen selesernyo.

[^411]: Reti dadeske igamo sebagî penesan serto uca’-uca’ ya'ni nguyo’-nguyo’ igamo niku namelke perînta-perînta serto nebîkei larangan-Nya dengen dasar penesan serto nano selesernyo.

[^412]: Syafa'at: usoho perantaro ngesûngke sesios manfaat peranti wong lian atawa ngela’ke sesios mudharat peranti wong lian. syafa'at yên nano diterimo di sisi Allah wêntenla syafa'at peranti wong-wong kafir.

## 6:71

Cerioskela (ya Muhammad), napi kito ayûn bedoa dengen yên  lian dari Allah, yên nano wikan ngesûng manfaat serto nano (pulo') ngesung mudhorat kepado kito, serto (napila) kito bakal dibêlû’ke ke buri [^413] sesampûnnyo Allah ngesûng petunju’ kepado kito, ma’kayo wong yên disasarke olê sêtan di bumi, di jerû kebingungan. Rêncang-rêncangnyo ngajak ke jalan yên leser, (dengen ngelapke)” tumutla dengen Kame’”. Cerioskela:” Lesernyo petûnjû’ Allah nikula petunju’ (yên lesernyo); serto kito diperêntake supayo pasra kepado Tuhan sedanten alam.

[^413]: Maksudnyo: syirik.

## 6:72

Serto supayo namelke semayang (sholat) serto betakwa kepadonyo; serto diola Tuhan yên kepado-Nyo niko sedantennyo dihimpun.

## 6:73

Diola yên ngawe’ langit serto bumi dengen hak (cengki nian), waktu dio becerios:” Da-desla”, dades dadesla napi yên Dio ayuni. Firmanny selesernyo, serto punyonyola yên sedanten kekuasoan pado waktu sangkakala ditiûp. (Allah) Maha Wikan yên gaib serto yên nyato. Serto Dio niku Maha Bijaksano Maha Teliti.

## 6:74

Serto (imutla) waktu Ibrahim becerios kepado abinyo Azar [^414] :”Napi  pantes niko ngangkat berhalo-berhalo niku dades Tuhan? selesernyo, kulo ningali niko serto gûgû' niko jerû kesesetan yên nyato.

[^414]: Di antaro mufassirin wênten yên bependapet bahwo yên dimaksud dengen Abiihi (abanyo) ya'ni mamangnyo.

## 6:75

Serto ma'nikula Kame’ ningalke kepado Ibrahim kekuasoan di langit serto di bumi, serto supayo dio tegolong wong-wong yên yakin.

## 6:76

Waktu malem sampûn dades peteng, dio (Ibrahim) ningali sios bintang (laju), kelapnyo: ”Nikila Tuhan kulo”; dades waktu bintang niku tengelem dio becerios: ”Kulo nano demen sami yên tengelem”..

## 6:77

Dades waktu dio ningali bulan moncol, kelapnyo: ”Nikila Tuhan kulo”. Tapi waktu niku bulan tebenem dio becerios:”selesernyo, kalu Tuhan kulo nano ngesûng petunju’ pado kulo, cengkila kulo tegolong wong-wong yên tesasar”.

## 6:78

Dades waktu dio ningali matoari timbûl dio becerios:”Nikila Tuhan kulo, niki langkung ageng”. Tapi waktu matoari tengelem, dio becerios: ”hei kaum kulo, selesernyo, kulo belepas awa' dari napi yên niko pesekutuke”..

## 6:79

Selesernyo, kulo adepke rai kulo kepado Allah yên damelke langit serto bumi dengen kesuko redoan (melo’i) igamo yên leser, serto kulo nanola tegolong wong-wong yên musyrik.

## 6:80

Serto kaumnyo manta, dio (Ibrahim) becerios, napi niko ayûn manta kulo tentang Allah, padohal dio selesernyo, sampun ngesûng petunju’ kepado kulo ? Kulo nano takut sami (malapetako dari) napi yên niko duoke dengen Allah, kacuali Tuhan kulo ngenda’inyo, ilmu Tuhan kulo ngelingkupi sedantennyo, napi niko nano ngembil pelajaran.

## 6:81

Ma'pundi kulo takut dengen napi yên niko duoke (dengen Allah), padohal niko nano takut dengen napi yên Allah dêwê' nano nurunke keterangan kepado niko peranti nuoke Dio. yên pundi dari keduo gûgû' niku yên langkung punyo hak kebagêan raso aman dari (malapetako), kalu nian leser niko niku wikan. [^415]

[^415]: Sesampun ditingalike Allah kepado Nabi Ibrahim a.s. tando-tando keagungan-Nyo serto dengen niku tegûla imannyo kepado Allah (ayat [^75], dades Ibrahim, mîmpîn kaumnyo kepado tauhid dengen numuti alam pikîran wong-wong niku peranti sampun niku dibantanyo.

## 6:82

Wong-wong yên beiman serto nano nyampur adu’ke imannyo dengen zolim (syirik), wong-wong nikula, yên angsal raso aman serto wong niku disung petûnjû’.

## 6:83

Serto nikula keterangan Kame’ yên Kame’ sûngke kepado Ibrahim peranti ngadepi kaumnyo. Kame’ angkat derajat sinten saos yên kame' ayuni. selesernyo, Tuhan niko Maha Bijaksano Maha Wikan sedantennyo.

## 6:84

Serto Kame’ sampun anugerake Ishaq serto Ya’qub kepadonyo (Ibrahim). Kepado wong-wong niku sampun kame' sûng petunju’, serto Nuh Kame’ sûng petunju’ sedêrêngnyo serto dari beroyotnyo (Ibrahim), nikula Dawud, Sulaiman, Ayyub, Yusuf, Musa serto Harun. Serto ma'nikula Kame’ ngesûng balesan kepado wong-wong yên bedamel saê.

## 6:85

Serto Zakaria, Yaya, Isa serto Ilyas, sedantennyo tegolong wong-wong yên solêh.

## 6:86

Serto Ismail, Ilyasa’, Yunus serto Luth, sewang-sewangnyo Kame’ munggake (derajatnyo) di pûcûk umat lian (pado masonyo).

## 6:87

(Serto Kame’ munggake pulo' derajat) sebagean dari nênê’ puyang wong-wong niku, beroyot wong-wong niku serto Kame’ sampun mîlî wong-wong niku (dades nabi serto rosul) serto wong-wong niku kame' sung petunju’ ke jalan yên lempeng (leser).

## 6:88

Nikula petunju’ Allah, dengen niku dio ngesûng petunju’ kepado sinten saos di antaro hambo-hambonyo yên dio ayuni. Sekironyo wong-wong niku nyekutuke Allah, cengki lengetla amalan yên sampûn wong-wong niku damelke.

## 6:89

Wong-wong nikula, wong-wong yên sampûn kame' sung kitab, hikma serto kenabian. Kalu wong-wong niku (Quraisy) niku ngingkarinyo, dades kame' bakal nyerenkenyo kepado kaum yên nano ngingkarinyo.

## 6:90

Wong-wong nikula (sedanten nabi) yên sampûn disung petunju’ olê Allah, dades tumutla petunju’ wong-wong niku. Cerioskela (Muhammad), kulo nano nyatu imbalan kepado niko nyampêke (Al-Qur’an). Al-Qur’an niku nano lian cumanla perengetan (peranti sedanten umat) ke alam sedantennyo.

## 6:91

Serto nanola wong-wong ngagengke Allah ma'pundi mestinyo waktu wong-wong niku becerios, “Allah nano nûrûnke napi saos kepado wong” cerioskela (Muhammad), sintenla yên nûrûnke kitab (Taurot) yên dibakto Musa dades cahayo serto petûnjû’ peranti wong, niko dadeske kitab niku lembaran-lembaran kertas yên belamburan niko tinggalke (sebageannyo) serto kata yên niko singitke, padohal sampun diajarke kepado niko napi yên niko, ma'niku jugo nênêk puyang niko yên nano wikan . Cerioskela:” Allah-la (yên nûrûnkenyo)”, Sampûn niku, tala’kela wong-wong bemaen-maen di jerû kesasarnyo. [^416]

[^416]: Kelap lanta’la wong-wong niku bemaen-maen dengen kesesetannyo wêntenla sebagî sindiran kepado wong-wong niku, peca’ wong-wong niku maler buda’ yên dêrêng berakal.

## 6:92

Serto niki kitab (Al-Qur’an), yên Kamê tûrûnke dengen penu berkat, ngeleserke kitab-kitab yên (ditûrûnke) sedêrêngnyo [^417] serto supayo niko ngesûng perengetan kepado wargo Ummul Qura’ (Mekka) serto wong yên wênten di sekiternyo. Wong-wong yên beiman kepado (ûrip) akhêrat cengki beiman kepadonyo (Al-Qur’an) serto semayang wong-wong niku selelu tepiaro.

[^417]: Ya'ni kitab kitab serto shahifah shahifah yên ditûrûnke sedêrêng Al Quran.

## 6:93

Sintenla yên langkung aniayo daripado wong-wong yên makto bohong tentang Allah atawa yêng becerios:”Sampûn diwayuke ke kulo”, yên selesernyo nano wênten napi napi. Serto wong yên becerios: ”Kulo ayûn nurunke makkayo napi yên ditûrûnke Allah”. (alangke dasyatnyo), sekironyo niko ningali pado waktu wong zolim niku nganglu sakit)nyo sakratul maut, sedengke malaêkat-malêekat ngerimbat dengen tangannyo (sambel becerios) ”Metukela nyawo niko; Pado dinten niki niko bakal dibales dengen azab yên menghinoke nian kerno niko nyeriospke teradep Allah yên nano leser, serto (kerno) teradep ayat-ayatnyo niko bongka’”.

## 6:94

Serto selesernyo, niko rawû dêwê'-dêwê' kepado kame' peca’ Kame’ ngawê’ niko pado mulonyo serto niko tinggalke napi yên sampûn Kame’ kurniake kepado niko, di buri niko (di dunio). Kame’ nano ningali pengesûng syafaat (petûlûngan), rêncang niko, yên niko anggep sekutu (bagê Allah). selesernyo, sampûn putus (pertalian) antaro niko, serto sampûn lenget dari niko napi yên niko sangko (sekutunyo Allah) kerîhîn.

## 6:95

Selesernyo, Allah yên numbuke butir (padi/ gendum) serto biji (kurmo), dio metuke yên ûrîp dari yên padem serto metuke yên padem dari yên ûrîp. Nikula (kekuasoan) Allah, dades ngapo niko maler melêngos/ nano semayo.

## 6:96

Dades Dio nyîngsîngke/nerbîtke pagi serto dadeske malem untuk istirahat, serto (dadeske) matoari serto bulan peranti peritungan. Nikula ketetepan Allah yên Maha Perkaso, Maha Wikan

## 6:97

Serto diola Allah yên dadeske peranti niko bintang-bintang, supayo dades petûnjû’ peranti nikodi jerû petengnyo di darat serto di laut. Kame’ sampun nyelaske tando-tando (kekuasoan) Kame’ kepado kaum yên ma’lum.

## 6:98

Serto diola yên ngawe’ niko dari awa' [^418] yên sios (Adam) dades (peranti niko) wênten enggon netep (Rompok/dunio) serto enggon simpenan(raim/kuburan). [^419] selesernyo, sampun Kame’ jelaske tando-tando (keagengan) Kame’ kepado wong-wong yên wikan.

[^418]: Ma’sudyo: Adam a.s.

[^419]: Ma’sudnyo: Adam a.s.

## 6:99

Serto diola yên nûrûnke toyo dari langit, dades kame' tûmbûke dengen toyo niku sedanten mecem tanem-taneman, dades Kame’ metuke dari niku taneman yên ngijo. Kame’ metuke dari taneman yên ngijo niku kata biji-bijian, serto dari mayang kurmo, moncol tangkê-tangkê yên nyolor, serto kebon-kebon anggûr, serto (Kame’ metuke pulo') zaitun serto delimo yên sami serto yên nano sami. pasatila buanyo pado waktu bebua serto dades masak. selesernyo, pado yên ma’ niku-niku wênten tando-tando (kekuasoan) Allah bage wong-wong yên beiman.

## 6:100

Serto wong musyrik niku dadeske sekutu-sekutu Allah dari gûgû' jin, padohal Diola (Allah) yên ngawe’nyo (jin-jin niku), serto wong-wong niku bebohong (dengen nyerioske), Allah punyo zuriat lanang serto zuriat wadon, nano wênten dasar ilmunyo. pengetauannyo. [^420] Maha suci Allah serta Maha tinggi dari sifat-sifat yên wong-wong niku gambarke.

[^420]: Wong-wong niku ngelapke bahwo Allah wênten anak peca' wong Yahudi ngelapke Uzair putera Allah serto wong musyrikin ngelapke Malaikat putra-putra Allah. wong-wong niku ngelapke ma'niku kerno tolol nian.

## 6:101

Dio yang ngawe’ langit serto bumi. ma'pundi (mungkin) Dio punyo zuriat, padohal Dio nano wênten sema. Dio nyiptoke sedantennyo, serto dio wikan sedantennyo.

## 6:102

Nikula Allah Tuhan niko, nano wênten Tuhan selian Dio, pencipto sedantennyo dades sembala dio. Serto diola pemeliharo napi saos sedantennyo.

## 6:103

Dio nano wikan digari/dipara’i dengen peningalan mato, sedengke Dio wikan ngari sedanten peningalan niko serto diola yên Maha Alus, Maha Telaten.

## 6:104

Selesernyo,, bukti-bukti yên nyato sampûn rawû dari Tuhan niko, sinten saos ningali (keleseran niku), dades (manfaatnyo) peranti awa'nyo dewek, serto sinten yên buto (nano ningali keleseran niku) [^421] dades diola yên rugi, serto kulo (Muhammad) nanola penjago niko

[^421]: Ma’sudnyo ya'ni sinten saos wikan keleseran serto namelke amal saleh, serto perolê petûnjû’, dades Dio sampun nyapmî puncak kebahagiaan.

## 6:105

Serto ma'nikula Kame’ nyelaske bebalên-balên ayat-ayat Kame’ supayo wong-wong musyrik nyerioske: ”niko sampûn melajari /belajar ayat-ayat niku (dari ali kitab)” Serto supayo Kame’ nyelaske Al-Qur’an niku kepado wong-wong yên ma’lum.

## 6:106

Tumutila napi yên sampûn diwahyuke kepado niko (Muhammad) dari Tuhan niko. Nano wênten Tuhan selian Dio. Serto bebîlû’la dari wong-wong musyrik.

## 6:107

Serto sekironyo Allah ngenda’i, niscayo wong-wong niku nano syirik, serto kame' nano dadeske niko penjago wong-wong niku, serto niko nano pulo’ pemiaro wong-wong niku.

## 6:108

Serto nano angsal niko nyega’ sesembahan yên wong niku semba selian Allah kerno wong-wong niku mengkin bakal nyega’ Allah dengen tepeliwat kereno nano wênten dasar pengetahuan. ma'nikula, Kame’ dadeske saben umat nganggep saê damelan wong-wong niku. Sampûn niku kepado Tuhan yên enggon mantû’ wong-wong niku, laju dio ngesûng wikan kepado wong-wong niku napi yên sampûn wong-wong niku damelke.

## 6:109

Serto wong-wong niku besumpa dengen nami Allah, dengen sedanten keleseran, bahwo kalu rawunyo ayat-ayat kepado wong-wong niku cengkila wong-wong niku bakal beiman kepadonyo. Cerioskela, ayat-ayat niku cuman wênten dari Allah, serto wikan nano niko, bahwo meski mukjizat (ayat-ayat) rawu, wong-wong niku nano jugo ayun beriman. [^422]

[^422]: Ma’sudnyo: wong-wong musyrikin besumpa bahwo kalu rawû mukjizat, wong-wong niku ayun beriman, kerno niku wong-wong muslimin ngarep kepado Nabi supayo Allah nûrûnke mukjizat yên dimaksud. Allah nola’ harepan kaum mukmnikin dengen ayat niki. \[498] ma’sudnyo peranti dades saksi bahwo Muhammad wêntenla Rasulullah.

## 6:110

Serto (ma'niku pulo') Kame’ belû’ke ati serto peningalan wong-wong niku, ma’kayo awal wong-wong niku nano beriman kepadonyo (Al-Qur’an) serto Kame’ tala'ke wong-wong niku bingung dijerû kesesetan.

## 6:111

Serto sekali saos kame' leser-leser nûrûnke malaêkat kepado wong-wong niku, [^423] serto wong yên sampun padem bekelap dengen wong-wong niku serto kame' kûmpûlke (pulo') dihadepan wong-wong niku sedanten napi saos (yên wong-wong niku pengeni), wong-wong niku nano jugo ayun beiman, kacuwali kalu Allah ayunnyo, tapi kata nian wong-wong niku nano wikan (reti keleseran).

[^423]: Ma’sudnyo peranti dades saksen bahwo Muhammad wêntenla Rasulullah.

## 6:112

Serto ma'nikula peranti saben nabi kame' dadeske musu yên teawa' dari setan-setan, wong serto jin, sebagêan wong-wong niku mese’ke kepado sebagêan yên lian kelapan yên sae sebagê tipuan peranti wong, [^424] serto kalu tuhan niko ayun niscayo wong-wong niku nano ayun namelkenyo, dades tala’kela wong-wong niku besami napi (kebohongan) yên wong-wong niku wênten-wêntenke.

[^424]: Ma’sudnyo syaitan-syaitan jenis jin serto wong berupaya menipu wong supayo nano beriman kepado Nabi.

## 6:113

Serto supayo ati alit wong-wong yên nano beiman kepado akherat, tetari’ pado bîsî’-an niku serto nemeninyo, serto supayo wong-wong niku namelke napi yên lazim wong-wong niku damelke.

## 6:114

Pantesla kulo ngerunut hakim selian Allah, padohal diola yên nûrûnke kitab (Al-Qur’an) kepado niko secaro rinci? Wong-wong yên sampun kame' sung kitab, wikan leser bahwo (Al-Qur’an) niku ditûrûnke dari tuhan niko dengen leser. dades nano angsal niko telînggî wong-wong yên ragu.

## 6:115

Serto sampun sempurno firman tuhan niko (Al-Qur’an) dengen leser serto adîl. Nano wênten yên angsal nguba firmannyo. Serto dio Maha Ngerungu, Maha Wikan.

## 6:116

Serto kalu niko tumuti kata nian wong di bumi niki, niscayo wong-wong niku ayun nyesetke niko dari jalan Allah. yên wong-wong niku tumut cuman sangkoan saos serto wong-wong niku cumanla namel kebohongan. [^425]

[^425]: Peca' ngehalalke napi yên sampun diharamke Allah serto ngeharamke napi yên sampun dihalalke Allah, ngelapke bahwo Allah wênten ana’.

## 6:117

Selesernyo tuhan niko, diola yên langkung wikan, sinten yên teseset dari jalannyo, serto dio langkung wikan wong-wong yên angsal petunju’.

## 6:118

Dades tedola dari napi (daging binatang) yên (waktu disemelê/ dilelek) disebut nami Allah, kalu niko beiman kepado ayat-ayatnyo.

## 6:119

Serto napi niko nano ayun nedo dari napi (daging binatang) yên (waktu disemelê/dilelek) disebut nami Allah, padohal Allah sampun nyelaske kepado niko napi yên diharamkenyo kepado niko, kacuwali kalu niko tepakso. Serto leser, kata yên nyesetke wong dengen kepengenannyo nano wênten dasar pengetahuannyo. Tuhan niko langkung wikan wong-wong yên tepeliwat.

## 6:120

Serto tinggalkela doso yên ketingalan/ tejingok atawa yên nano ketingalan/ tesingit. Leser, wong-wong yên namelke (damelan) doso mengkin ayun disung balesan sesuai dengen napi yên wong-wong niku damelke.

## 6:121

Serto nano angsal niko nedo dari napi (daging binatang) yên (waktu disemelê/dilelek) [^426] nano nyebût nami Allah, damelan niku nano leser-leser sesios kefasîkan. Selesernyo setan-setan ayun mesî’ke kepado rencang-rencangnyo supayo wong-wong niku nedo niko. Serto kalu niko nuruti wong-wong niku cengki niko sampun dades wong musyrik.

[^426]: Ya'ni dengen ngelapke nami selian Allah.

## 6:122

Serto napi wong yên sampun padem [^427] sampun niku kame' uripke serto kame' sung dio cahayo yên umatnyo angsal ke jalan di tenga-tenga wong rami, sami dengen wong yên jeru kegelepan, sehinggo dio nano angsal metu dari sano (ngeriku)? ma'nikula didadeske teraso cindo peranti wong-wong kafîr tehadep napi yên wong-wong niku damelke.

[^427]: Ma’sudnyo ya'ni wong yên sampun padem atinyo ya'ni wong-wong kafir serto sebagînyo.

## 6:123

Serto ma'nikula pado saben negeri niko dadeske pengageng yên jahat, supayo ngeewêntenke tipu dayo di negeri niku. Tapi wong-wong niku cuman nipu awa' dewe' nano nyadarinyo.

## 6:124

Serto kapan rawunyo sesios ayat kepado wong-wong niku, wong-wong niku bekelap, kame' nano ayun pecayo (beiman) sedereng disungke kepado kame', ma’kayo napi yên disungke kepado rosul-rosul Allah, Allah langkung wikan dipundi dio ngelepa’ke tugas kerosulannyo. Wong-wong yên bedoso, mengkîn ayun ditimpo kehinoan di sisi Allah serto azab yên keras kerno tipu dayo yên wong-wong niku damelke.

## 6:125

Sinten saos dikendak-i Allah angsal hidayah (petunjuk), Dio ayun muka’ dadonyo peranti (nerimo) Islam. Serto sinten saos dikendak-inyo dades seset, [^428] dio dadeske dadonyo sempit serto sesek, ma’kayo niko (sedeng) munggah ke langit. ma'nikula Allah nimpoke sikso kepado wong-wong yên nano beiman.

[^428]: Disesetke Allah retinyo: bahwo wong niku seset behubung keingkerannyo serto nano ayun mahami petûnjû’-petûnjû’ Allah. jerû ayat niki, kerno wong-wong niku niku ingkar serto nano ayun mahami napi sebabnyo Allah dadeske nyamuk sebagî perumpamoan, dades wong-wong niku niku dades seset.

## 6:126

Serto nikila jalan tuhan niko yên leser, kame' sampun nyelaske ayat-ayat (kame') kepado wong-wong yên nerimo perengetan.

## 6:127

Bagi wong-wong niku (dicaweske) enggon yên dami (suargo) di sisi tuhannyo. Serto diola pelîndûng wong-wong niku kerno amal kesaêan yên wong-wong niku damelke.

## 6:128

Serto (imutla) pado dinten waktu dio ngumpulke wong-wong niku sedantennyo (serto Allah befirman) hei golongan jin! Niko sampun kata (nyesetke) wong. Serto rencang-rencang wong-wong niku dari golongan wong bekelap, ya tuhan kame' selesernyo sebagêan kame’sampun angsal  kedemenan dari sebagêan yên lian, [^429] serto ma’niki waktu yên sampun niku tamtuke peranti kame' sampun rawu. Allah befirman, nerakola enggon niko selambat-lambatnyo. Kacuwali kalu Allah ayun lian, leser, Tuhan niko Maha Bijaksano, Maha Wikan.

[^429]: Ma’sudnyo syaitan sampun behasil pedayoke wong nggût wong numuti perînta-perînta serto petûnjû’-petûnjû’nyo, serto wong sampun angsal hasil kelezatan-kelezatan duniawi kerno numuti bûjûkan-bujukan syaitan niku.

## 6:129

Serto mak nikula kame' dadeske sebagêan wong-wong zolim berencang dengen sesaminyo, sesuai dengen napi yên wong-wong niku damelke.

## 6:130

Hei golongan jin serto wong, nanola sampun rawu kepado niko rosul-rosul dari golongan niko dewe', wong-wong niku nyampeke ayat-ayat kulo kepado niko serto memperingetke niko tentang hadrengan dinten niki? Wong-wong niku nyawab (enggê) kame' dades saksen tehadep awa' kame' dewe', tapi wong-wong niku tetipu olê keuripan dunio serto wong-wong niku sampun dades saksen peranti awa' wong-wong niku dewe', bahwo wong-wong niku wêntenla wong-wong kafîr.

## 6:131

Ma'nikula (rosul-rosul) diutus kerno Tuhan niko nano ayun minasoke sesios negeri secaro zolim, sedengke penduduknyo leno (dereng wikan). [^430]

[^430]: Ma’sudnyo: pendûdû’ sios kota nano ayun diazab, sedêrêng diûtûs sios wong Rasul yên ayun ngesung peringetan kepado wong-wong niku.

## 6:132

Serto sewang-sewang wong wênten tingkatannyo (sesuai) dengen napi yên wong-wong niku damelke, serto tuhan niko nano leno tehadep napi yên wong-wong niku damelke.

## 6:133

Serto tuhan niko maha kayo, penu rohmat, kalu dio ayun dio ayun ngancurken niko serto sesampun niko (musna) ayun dio ngenti dengen yên dio ayuni, sema’pundi dio dadeske niko dari zuriat yên lian.

## 6:134

Selesernyo napi saos yên disemayoke peranti niko cengki rawu serto niko nano angsa nula’nyo.

## 6:135

Kelapkela (Muhammad), hei kaum kulo, bedamîla nurut kesanggûpan niko, [^431] kulo saos bedamel (ma’ niku) mengkîn niko ayun wikan, sinten yên ayun angsal enggon (saê) di akhîrat (mengkîn), [^432] selesernyo wong-wong yên zolim niku nano ayun betuwa.

[^431]: Retinyo: tetepla jerû kekafiran niko peca' kulo tetep jerû keislaman kulo.

[^432]: Maksudnyo: Allah dadeske dunia sebagî enggon ngerunut (hasil) yên saê ya'ni kebahagiaan diakhirat.

## 6:136

Serto wong-wong niku nyaweske sebagêan hasîl tanduran serto binatang (bagîan) peranti Allah sambêl bekelap nûrût sangkoan wong-wong niku, niki peranti Allah serto yên niki peranti berhalo-halo kame'. perantian yên peranti berhalo-berhalo wong-wong niku nano ayun sampî kepado Allah, serto perantian yên peranti Allah ayun sampe kepado berhalo-berhalo wong-wong niku. [^433] Jahat nian ketetepan wong-wong niku.

[^433]: Nûrût yên diriwayatke bahwo hasil tanaman serto binatang terna’ yên wong-wong niku gunoke peranti Allah, wong-wong niku gunoke peranti ngesung tedoan wong-wong fakir, wong-wong miskin, serto bebagai amal sosial, serto yên digunoke peranti berhala-berhala di sungke kepado penjago berhala niku. napi yên disajike peranti berhala-berhala nano angsal di sungke kepado fakir miskin, serto amal sosial sedengke sebagian yên disajike peranti Allah (fakir miskin serto amal sosial) angsal di sungke kepado berhala-berhala niku. kebiasoan yên peca' niki Amat dikutu’ Allah.

## 6:137

Serto ma'nikula berhalo-berhalo wong-wong niku (setan) nadeske teraso cindo peranti kata wong-wong musyrik peranti zuriat-zuriat wong-wong niku, peranti minasoke wong-wong niku serto ngacauke igamo wong-wong niku dewe'. [^434] Serto kalu Allah ayun niscayo wong-wong niku nano ayun namelkenyo. Tala’kela wong-wong niku besami napi (budian) yên wong-wong niku wênten-wêntenke.

[^434]: Sebagian wong Arab niku wêntenla penganut syariat Ibrahim. Ibrahim a.s. perna diperintake Allah ngorbanke ana’nyo Isma'il. sampun niku pemimpin-pemimpin igamo wong-wong niku ngabûrke pengertian berkorban niku, nggût wong-wong niku angsal nanemke kepado penumutnyo, raso mandang saê munu anak-anak wong-wong niku dengen alasan mara'ke awa' kepado Allah, padohal alasan yên selesernyo ya'ni kerno takut miskin serto takut tenoda.

## 6:138

Serto wong-wong niku bekelap (nûrût anggepan wong-wong niku) [^435] nikila binatang ternak serto hasil bumi yên ditega, nano angsal ditedo, kacowali olê wong yên kame' ayuni. Serto wênten pulo’ binatang yên diharamke (nano angsal ditunggangi), serto wênten binatang ternak yên (waktu disemelê/ dilelek) nano ngelap nami Allah, [^436] niku merupoke bebudian tehadep Allah. Mengkîn Allah ayun males sedanten yên wong-wong niku wênten-wêntenke.

[^435]: Ya'ni: wong-wong niku sering nian nentuke binatang-binatang peranti pujaan serto binatang-binatang niki cuman angsal didadeske wong-wong cengki saos.

[^436]: Maksudnyo ya'ni binatang-binatang yên semelê peranti berhala.

## 6:139

Serto wong-wong niku bekelap (pulo') napi yên wênten di jeru perut binatang ternak niki [^437] khusus peranti kaum lanang-lanang kame', haram peranti sema-sema kame', serto kalu yên jeru perut niku (dilahirken) padem, dades sedanten angsal (ditedo). Mengkîn Allah ayun males tehadep ketetepan wong-wong niku. Selesernyo Allah Maha Bijaksano, Maha Wikan.

[^437]: Maksudnyo ya'ni binatang-binatang ternak yên nano bolê ditunggangi peca' Bahiirah serto Saaibah.

## 6:140

Leser rugi, wong-wong niku yên munu zuriat-zuriatnyo kerno kebuyanan nano wênten pengetahuan [^438] serto ngeharamke rezeki yên dikaruniake Allah kepado wong-wong niku dengen semato-mato namel-namelke kebohongan tehadep Allah. Leser, wong-wong niku sampun seset serto angsal petunju’.

[^438]: Bahwo Allahlah yên ngesung rezki kepado hamba-hambaNyo.

## 6:141

Serto diola yên nadeske taneman-taneman yên ngerambat serto yên nano ngerambat, batang kurmo, taneman yên bemecem-mecem rasonyo, zaitun serto delimo yên serupo (rasonyo). Serto tedola buahnyo kapan dio bebuah serto sungkela haknyo (zakatnyo) pado waktu metik hasilnyo tapi nano angsal belebih-lebihan, lesernyo Allah nanos demen dengen wong-wong yên belebih-lebihan.

## 6:142

Serto di antaro binatang-binatang ternak niku wênten yên didadeske ngangkut barang, serto wênten (pulo') yên peranti disemelê/dilelek. Tedola rezeki yên disungke Allah kepado niko serto nano angsal niko tumuti langka-langka setan. Selesernyo setan niku musu yên nyato peranti niko.

## 6:143

Wênten lapan binatang ternak yên bepasangan (empat pasang). [^439] Sepasang domba [^440] serto sepasang kambing. [^441] Kelapkela, napi yên diharamke Allah duo yên lanang atawa duo yên betino atawa yên wênten jeru kandungan keduo betinonyo? Jelaskela kepado kulo bedasarke pengetahuan kalu niko wong yên leser.

[^439]: Retinyo sekawan pasang, ya'ni sepasang biri-biri, sepasang kambing sepasang unta serto sepasang lembu

[^440]: Maksudnyo domba jantan serto betino

[^441]: Maksudnyo kambing jantan serto betino

## 6:144

Serto dari unto sepasang serto dari sapi sepasang, kelapkela, napila yên diharamke, duo yên lanang atawa duo yên betino, atawa yên wênten jeru kandungan keduo betinonyo ? Napila dades saksen waktu Allah netepke niki peranti niko ? Sintenla yên langkung zholim daripado wong-wong yên ngewêntenke kebohongan tehadep Allah peranti nyesetke wong-wong yên nano wênten pengetahuan? Selesernyo Allah nano ayun ngesung petunjuk kepado wong-wong yên zolim.

## 6:145

Kelapkela, kulo nano angsal di jeru napi yên diwahyuke kepado niko, napi yên diharamke nedonyo peranti wong yên kepengen/ ayun nedonyo kacuwali daging binatang yên mati/padem (bangke), dara yên ngalir, daging babi, kerno sedantennyo niku kotor atawa bintang yên disemelê/dilelek dêdê peranti nami Allah. Tapi sinten saos tepakso dêdê kerno kepengen serto nano langkung (bates darurat) dades leser. Tuhan niko Maha Pengampun, Maha Penyayang.

## 6:146

Serto kepado wong-wong Yahudi, kame' haramke sedanten (binatang yên bekuku), [^442] serto kame' haramke wong-wong niku lemak/minyak sapi serto domba, kacowali yên meleket di punggungnyo, atawa yên becampur dengen tulang-tulang. ma'nikula, kame' ngukum wong-wong niku kerno kedurhakoannyo, serto leser, Kame' Maha Leser.

[^442]: Yên dimaksud dengen binatang bekuku di ngeriki ya'ni binatang-binatang yên jari-jarinyo nano terpsah antaro sios dengen yên lian, peca': unta, iti;, angsa serto lian-lian. sebagian ahli tafsir ngertike dengen hewan yên bekuku sios peca' kudo, keledai serto lian-lian.

## 6:147

Dades kalu wong-wong niku mudike niko, kelapkela, tuhan niko punyo rohmat yên luas, serto siksonyo kepado wong-wong yên bedoso nano angsal diela’ke.

## 6:148

Wong-wong musyrik ayun bekelap, kalu Allah ayun, tamtu kame' nano ayun nyekutuke, ma'niku pulo' nenek puyang kame', serto kame' nano ayun ngaramke napi saos. ma'niku pulo' wong-wong yên sedereng wong-wong niku yên sampun mudike (rosul-rosul) sampe wong-wong niku ngerasoke azab kame'. Kelapkela (Muhammad), napi niko wênten ilmu yên angsal niko kemukoke kepado kame'? yên niko tumuti cuman sangkoan saos, serto niko cuman ngiro-ngiro.

## 6:149

Kelapkela (Muhammad) alesan yên kuat cuman pado Allah, dades kalu dio ayun, niscayo niko sedantennyo angsal petunju’.

## 6:150

Kelapkela (Muhammad) baktola sakso saksen niko yên angsal muktike bahwo Allah ngaramke niki, kalu wong-wong niku ngesungke kesaksenan, niko nano angsal (melok pulo') ngesungke kesaksenan besami wong-wong niku. Nano angsal niko numuti kepengenan wong-wong niku yên mohongken ayat-ayat kame' serto wong-wong yên nano beriman kepado akherat, serto wong-wong niku nuoke tuhan.

## 6:151

Kelapkela (Muhammad), majengla kulo bacoke napi yên diharamke tuhan pado niko. Nano angsal nuokenyo dengen napi saos, bedamel yên sae kepado aba embi’ nano angsal munu zuriat-zuriat niko kerno miskin. kame'la yên ngesung rezeki kepado niko serto kepado wong-wong niku, nano angsal niko marak-i damelan yên keji, saê yên ketingalan atawa saos yên tesingit/nano ketingalan. Nano angsal niko munu yên diharamke Allah kacowali dengen alesan yên leser. [^443] ma'nikula dio ngengken kepado niko supayo niko mafhum/ngerti.

[^443]: Maksudnyo yên dileserke olê syara' peca' qishash munu wong murtad, rajam serto sebagînyo.

## 6:152

Serto nano angsal niko marak-i harto anak yatim dengen caro yên langkung bemanafaat, nggût dio (umur) balihg (dewasa) serto sempurnokela takeran serto timbangan yên adil. kame' nano mebani sios wong melianke nurut kesanggupannyo, kapan niko bekelap, bekelapla sejujurnyo, meski saos dio kerabat (niko) [^444] serto penuila/tepatila janji Allah. [^445] ma'nikula dio ngengken kepado niko supayo niko imut.

[^444]: Maksudnyo ngelapke yên selesernyo meski  ngerugike sana’ dewe’

[^445]: Maksudnyo penuila sedanten perintah-perintah-Nyo.

## 6:153

Serto leser, nikila jalan kulo yên leser. dades tumutla, nano angsal niko tumut-i jalan-jalan (yên lian) [^446] yên ayun misake niko dari jalannyo. ma'nikula dio ngengken kepado niko supayo niko betakwo.

[^446]: Semayang wusthaa ya'ni semayang yên di tenga-tenga serto yên langkung utamo. wênten yên bependapet, bahwo yên dimaksud dengen semayang wusthaa ya'ni semayang Ashar. nûrût pinten-pinten ahli hadits, ayat niki nekenke supayo sedanten semayang niku didamelke dengen sesaê-saênyo.

## 6:154

Sampun niku kame' simpen ngesungke kepado MUSA (Taurot) peranti nyempurnoke (nikmat kame') kepado wong yên bedamel yên sae peranti nyelaske sedantennyo, serto dades petunju’ serto rohmat, supayo wong-wong niku beriman ayun wêntennyo hadrengan dengen tuhannyo.

## 6:155

Serto niki nikula kitab (Al-Qur’an) yên kame' turunke dengen penu berkat. tumut-ila serto betakwala supayo angsal rohmat.

## 6:156

(Kame' turunke Al-Qur’an niku) supayo niko (nano) ngelapke, kitab niku cuman diturunke kepado duo golongan saos [^447] sedereng kame' (Yahudi serto Nasrani) serto leser, kame' nano meratike napi yên wong-wong niku baco. [^448]

[^447]: Ya'ni wong-wong Yahudi serto Nasrani.

[^448]: Ditûrûnke Al Quran jerû bahasa Arab supayo wong musyrikin Mekah nano angsal ngelapke bahwo wong-wong niku nano wênten kitab kerno kitab yên ditûrûnke kepado golongan Yahudi serto Nasrani ditûrûnke jerû bahasa yên nano wikan wong-wong niku.

## 6:157

Atawa supayo niko (nano) ngelapke kalu kitab niku diturunke kepado kame', cengkila kame' langkung angsal petunju’ daripado wong-wong niku. Leser, sampun rawu kepado niko penjelasan yên nyato, petunju’ serto rohmat dari tuhan niko. Sintenla yên zolim daripado wong yên mudike ayat-ayat Allah serto bepalîng daripadonyo. Mengkin, kame' ayun ngesung balesan kepado wong-wong yên bepalîng dari ayat-ayat kame' dengen azab yên keras kerno wong-wong niku selelu bepalîng.

## 6:158

Yên wong-wong niku tunggu-tungguke cumanla rawunyo malaêkat kepado wong-wong niku atawa rawunyo tuhan niko [^449] atawa sebagêan tando-tando dari tuhan niko. Pado dinten rawunyo sebagêan tando-tando tuhan niko nano beguno lagi iman sesios wong yên dereng beiman sederengnyo niku, atawa (dereng) beusoho damelke kebajekan dengen imannyo niku. Kelapkela, entenila kame' saos nhenteni.

[^449]: Maksudnyo: tando-tando kiamat.

## 6:159

Selesernyo wong yên meca bela igamonyo serto wong-wong niku dades (tepeca) jeru golongan-golongan, [^450] setitik saos bukan tanggung jawab niko (Muhammad) peranti wong-wong niku. Selesernyo urusan wong-wong niku (tesera) kepada Allah. Sampun niku dio bakan ngesung wikan kepado wong-wong niku napi yên sampun wong-wong niku damelke.

[^450]: Maksudnyo: ya'ni golongan yên fanatik nian kepado pemimpin-pemimpinnyo.

## 6:160

Sinten saos bedamel kesaean, angsal balesan sepulu kali lipet amalnyo, serto sinten saos bedamel kejahatan dibales seimbang dengan kejahatannyo. Wong-wong niku setîtî saos nano dirugike (dizolimi).

## 6:161

Kelapkela (Muhammad), selesernyo tuhan kulo sampun ngesung kulo petunju’ ke jalan yên leser, igamo yên leser, igamo Ibrahim yênleser. Dio (Ibrahim) nano telînggî wong-wong musyrik.

## 6:162

Kelapkela (Muhammad) selesernyo semayang/sholat kulo, ibadat kulo, urip kulo serto padem kulo, cuman peranti Allah, tuhan sedanten alam.

## 6:163

Nano wênten sekutu perantinyo, serto ma'nikula yên dikengken kepado kulo serto kulo nikula wong yên bungar-bungaran yên besera awa' (muslim).

## 6:164

Kelapkela (Muhammad) napi (patut) kulo ngerunut tuhan selian Allah padohal diola tuhan peranti sedanten-dantennyo. Saben damelan doso, sesios wong, awa'nyo dewe' yên betanggung jawab serto sesios wong nano ayun mikul beban doso wong lian. [^451] Sampun niku kepado tuhan nikola niko mantu’, serto ayun disung wikankenyo kepado niko napi yên senantu niko selîsîke.

[^451]: Maksudnyo: dewe’-dewe; wong mikul dosonyo.

## 6:165

Serto diola yên nadeske niko dades kafila-kafila di bumi serto diola yên ngangkat derajat sebagêan niko di pucuk yên lian, peranti nguji niko ates (kurnia) yên disungkennyo kepado niko. Selesernyo tuhan niko cepet nian ngesung hukuman serto leser, diola maha pengampun maha penyayang.

## 7:1

Alif – Lam – Mim – Shod  [^452]

[^452]: Nikula huruf-huruf abjad yên teletak pado awal sebagian dari surat-surat Al Quran pecak: Alif laam miim, Alif laam raa, Alif laam miim shaad serto liannyo. diantaro Ahli-ahli tafsir wênten yên nyerake pengertiannyo kepado Allah kerno dipandang temasuk ayat-ayat mutasyaabihaat, serto wênten pulo golongan yên nafsirkenyo atawa yên mandangnyo sebagî nami surat, serto wênten pulo yên bependapet bahwo huruf-huruf abjad niku gunonyo peranti narîk pehatian sedanten pendengêr supayo merhatike Al Quran niku, serto peranti ngisyaratke bahwo Al Quran niku diturunke dari Allah jerû baso Arab yên tesusun dari huruf-huruf abjad. Kalu wong-wong niku nano yakin bahwo Al Quran niku diturunke dari Allah serto dîdînyo buatan Nabi Muhammad s.a.w.,  cobola wong-wong niku damel pecak Al Quran niku.

## 7:2

(Nikila) kitab yên diturunke Allah kepado niko (Muhammad) dades nano angsal niko sesek dado kernonyo, supayo niko ngesûng peringatan dengen (kitab) niku serto dades pelajaran bagi wong-wong yên beiman.

## 7:3

Tumutla napi yên diturunke kepado niko dari Tuhan niko, serto nano angsal niko tumut pemimpin selian Dio, [^453] setitik nian niko ngembil pelajaran.

[^453]: Maksudnyo: pemimpin-pemimpin yên makto niko kepado kesesetan.

## 7:4

Alangke kata negeri yên sampûn Kame’ binasoke, siksoan Kame’ rawû (nimpo penduduk) nyo pado malem dinten, atawa pado waktu wong-wong niku rehat pado awan dinten.

## 7:5

Dades waktu siksoan Kame’ rawû nimpo wong-wong niku, anglôan wong-wong niku nano lian, cuma becerios:”Selesernyo Kame’ ya'ni wong-wong yên zolim”.

## 7:6

Dades cengki bakal kame' takênke kepado umat yên sampûn nerimo seruan (dari Rosul-rosul) serto Kame’ bakal betakên (pulo') samo Rosul-rosul.

## 7:7

Serto cengki bakal Kame’ cerioske kepado wong-wong niku dengen ilmu (Kame’) serto Kame’ nano tebê (dari wong-wong niku).

## 7:8

Timbangan pado dinten niku (kame'dadeske ukuran) keleseran. dades sinten saos yên berat timbangannyo (kebajikannyo) wong-wong nikula wong yên beruntung.

## 7:9

Serto sinten saos êntêng timbangannyo dades wong-wong nikula wong yên sampûn merugike awa' dêwê', kerno wong-wong niku zolim dengen ayat-ayat Kame’.

## 7:10

Serto selesernyo, Kame’ sampûn nûdû’ke niko di bumi serto di ngeriku Kame’ nyaweske (sumber) penguripan, peranti niko, (tapi) setitik nian niko yên besyukur.

## 7:11

Serto selesernyo, Kame’ sampûn ngawê’ niko, sampûn niku mentuk (badan) niko, sampûn niku Kame’ befirman kepado malaêkat-malaêkat:” Besûjûdla niko kepado Adam”, dades malaêkat niku sûjûd, kecuali iblis, iblis nano tegolong wong-wong yên besujud.

## 7:12

(Allah) befirman, napidio yên ngalangi niko, laju niko nano besûjud (kepado Adam) waktu Kulo ngêngkên niko. (Iblis) nyimbat, kulo langkung saê daripado dio, niko ngawe’Kame’ kulo dari api sedengke dio niko gawê’ dari tana.

## 7:13

(Allah) befirman, dades tûrûnla niko darinyo (suargo) kerno niko nano patût nyombongke awa' di jerûnyo. Metula! selesernyo, niko tegolong makhluk yên hino.

## 7:14

(Iblis) nyawab, sûngla kulo ûndûr waktu, [^454] sampe dinten wong-wong niku dibangkitke.

[^454]: Maksudnyo: janganlah kulo serto anak cucung kulo dipademke nggût dinten kiamat nggût kulo wênten waktu ngolo’i Adam serto anak cucungnyo.

## 7:15

(Allah) befirman, enggê, niko telînggî yên disûng pengûndûran waktu.

## 7:16

(Iblis) nyawab, kerno niko sampûn ngehûkûm kulo kesasar, pasti kulo bakal selelu ngalangi wong-wong niku dari jalan niko yên leser.

## 7:17

Sampûn niku cengki kulo bakal rawû ke wong-wong niku dari luan, dari buri, dari kanan serto dari kerinyo, serto nikonano ningali, kata dari wong-wong niku yên besyûkûr.

## 7:18

(Allah) befirman, metula niko dari ngeriku (suargo) dengen keadaan terhino serto teusir. Cengki, sinten saos di antaro wong-wong niku wênten yên tumut, cengki bakal ngebê'kenerako jahanam dengen niko sedantennyo.

## 7:19

Serto (kelap Allah):”hei Adam, mantepla niko serto sêma niko dijerû suargo serto tedola napi saos yên niko beduo demeni. Tapi nano angsal niko beduo mara’i batang kayu yên sios niki (kalu dipara'-i) niko beduo tegolong wong-wong yên zolim.

## 7:20

Dades sêtan misi'ke pikiran jahat kepado wong duo niku supayo ningalke auratnyo (yên selambat niki) tetutup serto (sêtan) becerios:”Tuhan niko nega niko beduo marak-i batang kayu niki, supayo niko beduo nano dades malaêkat atawa nano dades wong yên kekel (mantep dijerû suargo).

## 7:21

Serto dio (sêtan) besumpa kepado keduonyo, “Selesernyo kulo niki leser temasok penasêhat niko”.

## 7:22

Dio (sêtan) ngîpûk wong duo dengen tipu dayo supayo nyîcîpi (bua) kayu niku, dades waktu wong duo niku sampûn nyîcîp bua kayu niku, ketingalan olê wong duo niku auratnyo, dades mula’ila wong duo niku nekepinyo dengen godong suargo. Serto Tuhan nyeru wong duo niku: ”nanola Kulo sampun nega niko mara’i batang kayu niku, serto Kulo sampun becerios basonyo selesernyo sêtan niku ya'ni musuh yên nyato peranti niko beduo”.

## 7:23

Kelap keduonyo:”Ya Tuhan kame', sampûn zolim kame’ dengen awa' Kame’ dêwê'. Kalu niko nano ngampuni kame' serto ngesûng rohmat kepado kame' niscayo Kame’ tegolong wong-wong yên rugi”.

## 7:24

(Allah) befirman:”Turunla niko, sebagean niko bakal saling bemusuhan sios sami yên liannyo. Bagi niko, bumi ya'ni enggon  pe-daleman serto kesenangan niko sampe waktu yên sampûn ditentuke.

## 7:25

(Allah) befirman:”Di ngeriku niko ûrîp, di ngeriku niko padem, serto dari ngeriku (pulo') niko bakal dibangkîtke”.

## 7:26

Hei anak cûcûng Adam [^455] ! Selesernyo Kame’ sampûn nyedioke pakean peranti aurat niko serto peranti aêsan peranti niko. Tapi kelambi takwa [^456] , nikula yên langkung saê. ma'nikula sebagian tando-tando kekuasoan Allah, mugo-mugo wong-wong niku imut.

[^455]: Ma’sudnyo ya'ni: umat wong

[^456]: Ma’sudnyo ya'ni: sesampun niku bertakwa kepado Allah.

## 7:27

Hei anak cûcûng Adam ! Nano angsal niko sampe tebudi ole sêtan ma’kayo halnyo (setan) sampûn metuke walid niko dari suargo, dengen muka’ke/mecati pakêan keduonyo peranti ningali aurat keduonyo. Selesernyo Dio serto ana’ buanyo angsal ningali niko dari enggon yên niko nano wikan ningalinyo.. Selesernyo Kame’ sampûn nadoske sêtan-sêtan niku pemimpin peranti wong-wong yên nano beriman.

## 7:28

Serto kapan wong-wong niku ngadoke damelan keji [^457] , wong-wong niku becerios: “kame' ningali nenek puyang kame' ngadoke yên ma’niku serto Allah ngêngkên Kame’ namelkenyo”. Kelapke:”Selesernyo Allah nano kalo ngêngkên bedamel keji, napi niko nyerioske Allah tentang napi yên niko nano wikan”.

[^457]: Peca': syirik, thawaf telanjang di sekeliling ka'bah serto sebaginya.

## 7:29

Cerioskela, Tuhan kulo ngêngkên belaku adîl; adepkela rai niko (kepado Allah) [^458] saben niko semayang serto sembala Dio dengen suko redho ibadat semato-mato kepadonyo, niko bakal dimantû’ke kepado-nyo ma’kayo niko diciptoke semulo.

[^458]: Maksudnyo: tumpakela peratian niko kepado semayang niku serto pusatkela peratian niko semato-mato kepado Allah.

## 7:30

Sebagean disûngnyo petûnjûk serto sebagean lagi sepantesnyo Kame’dadeske kesasar. Wong-wong niku dadeske sêtan-sêtan yên pemîmpîn selian Allah. Wong-wong niku nyangko sampûn angsal petûnjûk.

## 7:31

Hei anak cûcûng Adam ! Pakêla pakêan niko yên saê pado saben (ngelebet) ke mesjid, [^459] nedo serto minumla, tapi nano angsal rakus. [^460] selesernyo, Allah nano demen dengen wong yên tepeliwat.

[^459]: Ma’sudnyo: saben-saben ayun namelke semayang atawa thawaf keliling ka'bah atawa abadat-abadat yên lian.

[^460]: Ma’sudnyo: janganlah tepeliwat yên dibutuke olê badan serto jangan pulo' tepeliwat tehadep tedoan yên dihalalke.

## 7:32

Cerioske (ya Muhammad) sinten yên ngeharamke aêsan dari Allah yên sampûn dinyaweskeperanti hambo-hambonyo serto rezeki yên saê-saê. Cerioske, sedanten niku peranti wong-wong yên beriman jerû keûripan dunio, serto khusus (peranti wong-wong niku saos) pado dinten kiamat. [^461] ma'nikula kame' njelaske ayat-ayat niku peranti kaûm yên sampûn maklûm

[^461]: Ma’sudnyo: aêsan- dari Allah serto dadesnan yên saê niku angsal dinikmati di dunio niki olê wong-wong yên beriman serto wong-wong yên nano beriman, sedengke di akhirat nanti wêntenla semato-mato peranti wong-wong yên beriman saos.

## 7:33

Cerioske (ya Muhammad), Tuhan kulo cuma ngeharamke sedanten damelan keji yên ketingaserto serto yên tesingit, bedamel doso, beperanti zolim, nano wênten alesan yên leser, serto (ngeharamke) niko nyekutuke Allah dengen napi saos, sedengke Dio nano nurunke alesan peranti niku, serto (ngeharamke) niko becerios tentang Allah napi yên niko nano wikan.

## 7:34

Serto saben umat punyo ajal (bates waktu) [^462] dades kalu ajalnyo rawû, wong-wong niku nano wikan nyatu mûndûr atawa digancangke walaupun sedenget saos.

[^462]: Ma’sudnyo: saben-saben bangsa wênten bates waktu kejayaan atawa keruntuhan.

## 7:35

Hei anak cûcûng Adam! Kalu rawû kepado niko, Rosul-rosul dari keluargo niko dêwê' yên nyerioske ayat-ayat Kulo kepado niko, dades sinten yên betakwa serto nandani damelan yên saê, dades nano wênten raso wedhi' pado wong-wong niku, serto nano bersedîngan..

## 7:36

Tapi wong-wong yên mudike ayat-ayat Kame’ serto nyombongke awa' tehadepnyo, nikula wong-wong isi nerako, yên mantep di jerûnyo.

## 7:37

Dades sinten yên langkung zolim, wong yên ngawê’ kebohongan tehadep Allah atawa yên mudike ayat-ayatnyo. Wong-wong niku bakal nemu perantian yên sampûn ditentuke di jerû kitab. Hinggo waktu sampe rawûnyo ûtûsan-ûtûsan (malaêkat kame') kepado wong-wong niku peranti nyabut nyawonyo. Wong-wong niku (malaêkat-malaêkat) becerios: ”Dipundi sembahan yên lazim niko semba selian Allah?” Wong-wong niku (wong musyrik) nyimbat:  “Sedantennyo sampûn lenget dari kame'”, serto wong-wong niku ngesûng kesaksian tehadep awa'nyo dêwê', basonyo wong-wong niku ya'ni wong kafir.

## 7:38

Allah befirman, ngelebetla niko ke jerû api nerako sami dengen golongan jin serto wong yên sampûn nulu dari niko. Saben kali umat yên ngelebet, dio melaknat dûlûrnyo, sehinggo kapan wong-wong niku sampûn ngelebet sedantennyo, beceriosla wong yên (ngelebet) karang buri [^463] kepado yên nulu [^464] :”Ya Tuhan Kame’, wong-wong niku sampûn nyasarke Kame’. Rawûkela siksoan api nerako yên belipet gando kepado wong-wong niku”. Allah befirman:”Sêwang-sêwang nerimo (siksoan) yên belipet gando tapi niko nano wikan”.

[^463]: Ma’sudnyo: penumut

[^464]: Ma’sudnyo: pemimpin-pemimpin

## 7:39

Serto wong yên (ngelebet) nulu becerios kepado yên (ngelebet) karang buri:”niko nano punyo kelangkungan setitik saos dari kame'. dades rasokela azab niku kerno damelan yên sampûn niko damelke”.

## 7:40

Selesernyo wong-wong yên ngebohongke ayat-ayat kame' serto nyombongke awa' tehadepnyo, nano ayûn dibuka’ke lawang-lawang langit [^465] peranti wong-wong niku serto wong-wong niku nano wikan ngelebet ke suargo, sedêrêng onto ngelebet ke jerû lubang jarum. [^466] ma'nikula kame' ngesûng balesan kepado wong-wong yên bedamel jahat.

[^465]: Retinyo: doa serto amal wong-wong niku nano diterimo Allah.

[^466]: Retinyo: wong-wong niku nano mungkin melebet suarga peca' nano mungkin melebetnyo unto ke lubang jarum.

## 7:41

Peranti wong-wong niku lamat/lihab dari api nerako serto di pûcûk wong-wong niku wênten kemûl (selimut) api nerako. [^467] ma'nikula kame' ngesûng balesan kepado wong-wong yên zolim.

[^467]: Ma’sudnyo: wong-wong niku tekepung jerû api nerako.

## 7:42

Serto wong-wong yên beriman serto beamal soleh, kame' nano ayûn mberati wong, melianke nûrût kesanggûpannyo. Wong-wong nikula ali suargo; Serto wong niku mantep di jerûnyo.

## 7:43

Serto Kame’ sampûn nyabût napi yên  wênten di jerû dado wong-wong niku (raso dendem), mengalir dari bawa wong niku sungi-sungi. Wong-wong niku becerios:”Sedanten puji peranti Allah yên sampûn nûnjûkke kame' ke (suargo) niki. Kame’ nano wikan kepanggî petûnjûk sekironyo Allah nano nûnjûkke Kame’”. Selesernyo Rosul-rosul Tuhan Kame’ sampun makto yên leser. Dicerioske sami wong-wong niku, nikula suargo yên sampûn diwariske kepado niko, dengen napi niko sampûn bedamel.

## 7:44

Serto becerios sedanten penunggu suargo, kepado penunggu nerako:”selesernyo, kame' sampun kepanggî napi yên dijanjike Tuhan kepado kame' niku leser. Napi niko sampun kepanggî napi yên dijanjike Tuhan niko niku leser ? Wong-wong niku nyawab:”Leser”. dades penyeru (malaekat) ngumumke di antaro wong-wong niku “Laknat Allah peranti wong-wong zolim”.

## 7:45

(Ya'ni) wong-wong yên ngalang-ngalangi (wong lian) dari jalan Allah serto nak nyimpangkeyo. Wong-wong niku, nikula yên ngingkari keuripan akhêrat.

## 7:46

Serto di antaro keduonyo (penduduk suargo serto nerako) wênten tabir; serto di pûcûk A’raf (enggon yên paling tinggi) [^468] wênten wong-wong yên sewawûan, dengen tando dêwê’-dêwê'. Wong-wong niku ngesûng wikan penduduk suargo “Salamun ‘alaikum” [^469] (salam sejatera peranti niko). Wong-wong niku dêrêng angsal ngelebet, tapi wong-wong niku pêngên gacang (ngelebet).

[^468]: Al A'raaf retinyo: enggon yên tertinggi di antaro suarga serto nerako.

[^469]: Retinyo: Mudah-mudahan Allah ngeelimpake Kesejahteraan tehadep niko.

## 7:47

Serto kapan pandangan wong-wong niku dialihke ke penduduk nerako, wong-wong niku becerios:”Ya Tuhan Kame’, mugola niko’ dadeske Kame’ sami-sami wong-wong zolim niku”.

## 7:48

Serto wong-wong di pucuk A’raf (enggon yên paling tinggi) nyemayoi wong-wong yên diwawoinyo kereno tandonyo. Kelapnyo: ”Nano berego napi yên niko kumpulke serto yên niko sombongke (kerîhîn).

## 7:49

Napi niku wong-wong [^470] yên sampun niko sumpai, bawa nano bakal angsal rohmat Allah ? (Allah befirman):” ngelebetla niko ke jerû suargo ! Nano wênten raso wedhi' pado niko serto niko nano bakal sedî”.

[^470]: Ma’sudnyo: penghuni syurgo.

## 7:50

Serto beteriak pendûdûk nerako kepado penduduk suargo:” Cûrûke (setîtîk) toyo kepado Kame’ atawa rezeki napi saos yên sampun disûngke Allah kepado niko”. Wong suargo nyimbat:”Sûnggû, Allah sampûn ngeharamke duo-duonyo bagi wong-wong kafir”.

## 7:51

(Ya'ni) wong-wong yên maênke igamonyo serto dades uyo’an, jugo wong-wong niku sampûn tebudi olê keûrîpan dunio. dades pado dinten niki (kiamat), wong niku kame 'lalike, ma’kayo di dunio kerîhîn, lali dengen hadrengan dinten niki serto ingkar dengen ayat-ayat kame'.

## 7:52

Selesernyo, Kame’ sampûn merawûke kepado wong-wong niku, kitab (Al Quran) yên njelaske dengen dasar ilmu, [^471] dades petunju’ dan rohmat bagi wong beiman.

[^471]: Ma’sudnyo: tehadep dasar wikanmyo kame' tentang napi yên dades kemashlahatan peranti hamba-hamba kame' di dunio serto akhirat.

## 7:53

Napi wong niku cuma nunggu-nunggu bukti keleseran (Al-Qur’an). Pado dinten bukti keleseran niku rawû, wong-wong yên sedêrêng niku nano semayo, kelapnyo: ”selesernyo, Rosul-rosul Tuhan kame' sampûn rawu makto keleseran. dades wênten nano pengesung syafaat bagi Kame’ yên ayûn nulung Kame’ atawa supayo kame' dibalike (ke dunio) sehinggo Kame’ ayûn beramal, dêdênyo pecak damelan yên Kame’ damelke kerihin?”- Selesernyo wong niku ngerugike awa'nyo dêwê' serto sampûn lenget napi yên wong-wong niku damel kerîhîn .

## 7:54

Selesernyo, Tuhan niko (ya'ni) Allah yên ngawê’ langit serto bumi lambatnyo enem maso, sampûn niku Dio tinggal di pûcûk “Arsy”. [^472] Dio nûtûpke malem kepado siang yên numutinyo dengen sigero. (Dio ngawe’) matoari, bulan, serto bintang-bintang, tûndûk dengen perêntanyo. Imutla ! damelan serto sedanten ûrûsan dades he’Nyo. Maha suci Allah, Tuhan sedanten alam.

[^472]: Besemayam di pûcû 'Arsy ya'ni sios sifat Allah yên wajib kito imani, klop dengen keagengan Allah serto kesucian-Nyo.

## 7:55

Bedo’ala kpado Tuhan niko dengen tawadhu’ serto suaro yên lembut. selesernyo, Dio nano demen dengen yên tepeliwat. [^473]

[^473]: Ma’sudnyo: tepeliwat tentang yên ditedo serto caro nedo.

## 7:56

Serto nano angsal niko ngerusa’ di bumi sesampunnyo digawê’ saê. Bedo’ala kepadoNyo dengen raso wedhi' serto penu gayu/harep. Selesernyo rohmat Allah para' peranti wong yên bedamel saê

## 7:57

Serto Diola yên niûpke angin makto kabar ragap, musertoi rawûnyo rohmatNyo (ujan), sehinggo kapan angin niku ngebakto mego mendûng. kame' gerake ke enggon yên kering tandûs, laju kame' tûrûnke ujan di enggon niku. Sampûn niku kame' tûmbûke dengen ujan niku bemacem-macem bua-buaan; makkayo nikula kame' mangunke wong-wong yên sampûn padem, mugo-mugo niko ngembîl pelajaran.

## 7:58

Serto tana yên sae, nûmbûke tanem-tanemannyo dengen izin Tuhannyo, serto tana yên tandûs, nano nûmbûke taneman   yên nganglû.  ma'nikula kame' nyelaske bebalên-balên tando-tando (keagengan kame') peranti wong-wong yên besyûkur.

## 7:59

Selesernyo kame' sampûn ngûtûs Nuh kepado kaûmnyo, dades kelapnyo, “hei kaûm kulo, sembala Allah! Nano wênten Tuhan (sembahan) peranti niko selian Dio. Selesernyo kulo takût niko bakal ditimpo azab pado dinten yên dasyat (kiamat)”.

## 7:60

Kelap pemuko-pemuko kaûmnyo:”Seleser-nyo kame' ningali niko dijerû kesesetan yên nyato (ngaba’-aba’ nian)”.

## 7:61

Dio (Nuh) nyimbat:”hei kaûm kulo ! Kulo nano kesasar, tapi kulo niki Rosul dari Tuhan sedanten alam”. [^474]

[^474]: Ma’sudnyo: kulo wikan hel-hel yên ghaib, yên nano angsal wikan cuman dengen jalan wahyu dari Allah.

## 7:62

Kulo sampêke dengen niko risala Tuhan kulo, serto nasehati niko serto kulo wikan dari Allah, napi yên niko nano wikan.

## 7:63

Napi nikoheran, bahwo sampûn rawû perêngetan dari Tuhan niko liwat wong lanang dari kaum niko dêwê' serto supayo niko betakwa serto niko angsal rohmat.

## 7:64

Dades wong-wong niku mudikenyo (Nuh); dades kame' selametke dio serto kawan-kawannyo  di jerû kapal, serto kame' tenggelemke wong-wong yên mudike ayat-ayat kame'. Selesernyo wong-wong niku yên buto (mato atinyo).

## 7:65

Serto kepado kaûm ‘Ad, (Kame’ ûtûs) dûlûrnyo (nabi) Hud. Kelapnyo:"hei kaûm kulo ! Sembala Allah ! Nano wênten Tuhan (sembahan) peranti niko selian Dio. dades ngapo niko nano betakwa.

## 7:66

Pemuko-pemuko wong-wong yên kafir dari kaûmnyo becerios:”. Selesernyo Kame’ ningali niko kirang waras serto Kame’ anggap niko tegolong besa' kelakar”.

## 7:67

Dio (Hud) nyimbat:”hei kaum kulo ! Dêdênyo kulo kirang waras, tapi kulo niki ya'ni Rosul dari Tuhan sedanten alam”.

## 7:68

Kulo sampêke dengen niko risala Tuhan kulo, serto kulo niki penasehat bagi niko yên tepecayo .

## 7:69

Napi niko heran ,  bahwo wênten perengetan dari Tuhan niko liwat sios wong lanang dari kaûm niko dewek, peranti dengengetke niko ? Imutla, waktu Dio dadeske niko seperanti khalifa-khalifa sesampun kaûm Nuh, serto Dio ngelangkungke kekuatan badan serto perawakan niko. dades imutla dengen nikmat-nikmat Allah supayo niko betuwa.

## 7:70

Wong-wong niku becerios, napi niko rawû kepado kame', supayo kame’ cuma nyemba Allah saos serto ninggalke napi lazim disemba olê nênêk puyang kame'? dades buktikela ancaman niko kepado kame', kalu niko memang leser”.

## 7:71

Dio (Hud) nyimbat:”selesernyo, bakal nimpo niko kebencian serto kemurkoan dari Tuhan. Napi niko nak bebanta dengen kulo tentang nami-nami (berhalo) yên niko serto nênêk puyang niko damel dêwê’. Padohal Allah nano nurunke keterangan peranti niku ? Kalu ma'niku tunggula, selesernyo kulo jugo sami dengen niko tegolong yên nunggu”.

## 7:72

Dades kame' selametke Dio (Hud) serto rencang-rencangnyo dengen ramat kame' serto kame' ancûrke wong-wong yên mudike ayat-ayat kame' sampê ke oyot-oyotnyo. Wong-wong niku dêdênyo wong-wong yên beiman.

## 7:73

Serto kepado kaûm Tsamud (Kame’ ûtûs) dûlûrnyo, Solih; Kelapnyo: ”hei kaûm kulo! Sembala Allah! Nano wênten Tuhan (sembahan) peranti niko selian Dio. Selesernyo sampûn rawû kepado niko bukti yên nyato dari Tuhan niko. Niku (sios) unto betino dari Allah kame' dadeske tando peranti niko. dades tala’kela Dio nedo di bumi Allah, nano angsal diûsik, mengkin akibatnyo niko bakal nerimo sikso yên pedî”.

## 7:74

Serto imutla waktu Dio nadoske niko khalifa-khalifa sesampûn kaûm‘Ad serto nempatke niko di bumi. Di tana yên rato niko tega’ke istana-istana, serto di bukit-bukit niko paat kame' dadeske rompo'-rompo'. dades imutla nikmat-nikmat Allah serto nano angsal niko damel kerusakan di bumi.

## 7:75

Pemuko-pemuko yên nyombongke awa' becerios kepado wong-wong yên dianggep lema, ya'ni wong-wong yên sampûn beiman di antaro kaûmnyo:”Wikan nano niko bahwo Solih ya'ni Rosul dari Tuhannyo ? Wong-wong niku nyimba:”Selesernyo kame' pecayo kepado napi yên disampekenyo”.

## 7:76

Wong-wong yên nyombongke awa' becerios:”Selesernyo kame' ngingkari napi yên niko pecayo”.

## 7:77

Sampûn niku, wong-wong niku nyemelê onto betino niku serto belaku bongka’ dengen perinta Tuhannyo. Kelap wong-wong niku: “hei Solih! Buktikela ancaman niko kepado kame', kalu leser niko sala sios Rosul”.

## 7:78

Dades rawûla lindu/gempo nimpo wong-wong niku, dades wong-wong niku padem begelêmpangan di jerû rûntûan rompo'nyo.

## 7:79

Sampun niku Dio (nabi Solih) kesa ninggalke wong-wong niku sambil becerios: “hei kaûm kulo! selesernyo, kulo sampûn nyampêke amanat Tuhan kulo kepado niko serto kulo sampûn nasêhati niko. Tapi niko nano demen dengen wong yên ngesung nasêhat”.

## 7:80

Serto (Kame’ jugo sampûn ngûtûs) Luth, waktu Dio becerios kaûmnyo:”Napi sebab niko bedamel keji, [^475] yên dêreng kalo dida-melke oleh sios wong saos sedêrêng niko (di dunio niki)”.

[^475]: Damelan faahisyah di ngeriki ya'ni: homoseksual peca' diterangke jerû ayat 81

## 7:81

Leser, niko sampun ngelampiaske syawat niko kepado sesami lanang, dêdênyo dengen wadon. niko leser-leser kaum yên tepeliwat.

## 7:82

Serto, nano lian jawaban kaumnyo, cuma becerios:”Tûndûngla wong-wong niku (Luth serto pengikutnyo) dari negeri niko niki, wong-wong niku wêntenla wong yên nganggap awa'nyo suci”.

## 7:83

Sampun niku kame' selametke Dio serto pengikutnyo, kecuali semanyo. Dio tumut wong yên tinggal.

## 7:84

Serto kame' ujani wong-wong niku dengen ujan (batu). dades tingalila ma’pundi akibat wong yên bedamel doso.

## 7:85

Serto kepado pendudu' Madyan, [^476] (Kame’ utus nabi) Syuaib, dulur wong niku dêwê’. Kelapnyo: ”hei kaum kulo Sembala Allah ! Nano wênten Tuhan peranti niko selian dio. Selesernyo sampun rawu kepado niko petunju’ yên nyato dari Tuhan niko. Sempurnokela takeran serto timbangan, serto nano angsal niko ngerugike wong setitik saos. Nano angsal niko ngerusa’ di bumi sesampûn (diciptake) dengen saê. Nikula yên langkung saê peranti niko kalu niko wong beiman.

[^476]: Mad-yan wêntenla nami putera Nabi Ibrahim a.s. sampun niku dades nami kakaluh yên tediri dari anak cucu Mad-yan niku. Kkaluh niki diam di suatu enggon yên jugo dinamii Mad-yan yên teletak di pantai laut merah di tenggara gunung Sinai.

## 7:86

Serto nano angsal niko lînggî di saben têmbokan dengen nakût-nakûti serto ngalang-ngalangi wong-wong yên beiman dari jalan Allah serto ayun nyimpangkenyo. Imutla kalo niko kerîhîn setîtîk laju Allah dadeske kata. Serto peratike ma'pundi akhir dari wong-wong yên bedamel kerusakan.

## 7:87

Kalu wênten segolongan di antaro niko yên beiman kepado (ajaran) yên kulo diutus nyampekeyo. Serto wênten (pulo') segolongan yên nano beriman, dades besabarla nggût Allah netepke keputusan di antaro kito. Diola hakim yên langkungsaê.

## 7:88

Kelap pemuko-pemuko dari kaum Syu’aib yên bongkak niku:“ Selesernyo, kame' ayun ngusir niko hei Syu’eb serto wong-wong yên beiman sami niko dari negeri kame'. Kelap (Nabi) Syu”eb: “(Napi niko maler ayun ngusir kame'), walau kame' nano ayun?”.

## 7:89

Selesernyo Kame’ sampun ngedamel kebohongan ageng, kalu Kame’ bebîlûk lagi ke igamo niko, padahal Allah sampûn nyelametke Kame’ dari igamo niko. Serto nano pantes Kame’ mantû’ kepado igamo niku, kecuali kalu  Allah Tuhan Kame’ ngayuninyo. Ilmu Tuhan Kame’ Maha luas. dengen Allah saos Kame’ betawakkal. ”Ya Tuhan kame’, (kame’ nyatu) antaro kame' dengan kaum kame' disûng pûtûsan yên leser/adil. Serto nikola Pemûtûs yên langkung saê.

## 7:90

Serto kelap Pemuko-pemuko kafîr dari kaumnyo (Nabi Syuaib): “Kalu niko tumut Syu’aib, selesernyo niko dades wong rugi”.

## 7:91

Dades lindu nimpo wong-wong niku, dades mayit-mayit bekaparan dijerû rompo'-rompo'nyo

## 7:92

Wong-wong yên ngebohongke (nabi) Syua’ib peca’ dêrêng kalo  wênten di ngriku; wong-wong yên ngebohongke (nabi) Syua’ib, nikula wong-wong yên rugi.

## 7:93

Dades dio (nabi Syuaib) ninggalke wong-wong niku, serto kelapnyo:” hei kaûmku, kulo sampûn nyampeke risalah Tuhanku kepado niko, dan kulo sampn nasehati niko. dades ma'pundi kulo na’ sedî peranti kaûm kafir”.

## 7:94

Serto Kame’ nano ngûtûs nabi pado negeri –negeri (tapi pendûdûknyo ngebohongke nabi niku), selian Kame’ timpoke kepado pendudu'nyo ûrîp yên saro, serto kata ditim-po bala’, supayo wong-wong niku tûndû’ (ngerenda awa' kepado Allah).

## 7:95

Sampûn niku, kame' genti anglûan niku dengan keladasan, hinggo zuriatnyo (dan hartonyo) betamba kata. Serto kelap wong-wong niku:“ Nenek puyang kame  sampûn ngerasoke nganglû dan jugo ladas”. dades kame' timpoke siksoan kepado wong-wong niku secaro ngejût. Serto wong-wong niku jugo nano ngeraso.

## 7:96

Kalu sekironyo pendûdûk negeri-negeri ber iman serto betakwa, cengkila Kame’ buka’ kepado wong-wong niku berkat dari langit serto dari bumi, tapi wong-wong niku mudike (ayat-ayat Kame’). dades Kame’ sikso wong-wong niku akibat damelannyo dewe’.

## 7:97

Napi pendûdûk negeri niku ngeraso aman ayun rawûnyo siksoan Kame’ kepado wong-wong niku pado waktu malem dinten ketiko wong-wong niku tilem ?

## 7:98

Napi pendûdûk negeri niku ngeraso aman ayûn rawûnyo siksoan Kame’ kepado wong-wong niku pado waktu dhuha, ketiko wong-wong niku bemaên maên.?

## 7:99

Napi wong-wong niku ngeraso aman dari siksoan Allah (yên rawûnyo nano disangko-sangko) nano wênten yên ngeraso aman dari siksoan Allah selian wong-wong yên rugi.

## 7:100

Jugo, napi dêrêng jelas bagi wong-wong yên ngewarisi negeri yên sampûn telas pendû-dûknyo. Kalu Kame’ ayuni cengki Kame’ sikso wong-wong niku akibat doso-dosonyo; kame' kunci padem ati wong niku sampê wong-wong niku peka'. (nano wikan nenger lagi).

## 7:101

Nikula negri-negri (yên sampûn Kame’ tumpeske), Kame’ cerioske dengen niko seba-gêan. Selesernyo Rosul-rosul sampûn rawu kepado wong-wong niku ngebakto bukti-bukti yên nyato, tapi, wong-wong niku nano beriman (jugo) kepado napi yên sampûn dibudikenyo kerîhîn. ma'nikula' Allah ngunci ati wong-wong kafîr.

## 7:102

Kame' nano kepanggî kata dari wong-wong niku nepati janji, tapi kata dari wong-wong niku fasiq nian.

## 7:103

Sampûn niku Kame’ ûtûs Nabi Musa, sesampûn rosul-rosul niku, ngebakto ayat-ayat kame' kepado Fir’aun [^477] serto pemuko-pemuko kaûmnyo, dades wong niku zolim. Tingalila ma'pundi akibat wong-wong yên damelannyo ngerusak.

[^477]: Fir'aun wêntenla gelar peranti raja-raja Mesir purbakala. nûrût sejarah, Fir'aun di maso Nabi Musa a.s. ya'ni Menephthah (1232-1224 S.M.) anak dari Ramses.

## 7:104

Serto kelap Nabi Musa: “Hei Fir’aun. Selesernyo Kulo niki ûtûsan dari Tuhan sedanten alam

## 7:105

Pado hakekatnyo kulo nano nyerioske tentang Allah kecuali yên haq. Kulo rawû ngadep niko ngebakto bukti yên nyato dari Tuhan niko, dades biarkela Bani Israel (kêsa) bareng kulo

## 7:106

Kelap Fir’aun:” Kalu niko niku leser makto bukti, adepke bukti niku, kalu memang niko wong leser”..

## 7:107

Dades Nabi Musa nguntalke tungkatnyo, tongkat niku dades ulo asli yên ageng

## 7:108

Nabi Musa metuke tangan (dari jerû kelambi)-nyo, langsung dades pûtî besinar ditingali olê wong-wong niku.

## 7:109

Kelap pemuko-pemuko Fir’aun: “Musa niku leser-leser ali sihir yên pakem

## 7:110

Yên ayûn ngûsir niko dari negeri niko”. (bekelap Fir’aun) :”ma'pundi, napi yên ayûn niko saranke”

## 7:111

Pemuko-pemuko niku ngesûng saran: “Diemkela dumin Musa serto dûlûrnyo niku, sementaro niku, kito kirim (pasukan) ke-pelosok-pelosok negri guno ngûmpûlke tukang-tukang sihir kito”.

## 7:112

Rombongan niku ngadep niko, ngebakto tukang-tukang sihir pilian yên padê’

## 7:113

Rawûla tukang-tukang sihir niku ngadep Fir’aun. Kelap Tukang-tukang sihir niku: “Napi Kame’ ayûn disûng upa kalu Kame’ ngalake Musa” ?

## 7:114

Kelap Fir’aun:”Eleser. niko dades wong-wong betua dades para' kulo”

## 7:115

Kelap Tukang-tukang sihir niku:” Hei Musa! napi niko yên ayun mguntalke dumin, napi kame' ?”

## 7:116

Kelap Nabi Musa: “Untalkela dumin he’ niko”. Tukang-tukang sihir niku nguntalke (tali-tali yên ageng serto kayu-kayu yên panjang) [^478] , nyulap mato wong-wong (yên haderangan di ngriku), dadeske wong niku kata yên keri.Wong niku nûnjû’ke sihir yên ageng

[^478]: Menurut Ibnu Abbas di Tafsir al-Maroghi, Terj, Barun Abu Bakar LC, Semarang,CV Toha Putra, 1987, jilid  9, h, 51

## 7:117

Kame' (Allah) ngesûng wayu Kepado Nabi Musa: “Untalkela tongkat niko”. dades tongkat niku nego’ napi yên diuntalke tukang- tukang sihir niku sedantennyo.

## 7:118

Dades ketingaserto yên haq, serto batal (rusak)la damelan  tukang tukang sihir niku.

## 7:119

Dades tukang sihir niku kala, serto dades tehino.

## 7:120

Tukang-tukang sihir niku langsung mûngkû’- ke badannyo besûjûd ( kepado Allah) [^479]

[^479]: Wong-wong tukang sihir niku besujud sami Allah karno yakin ajaran yên dibakto Nabi Musa niku leser, napi yang wong-wong niku kiro Nabi Musa niku tukang sihir nano leser.

## 7:121

Kelap wong niku (tukang sihir):” Kame’ beriman sami Allah Tuhan sedanten alam”

## 7:122

(Maksudnyo,) Tuhan Musa serto Tuhan Harun

## 7:123

Kelap Fir’aun:”Napi niko beriman sami Musa sedêrêng kulo ngesûng izin sami niko? Selesernyo, napi yên niko peranti niku wêntenla tipu muslihat niko yên sampûn niko atûr di ngriki, dijero kota niki, Peranti metuke penduduk kota niku, niko pasti wikan ( akibat damelan niko niki)”.

## 7:124

“Cengki kulo tetak tangan serto sikil niko besilang-seli [^480] . Sampûn niku. Kulo pasti ayûn nyalib niko di kayu danten.

[^480]: Retinyo: kalu tangan kanan yên diteta’, dades kaki yên diteta’ kaki kiri, mak niku  juga kalu tangan kiri yên diteta’, kaki kanan yên diteta’

## 7:125

Kelap wong-wong niku (Tukang sihir): “kame' danten mantû’ ke Tuhan kame’ saos”..

## 7:126

Dêdênyo niko males dendem, kecuali sertotaran Kame’ beriman sami ayat-ayat Tuhan Kame’ waktu ayat-ayat Tuhan kame' rawû, (Wong-Wong yên beriman niku bedoa’):”Ya Tuhan Kame’, limpake ke Kame’ kesabaran, serto pademke Kame’ seperanti Muslim”

## 7:127

Kelap pemuko kaum Firaun:”Napi nano niko adang Musa serto kaûmnyo supayo nano ninggalke negeri niki (Mesir), Niko serto Tuhan-Tuhan niko. Kelap Fir’aun: “Ayûn kito bunu budak-budak sertoangnyo, yên  betinonyo biarla urip. Kito bekuaso nian kepado wong wong itu ( Musa serto kaûmnyo)”

## 7:128

Musa bepesen sami kaûmnyo:”Nyatu tolong sami Allah serto sabar.Selesernyo bumi niki hê’ Allah: diwarîske-Nyo kepado sinten yên diayuninyo dari hambo-hambo-Nyo. aîr yên saê peranti wong-wong yên betakwa”\\

## 7:129

Wong-wong niku (kaum Musa) becerios: “Kame’ sampûn dianiayo (ole Fir’aun) dari niko dêrêng rawu sampê niko  sampûn rawû [^481] ”. Kelap Nabi Musa:” Mugo Allah minasoke musu-musu niko, serto mantep-ke niko dades Kholipa di bumi (Nyo), Allah ayun ningali ma'pundi amal-amal niko [^482]

[^481]: Kaum Nabi Musa ngadu sami Nabi Musa, kalu naseb wong-wong niku sami saos, sedereng, jugo sampun rawunyo Nabi Musa guno ngajak wong-wong niku melebet igamo Allah, jugo ayun lepaske dades budak Fir’aun, Mak niki , sung wikan nano wênten semangat wong-wong niku peranti bejuang

[^482]: Maknonyo: Allah ayun bales amal niko yên leser di bales leser, amal jahat di bales jahat

## 7:130

Selesernyo Kame’ ngûkûm keluargo Fir’aun dengen  musim panas yên lambat serto kirangnyo bua-buaan, supayo dades perêngetan.

## 7:131

Dades kalu rawû kepado wong niku ûrîp makmur. Kelap wong niku:”Nikila bagian Kame’. Kalu ûrîpnyo sangsaro, wong-wong niku nyalake Nabi Musa serto wong-wong yên tumut besamo dio.Taonila, hal nasib niku dari takdir Allah. Tapi wong-wong niku kata yên nano wikan.

## 7:132

Wong-wong niku becerios ( kepado Nabi Musa ):”Napi saos bukti yên niko bakto peranti nyihir Kame’, Kame’ nano ayûn beiman sami niko”.

## 7:133

Kame' kîrîm kepado wong niku angin topan, belasertog, tumo, kodok serto dara [^483] peranti conto yên nyato, tapi, wong-wong niku masê tetep bongka’, wong-wong niku dades kaum yên bedoso

[^483]: Ma’sudnyo banyu minum wong-wong niku beruba dades dara

## 7:134

Serto waktu  wong niku keo azab (yên  sampûn dijelaske niku), kelapnyo:” Hey Musa nyatula ke Tuhan niko peranti Kame’ dengan janjinyo dengen  niko [^484]  .Kalu niko wikan nelaske azab niku dari Kame’, pasti Kame’  ayun beriman sami niko, kame' jugo ayûn biarke kêsa berencang niko wong Bani Israel

[^484]: Ma’sudnyo, sebab Musa alaihissalam  sampun di sung pangkat nabi (keabian) dari Allah, dadesnyo wong-wong niku nedo dengan perantaro pangkat nabi (keabian) niku supayo Musa alaissalam nedo sami Allah.

## 7:135

Dades sampûn kame' lengetke azab dari wong niku nggût bates waktu nyo, wong-wong niku ingkar dengen janjinyo.

## 7:136

Dades Kame’ azab sebagean wong niku, Kame’ lelepke ke dasar laut akibat wong-wong niku mudike ayat ayat Kame’, serto dadesla dengen ayat-ayat Kame’ niku lalai

## 7:137

Kame’ wariske kepado kaûm yên sampûn ditindes niku negeri-negeri sebela Timur serto sebela baratnyo [^485] yên sampûn Kame’ berkai. Serto sempurnola kalimat Tuhan niko yên saê peranti Bani Israel disebabke kesabaran wong-wong niku. Jugo Kame’ ancûrke napi yên sampûn didamelke Fir’aun serto kaumnyo, jugo napi yên sampûn ditegakke wong-wong niku [^486] .

[^485]: Ma’sudnyo negeri Syam dan negeri Mesir jugo negeri-negeri sekiter keduonyo yên dikuasai Fir aun dizaman krihin. Sampun Kerajaan Fir’aun rubu negeri-negeri niku diwarisi Bani Israel

[^486]: Yên dimaksud dengan napi-napi yên ditega’ke  Fir’aun yên sampun diancurke Allah niku wêntenla napi yên ditegakke Fir’aun dengan caro menindes Bani Israel, peca’ kota Romses, menaro yên diperintake  HaMahan negakkeyo, jugo yên lian-liannyo

## 7:138

Serto Kame’ anterke Bani Israel ke seberang Lautan [^487] , dades wong-wong niku kepanggî penyemba behalo; kelap wong-wong niku (Bani Israel): “hei Musa : gawê’ke Kame’ behalo peca' sembahan wong-wong niku. Nabi Musa nyimbat: “Selesernyo niko niki kaum yên buyan”.

[^487]: Maksudnyo yên sebela Utara dari Laut Abang (Laut Mera)

## 7:139

Selesernyo wong-wong niku bakal diancurke keyakinannyo dewê’, serto sio-siola napi yên diamalkeyo.

## 7:140

Dio (Nabi Musa) becerios: “Napi pantes kulo ayûn ngerunut Tuhan selian Allah peranti niko ?, padaal Dio (Allah) sampûn dadeske niko langkung saê dari sedanten umat [^488] .

[^488]: Bani Israel yên sampun disung rahmat ole Allah jugo di utamoke dari sedanten umat wentela nenek moyang yên wênten di zaman Nabi Musa alaihissalam  \\

## 7:141

Serto (ingetla hei Bani Israel), waktu kame' nyelametke niko dari keluargo Fir’aun yên nyikso niko dengan siksoan teliwat kejem , munu anak-anak sertoang niko, anak-anak wadonnyo angsal ûrîp. Nikula bala’/ujian yên ageng dari Tuhan niko

## 7:142

Serto Kame’ janjike kepado (Nabi) Musa tigo pûlû malem, serto Kame’ cûngkûpke sepûlû malem lagi dades sempûrnola waktu yên sampûn ditetepke Tuhannyo empat pûlû malem. Serto Musa becerios kepado dûlûr-nyo (yaitu Harun): Gentike kulo (mimpin) kaum kulo serto benerila [^489] , serto nano angsal niko tumuti jalan yên ayûn ngerusak.

[^489]: Ma’sudnyo benerila awa' niko jugo kaum niko serto hal ihwal wong-wong niku

## 7:143

Ketiko Nabi Musa nggût ke waktu yên sampûn Kame’ tentuke, serto befirman langsung kepadonyo, (nabi) Musa becerios: “hei Tuhan kulo,tûnjû’ke kepado kulo supayo kulo wikan ningali Zat  niko”. Allah befirman: niko nano bakal wikan ningali Kulo, tapi tingalila bukit niku, kalu bukit niku maler tega’ pado tempatnyo dades niko angsal ningali kulo”. Manokalo Tuhannyo menampa’ke Zat nyo ke bukit niku [^490] , dades dadesla bukit niku pero, serto Nabi Musa tesûngkûr kesambet. Sampûn ênget dari pingsannyo, Nabi Musa becerios: “ Maha Suci Niko hei Tuhan Kulo, kulo betobat kepado niko . Kulo niki temaso’ wong yên awal beriman”.

[^490]: Wong-wong ali Tafsir wênten yên ngesung makno yên ditingal bukit niku wentela Keagengan serto Kuaso  Allah , ali tafsir yên lian napsirke yang ditingali niku cahayo Allah. Allah niku nano angsal diukur cak ukuran makhluk. Allah  nano sami dengen makhluk.

## 7:144

Allah befirman: “hei  Musa! Selesernyo Kulo mili ( ngelebêke) niko dari wong ( pado zaman niko) dengen risalah Kulo, serto dengen kalam (kelap) Ku; dades embilla napi yên Kulo sûngke kepado niko, serto dadesla niko wong yên besyûkûr.

## 7:145

Kame' sampûn tûliske peranti Musa di Luh-Luh [^491] (Taurot) pelajaran serto penjelasan sedantennyo: dades cekella tegû-tegû serto kêngkên jugo kaum niko becekeserto dengan sesaê-saênyo. Kulo ayûn tunjû’ke dengen niko negeri-negeri wong-wong yên fasiq.

[^491]: “Luh” wentela kepingan batu , jugo kayu,  tetulis pado luh niku isi Taurot yên sampun diterimo Nabi Musa alaihissalam sesampun Munajatat di bukit Thursina

## 7:146

Kulo ayûn ngelêngoske dari ayat-ayat Kulo, si bongka’ di bumi niki dari yên leser, serto kalu wong-wong niku ningali ayat-ayat kame' [^492] , wong-wong niku nano ayûn beriman  dengennyo. Jugo kalu wong-wong niku ningali jalan petûnjûk, nano ayûn ditumutinyo; kalu wong-wong niku ningali jalan yên nyasar, jalan niku di embilnyo. Nikula wong-wong yên mudike ayat-ayat kame' , serto wong-wong nikula yên lali/lênga.

[^492]: Yên diayuni dari ayat-ayat di ngriki wêntenla ayat-ayat Taurot, tando-tando keAgengan serto Kuaso Allah

## 7:147

Wong-wong yên mohongke ayat-ayat Kame’, jugo mudike wêntennyo haderengan akhêrat, sio-siola amal wong niku. Wong-wong niku nano disûng balesan, kecuali napi yên wong-wong niku amalke.

## 7:148

Sampûnnyo Nabi Musa kêsa ke bukit Thur, kaumnyo ngawê’patung anak sapi dari emas, yên wikan munyi (melenguh) [^493] . Napi wong niku nano wikan anak sapi niku nano wikan becerios serto nano wikan ngesûng jalan yên leser/saê. dengen ma’niku, wong-wong niku zolim.

[^493]: Wong-wong niku muat anak sapi dari emas. Wong ali Tafsir bekelap: patung anak sapi niku tetepla patung, nano wênten nyawonyo, jugo lengu peca' lengu sapi niku akibat lengu angin yên lînggî  kejero rongga patung niku dengen teknik yên diwikan ole Samiri saat niku.wênten jugo ahli tafsir bekelap patung niku dari emas,  wênten badan yên punyo nyawo, punyo lengu sapi.

## 7:149

Sesampûn wong-wong niku nyesel dengen napi yên didamelke serto sampûn ma’lûm kalu damelan niku nyasar, kelap wong niku: “ Selesernyo, kalu Tuhan Kame’ nano ngerahmati Kame’, jugo nano ngampûni dadesla Kame’ wong yên rugi”.

## 7:150

Waktu Nabi Musa mantû’ kepado kaumnyo, dio ngeringas serto sedî; kelapnyo: “ alangke jahatnyo damelan niko sesampunnyo kulo kesa. Napi niko ayûn nului janji Tuhan niko [^494] . Nabi Musa nguntalke luh-luh [^495] (Taurot) niku serto nyekel sira dûlûrnyo (Harun) , Nabi Musa jugo narî’ke dûlûrnyo keara dio. Dûlûrnyo ( Harun) becerios: “hei, anak mak kulo, kaum niki nganggap kulo lema, ampîr saos wong-wong niku munu kulo, dades nano leser niko ngeragapke mûsû-mûsû niku ladas atinyo ningali kulo, jugo nano angsal niko ngelebetke kulo sami-sami wong-wong yên zolim

[^494]: Ma’sudnyo: napi niko nano sabar nunggu kuli rawu sampun kulo munajat sami Allah nggût-nggût niko muat patung peranti disemba peca' nyemba Allah

[^495]: Tingali no 15

## 7:151

Nabi Musa bedo’a’:“Ya Tuhan kulo, ampûni kulo, serto dûlûr kulo (Harun), serto ngelebetke Kame’ ke jerû rahmatMu Ya Tuhan Kame’; serto Nikola Tuhan yên langkung Penyayang dari yên Penyayang.

## 7:152

Selesernyo, wong-wong yên dadeske anak sapi ( peranti sembahannyo), mengke wong-wong niku keo murko Allah, jugo di pucuk dunio niki dades wong yên hino dino. Ma’ nikila kame' (Allah) ngesung balesan kepado wong-wong yên muat-muat pekaro bohong.

## 7:153

Wong-wong yên sampun damelke pekaro yang nano saê, sampun niku betobat serto beriman. Selesernyo, Tuhan niko niku sampun niko betobat serto beriman wêntenla Maha Ngesung ampunan jugo Maha Penyayang.

## 7:154

Sesampûn mara Nabi Musa lîpûr, dio nggemeti luh-luh (Taurot) niku, di jerûnyo ( lauh-lauh) wênten petunjuk serto Rahmat bagi wong-wong yên wedhi kepado Tuhannyo.

## 7:155

Nabi Musa mîlî tûjû pûlû wong dari kaûmnyo peranti waktu yên sampun Kame’ tetepke (betobat kepado kame'). Ketiko wong-wong niku keo lindu, Nabi Musa becerios: “Ya Tuhan, kalu niko ayûn binasoke wong niku sedêrêng niki, cengkila celako danten, temasok kulo. Napi niko binasoke Kame’ sebab damelan wong-wong buyan yên wênten diantaro Kame’? Napi niku ya'ni ujian dari niko. niko sasarke sinten yên Niko ayuni [^496] serto niko bimbing sinten yên niko ayuni. nikola Pemimpin Kame’ ampunila Kame’, serto rahmati Kame’. nikola sesaê-saê Pengampun.

[^496]: Napi yên didamelke wong-wong niku muat patung anak sapi, sampun niku disembanyo, yên ma’niki wêntenla ujian dari Allah peranti nguji wong-wong niku, sinten yên selesernyo kuat imannyo serto sinten yên ragu-ragu. Wong-wong  yên lema imannyo nikula yên ayun tumut Samiri, nyemba patung anak sapi niku. Wong-wong yên kuat imannyo,  mantep imannyo.

## 7:156

Tetepkela peranti Kame’ napi-napi yên saê di dunio serto di akhirat: Sunggu Kame’ betobat kepado niko . Allah befirman: “Siksoan Kulo, ayûn Kulo timpoke kepado sinten yên Kulo ayuni, namun, rahmat Kulo ngeraûp sedantennyo. Ayun Kulo tetepke rahmat Kulo peranti wong-wong yên betakwa, yên bezakat, serto wong-wong yên beiman kepado ayat-ayat kame'.

## 7:157

(Ya'ni) wong-wong yên tumut Rosul, Nabi yên Ummi, yên ( naminyo) wênten tetulis di jero Taurot serto  Injil hê’ wong-wong niku, yên ngêngkên bedamel yên ma’ruf serto nega yên munkar serto ngehalalke peranti wong-wong niku yên saê serto ngeharamke yên buru’ serto mbuang kebetan-kebetan serto beban yên nano perlu bagi wong niku. dades, wong-wong yên beriman kepadonyo, muliokeyo, nûlûngnyo serto tumut caaya terang yên diturunke kepadonyo (al-Qur’an), wong-wong nikula yên betuwa.

## 7:158

Cerioskela (Ya Muhammad): “ Hei wong. Selesernyo kulo niki utusan Allah kepado niko sedantennyo, (Allah) yên punyo Kerajoan langit serto bumi, nano wênten Tuhan selian Dio yên ngûrîpke serto mademke; dades berimanla niko kepado Allah serto Rosulnyo, Nabi yên ummi; yên beriman kepado Allah serto kalimat-kalimat-Nyo (Kitab-Kitab-Nyo), serto tumutila dio supayo niko disûng petunjuk

## 7:159

Diantaro kaum Nabi Musa niku wênten umat yên ngesûng petunjuk (kepado manmusia) dengan leser, serto dengen nikula wong-wong niku dades bedamel adil

## 7:160

Serto Kame’ bagî wong-wong niku dades duabelas suku yên rîkînannyo ageng. Kame’ wayuke kepado Musa, waktu kaumnyo nyatu toyo kepadonyo: “Catok dengan tongkat niko batu niku” dades mancer dari batu niku duabelas mato toyo. dades wong-wong niku wikan yên pundi enggonnyo minum. kame' kûdûngi wong-wong niku dengen mego, serto Kame’ turunke bakal wong –wong niku manna serto salwa [^497] . Kame’ befirman: “ Tedola yên saê-saê dari rezeki yên sampun Kame’ sungke dengen niko. Nanola Kame’ ngeniayo wong niku, tapi wong-wong nikula yên ngeniayo awa'nyo dewek.

[^497]: Diantaro nikmat Allah kepado wong-wong niku wêntenla : wong-wong niku  kerep dinaungi awan waktu wong-wong niku bejalan saat panas terik matoari padang pasir.

    Manna wêntenla tedoan manis ca’ madu. Salwa wêntenla burung mirip puyuh

## 7:161

Imutla waktu dicerioske dengen wong-wong niku (bani Israel): “Mantep-mantepla di ngeri niki (Baitul Maqdis) serto nedola dari (hasil buminyo ) di pundi saos niko ayuni. Serto kelapkela :” Icûlke Kame’ dari doso-doso kame', serto ngelebetla ke lawang sambîl mûngkûkke badan bersûjûd, pastila Kame’ampûni doso-doso niko”. Mengkin ayûn Kame’ tambai (pahalo) peranti wong-wong yên beperanti saê.

## 7:162

Dades wong zolim diantaro wong-wong niku nggenti (cerios) dengen cerios yên nano dicerioske kepado wong-wong niku [^498] , dades kame' timpoke kepado wong-wong niku azab dari langit akibat wong-wong niku bedamel keiayo.

[^498]: Wêntenla damelan yên sa’i yên dikegkeke agama Islam, yên wênten kaitannnyo dengen igamo napi yên nano  wênten kaitannyo.

## 7:163

Serto takei wong niku (Bani Israel) kêso negeri-negeri yên wênten di para' laut, waktu wong niku ngelanggar aturan pado dinten Sabat [^499] , saat kata iwak yên rawu pado dinten Sabat. Padohal pado dinten –dinten lian, iwak-iwak niku nano moncol. Ma’nikula. kame' menguji wong-wong niku sebab wong-wong niku bedamel fasêq

[^499]: Aturan niku wêntenla wong-wong niku nano angsal bedamel pado dinten Sabtu, sebab dinten Sabtu niku wêntenla dinten peranti ibadat

## 7:164

Imutla, waktu umat dari wong-wong niku betakên: “ Ngapo niko ngêngetke kaum yên ayûn dibinasoke Allah, yên ayûn diazab Allah dengan sikso yên dasyat ?” Wong-wong niku nyawab:” Supayo Kame’ wênten alesan ( ngelepaske tanggung jawab) kepado Tuhan niko [^500]  , serto supayo wong-wong niku betakwa

[^500]: Alesan wong niku wêntenla : wong-wong niku sampun damelke  perenta  Allah   ngesung peringetan

## 7:165

Dades saat wong niku sampûn lali dengen yên diperêngetke sami wong-wong niku, Kame’ selametke wong-wong yên nega damelan jahat, Kame’ timpoke kepado wong-wong zolim niku siksoan yên pedî, akibat wong-wong niku beperanti fasiq.

## 7:166

Saat wong-wong niku besikap bongka’ tehadep napi yên damelkeyo. Kame’ cerioske kepadonyo:” dadesla niko kero yên hino” [^501]

[^501]: Separo ali Tafsir bependapat kalu niku Cuma kiasan, maknonyo ati wong niku peca' beruk, sebab sami-sami nano nerimo nasehat serto nano nerimo diingetke. yên liannyo ( Jumhur ali tafsir) ngatoke wong-wong niku dades beruk nian, tapi, nano beranak, nano nedo, nano minum serto uripnyo nano langkung dari tigo ari.

## 7:167

Ingetla saat Tuhan niko ngesûng wikan, iyo nian, Dio (Allah) na’ ngirim wong yên ayûn nimpoke azab yên hino kepado wong-wong niku (wong-wong Yaudi) sampê dinten kiamat. Selesernyo Tuhan niko gancang nian siksoanNyo.serto selesernyo Dio (Allah) Tuhan Maha  Pengampûn serto Maha Penyayang.

## 7:168

Serto Kame’ bagî wong-wong di dunio niki dades beberapo golongan : wênten yên sholêh, wênten jugo yên nano ma’niku. Kame’ uji wong-wong niku dengen yên saê-saê  (nikmat) serto dengan yên nano saê  (bencano), supayo wong-wong niku mantu’ (ke jalan yên leser)

## 7:169

Dades sesampûn wong-wong niku, rawûla generasi (jahat) yên ngewarisi Kitab Taurot, yên ngembîl harto dunio yên hino, wong niku becerios: “Kame’ bakal diampûni”. Mengkin, kalu rawû kepado wong-wong niku harto bando dunio yên kata ma’kayo niku jugo, cengkila, wong-wong niku ayûn ngembilnyo pulo’. Padohal wong-wong niku sampûn ngembîl pejanjian dari kitab, kalu wong-wong niku nano ayûn nyerioske dengen Allah kecuali yên leser. ,serto wong-wong niku sampûn mempelajarinyo. Negeri akhêrat niku langkung saê bagi wong takwa. Napi niko nano bepîkîr?.

## 7:170

Wong-wong yên bepaut dengen al-Kitab (Taurot) serto negakke sholat, selesernyo Kame’ nano nyio-nyioke pahalo wong yên soleh.

## 7:171

Jugo, êngetla, ketiko Kame’ ngangkat bukit sampê di pûcûk wong-wong niku, peca' naungan awan, wong-wong niku nyangko bukit niku bakal  campak nimpo wong-wong niku. (kelap Kame’ kepado wong-wong niku): “ Cekelila kuat-kuat napi yên sampun Kame’ sûngke dengen niko, serto imutla napi yên wênten di jerû Taurot, supayo niko betakwa.

## 7:172

Jugo imutla, waktu Tuhanmu metuke ketûrûnan anak-anak Adam dari sulbinyo,  serto Allah ngembil kesaksian dari arwa niku (Allah befirman): “ Napi dêdênyo Kulo niki Tuhan niko ? Roh-roh niku nyimbat:” Leser “(nikola Tuhan Kame’), Kame’ besaksi. ( Kame’ damelke yên mak niku) supayo pado dinten kiamat niko nano becerios : “Selesernyo Kame’(anak cûcûng Nabi Adam) dêdênyo wong-wong yên lali (ke-Esoan Tuhan).

## 7:173

Atawa supayo niko nano becerios: “ Selesernyo bapak-bapak ( nênêk puyang) kame' sampun syîrîk dari krîhîn, serto Kame’ niki keturunan (yên rawû) sesampun wong niku. Napi niko ayûn minasoke Kame’ akibat damelan wong-wong kerehen yên nyasar

## 7:174

Serto, ma’nikila Kame’ jelaske ayat-ayat niku supayo wong-wong niku mantuk (kepado jalan yên saê)

## 7:175

Serto, bacokela (ya Muhammad) kepado wong-wong niku kabar wong yên sampûn kame' sûng ayat-ayat Kame’ ( ajaran isi al-Kitab), dades dio niggalke ayat-ayat niku, dades dio ditûntûtke sêtan ( serto temakan olo’an sêtan) , dadesla dio wong yên kesasar.

## 7:176

Kalu keda’ Kame’, selesernyo Kame’ munggake (derajat) nyo dengan ayat-ayat niku, tapi dio langkung condong kepado dunio serto numuti hawo napsunyo. dades êndoannyo ma’kayo anjing, kalu niko buru, dio nyolorke ilatnyo, atawa niko diemke dijolorkeyo pulo' ilatnyo. ma'nikula' kiasan wong-wong yên nano beriman sami ayat-ayat Kame’. Cerioskela keso niku, supayo wong-wong niku ayûn befikir.

## 7:177

Kêra’ nian tamsilan wong-wong yên nano beriman dengen ayat-ayat Kame’ serto wong  yên zolim dengen awa'nyo dêwê'

## 7:178

Sinten  saos yên ditûntûn Allah, nikula wong yên disûng hidaya; sinten yên disasarke Allah [^502] , dades wong nikûla wong yên rugi.

[^502]: Disesetke Allah retinyo wong niku seset keo keingkarannyo serto nano ayun usaho peranti paham hidayah-hidayah Allah. Jero ayat niki, akibat wong-wong niku ingkar serto nano ayun usao peranti paam napi sebabnyo Allah nadeske nyamuk peranti kiasan, laju wong-wong niku dades seset.

## 7:179

Selesernyo Kame’ caweske peranti (nerako) Jaannam yên kata dari jîn serto wong; wong-wong niku punyo ati, nano dipakênyo supayo paam (ayat-ayat Allah), wong niku punyo mato, (tapi) nano di pakê peranti ningali (ayat-ayat Allah), serto wong niku punyo kûpîng, (tapi) nano dipakê peranti nenger (ayat-ayat Allah). Wong-wong niku ma’kayo binatang piaroan, bahkan wong-wong niku langkung kesasar  lagi dari binatang. Nikula wong-wong yên leno (nano imut)

## 7:180

Serto he’  Allah niku “ Asma’ul Husna” dades bedo’ala dengen nami-nami niku; serto tinggalkela wong-wong yên nano ayûn nyebut Nami-Nami niku [^503] .Wong-wong niku bakal nerimo balesan dari damelannyo.

[^503]: Ma’sudnyo: Nami-nami yên Mulio yên pas dengen sifat-siat Allah

## 7:181

Serto dari ciptaan Kame’ wênten umat yên ngesûng petunjuk caro leser, serto dengen- nyo wong niku bedamel adil

## 7:182

Wong-wong yên mudike ayat-ayat Kamê'  ayun Kame’ tarik (binasoke ) dengen caro beguyur,  yên nano ketaonan.

## 7:183

Serto Kulo mûndûrke waktu peranti wong niku. Selesernyo rencano kulo niku tegû nian

## 7:184

Napi wong niku nano bepikir kalu rencang-nyo ( Muhammad) dêdênyo gilo. Leser, nano lian dio niku kecuali ngesûng peringetan

## 7:185

Napi wong niku nano meratike kerajaan langit serto bumi serto sedanten yên dicipto-ke Allah, serto bole jadi sampûn para' wates maso wong-wong niku. Dades, dengen kabar pundi lagi sampûn niku, wong-wong niku ayûn beriman .

## 7:186

Sinten-sinten yên disasarke Allah [^504] , dades nano wênten hidaya peranti dio; serto Allah nalakke wong niku kebingungan.

[^504]: Tingali nomer 26

## 7:187

Wong-wong niku betakên dengen niko (Muhammad) hal kiamat, kapan dadesnyo. Cerioskeke: “ Selesernyo ilmu hal ihwal kiamat niku urusan Tuhan kulo; nano wênten yên angsal nyerioske waktunyo selian Dio (Allah). Kiamat niku dasyat nian (hal ihwalnyo bagi makhluk) yên di langit serto dibumi. Nano rawu ke niko melianke ngejut. Wong-wong niku betakên dengen niko peca'nyo niko wikan nian. Cerioske: “ Selesernyo ilmu hal ihwal kiamat niku he’ Allah, tapi  kata wong niku nano tereti”.

## 7:188

Kelapkela: “ Kulo nano kuaso ngembil manfaat bagi awa' kulo, serto nano (pulo') kuaso nulak mudhorat selian keda’ Allah. Kalu saos kulo wikan Wikan yên ghaib, tentula kulo ngembil kata yên langkung saê, serto nano keo napi-napi yên mudhorat. Kulo niki cuma ngimutke wong ,serto  ngesung kabar ragap peranti kaum yên beriman.

## 7:189

Diola (Allah) yên nyiptake niko dari awa' yên sios, serto (Allah) dadeske sêmanyo darinyo Dio, supayo dio senang kepadonyo. Sampun digaûlinyo, semanyo niku ngandûng, tapi teraso êntêng, serto terus ngeraso êntêng (nggût waktu yên Allah tetepke). Ketiko kandungan teraso berat , keduonyo bedo’a kepado Allah,: “ Selesernyo kalu niko ngesûng kame' anak yên sholêh, cengki Kame’ niki selelu kata besyûkûr.

## 7:190

Dades waktu Allah ngesung kepado keduonyo sios anak yên sholêh, wong-wong niku (domik-sema niku) [^505] nadeske sekutu kepado Allah anak yên sampûn disûngke-Nyo kepado keduonyo niku. dades Maha Tinggi Allah dari napi-napi yên wong-wong niku sekutuke.

[^505]: Ma’nonyo: wong-wong musyrik nadeske sekutu (rewang) selian Tuhan nyiptoke sios anak niku, yakni anak niku jugo peranti hamba berhala yên wong-wong niku semba, dadesnyo wong-wong niku ngesung nami  anak niku dengen “Abdul Uzza, Abdul Manaa, Abdu Syams serto lian-liannyo.

## 7:191

Napi wong-wong niku menyekutuke ( Allah dengen  behalo)  yên nano wikan nyiptoke napi-napi ?;serto behalo-behalo niku digawê’ wong.

## 7:192

Behalo-behalo niku jugo nano wikan nûlûng wong yên nyembanyo, bahkan nano wikan nûlûng  awa'nyo dêwê’.

## 7:193

Serto kalu niko nyatu petûnjûk dengen behalo niku, behalo niku nano wikan ngabûl-ke do’a niko, sami saos hasilnyo niko bedo’a dengen berhalo atawa ngedem saos.

## 7:194

Selesernyo behalo-behalo yên niko semba selian Allah ya'ni hambo Allah peca' niko tula. Terusla kamo bedo’a dengen behalo-behalo niku serto tunggula dio ngabûlke do’a niko, kalu niko memang wong yên leser

## 7:195

Napi behalo-behalo niku punyo sîkîl, peranti bejalan, napi dio punyo tangan peranti nyekel napi-napi dengan kuat [^506] , atawa punyo mato peranti ningali;  atawa  punyo kûpîng peranti nenger ?. Kelapke (ya Muhammad): “ Bedo’ala dengen (behalo-behalo) yên niko dadeske sekutu Allah; sampûn niku damella tipu dayo ( bakal nyeba’ke) Kulo, nano perlu diûndûr lagi.

[^506]: يبطشون  di ngeriki ma’nonyo wêntenla besikap dengen keras, peca' nabok, numpeske, ngoco wong, merengut , jugo lian-liannyo.

## 7:196

Selesernyo, pelîndûng kulo ya'ni Allah yên sampun nurunke al-Qur’an serto Dio pulo' ngelîndûngi wong-wong yên sholêh

## 7:197

Behalo-behalo yên enggon niko nyatu petûlûngan selian Allah nano kuaso nûlûng niko bahkan nano wikan  nûlûng awa'nyo dewek

## 7:198

Kalu niko nyatu tûlûng sami (behalo-behalo) niku peranti ngesung petûnjûk cengkila behalo-behalo niku nano angsal nengernyo. Jugo niko ningali behalo-behalo niku ningali niko, yên selesernyo behalo-behalo niku nano angsal ningali.

## 7:199

Dadesla niko wong yên peMahaf, serto kêngkênla wong damelke yên leser serto bebîlû’la niko dari wong-wong yûn buyan

## 7:200

Kalu niko keo olo’an syetan, dades niko nyatula pelindûngan kepado Allah [^507] Selesernyo Diola  Zat yên Maha Nenger lagi Maha  Ma’lûm,

[^507]: Maksudnyo : Baco  اعوذ باالله من الشيطان الرجيم

## 7:201

Selesernyo wong-wong yên betakwa, kalu wong-wong niku ditimpo pikiran jahat dari sêtan, ketiko wong niku imut dengen Allah, dades saat niku jugo dio ningali kesalahan-kesalahannyo.

## 7:202

Rêncang-rêncang wong niku (wong-wong kapir dan fasiq) nûlûng sêtan-sêtan peranti nyasarke wong, serto nano malek-maleknyo (nyasarke wong)

## 7:203

Kalu niko (Muhammad) nano macoke  sios ayat kepado wong-wong niku, kelapnyo: “ Napi sebab nano niko ciptoke dêwê’ ayat niku?”. Kelapke (ya Muhammad):” Seleser-nyo kulo niki cuma tumut napi yên diwayu-ke Tuhan kulo. (Al-qur’an) niki ya'ni dalil-dalil yên nyato dari Tuhan niko, petunjuk serto rahmat peranti wong yên beiman

## 7:204

Kalu al-Qur’an dibacoke kepado niko, dades dengerkela leser-leser, serto diem supayo niko disûng rahmat [^508]

[^508]: Maksudnyo: kalu dibacoke al-qur’an kito wajib nengernyo serto meratikeyo sambîl bediem awa', sami wênten waktu sholat atawa nano diwaktu sholat, selian waktu sholat bejema‘a, makmum angsal maco suro al-fatiha dewe’ waktu Imam maco ayat-ayat al-qur’an.

## 7:205

Imutla ( nami) Tuhan niko di jero ati niko dengan ngerendake awa' serto raso wedhi', jugo nano angsal nyega’-nyega’, pado pagi serto sorê , serto nano angsal dades wong-wong yên lali/leno

## 7:206

Selesernyo, malaêkat-malaêkat yên wênten disisi Tuhan niko nano bongka’ketiko  beribadat nyemba Allah, serto malaêkat-malaêkat niku jugo betasbê nyucike Allah, serto kepadoNyo (Allah)  malaêkat-malaêkat niku besûjûd.

## 8:1

Wong-wong niku betaken kepado niko (Muhammad) pekaro harto rampasan perang. Cerioskela, harto rampasan perang niku hê’ Allah serto Rasul-Nyo [^509] ; dades betakwala kepado Allah, serto leserkela silaturrahim antaro niko; serto ta’atila Allah serto Rasul-Nyo. Kalu niko wong yên beiman

[^509]: Maksudnyo: caro mage harto rampasan perang niku nurut ketetepan Allah, jugo ketetepan Rasul-Nyo

## 8:2

Selesernyo, wong-wong beiman [^510] nikula yên kalu diêngetke nami Allah gemeter ati nyo, serto kalu dibacoke ayat-ayat Nyo betambala imannyo; Serto cuman kepado Allah saos. wong-wong niku betawakal.

[^510]: Maksudnyo: wong-wong yên sempurmo imannyo

## 8:3

Nikula wong yên nega’ke sholat serto dari harto yên di Sung Allah, wong-wong niku berinfaq.

## 8:4

Wong-wong nikula yên mu’min selesernyo. peranti wong niku derajat ( yên tinggi) dari Tuhannyo, disûng ampûnan, serto rejeki yên mulio.

## 8:5

Maknikula Tuhan niko ngêngkên niko kesa dari rompok niko (pegi beperang) dengen caro-caro yên leser [^511] , serto wênten sebagean dari wong-wong beiman niku nano ayûn

[^511]: Maksudnyo: Allah ngatur caro mage harto rampasan perang niku dengen caro-caro yên sa’i, maknikula Allah ngengken kesa dari rompok ( Di Madina) kesa beperang ke Badar dengen caro-caro yên leser jugo

## 8:6

Wong-wong niku mbantah niko (Muham-mad) tentang yên leser sesampunnyo hal yên nyato ( wong niku cengki menang), peca’ wong niku diburu nuju maut, padohal wong-wong niku ningalinyo (sebab-sebab pademnyo )

## 8:7

Imutla waktu Allah njanjike kepado niko, sios dari duo golongan ( yên wênten diluan ) nikula peranti niko, sedengke kenda’ niko nikula yên senjatonyo lema [^512] .yên Allah ayuni, ngeleserke yên leser dengen kalimat-Nyo serto ngalake wong kafir sedantennyo.

[^512]: Maksudnyo: Kapila Abu Sofyan yên ngebakto sadian dari Syria.Sedengke yên senjatonyo wênten dayo wêntenla  yên rawu dari Mekka yên kepalak rombongan niku  utbah bin rabiah besami abu jahal.

## 8:8

Supayo Allah ngeleserke yên haq (Islam) serto nelaske yên bathil (syirik), walau wong-wong yên bedoso (musyrik) niku nano demen.

## 8:9

(Imutla), saat niko nyatu pertûlûngan Tuhan niko, dades dikabûlke Allah: Selesernyo Kulo kirimke kepado niko seribu malaikat yên rawû berimbak-rimbak.

## 8:10

Nanolah Allah dadeskenyo (ngîrîm malaikat-malaikat niku), selian ngesûng kabar sae supayo mantepke ati niko. Nano wênten pertûlûngan kecuali dariAllah.Nggê nian, Allah niku Maha Gaga Perkoso Maha Bijaksano.

## 8:11

(Imutla), saat niko didadoske Allah “ngantuk”, yên mak niku dari Allah, supayo niko ngeraso tentrem. Allah jugo nurunke toyo (ujan) dari langit , toyo ujan niku peranti nyucike niko, serto ngilangke kuca’an sêtan-sêtan dari niko, serto nguatke ati niko serto nguatke tapak sîkil (niko) [^513] (tegû penawa'an)

[^513]: Neguke tapak sikil di ngriki dimaknoke jugo tegu ati jugo tegu pendirian

## 8:12

(Imutla) saat Tuhan niko, mewahyuke kepado malaikat: “ Selesernyo Kulo besami niko, dades mantepkela wong-wong yên beiman. Mengkin Kulo sungke raso takut kejerû ati wong-wong kafir. Teta’la gulu wong-wong niku serto  tetakla ûjûng jerijinyo

## 8:13

Nikula dengen wong yên ngelawan Allah serto rosulnNyo.. Sinten-sinten saos yên nentang Allah  jugo RasulNyo, dades selesernyo Allah niku siksoNyo pedi nian.

## 8:14

Maknikula (hukum dunio peranti wong-wong niku) , rasokela azab (siksoan) niku . Selesernyo peranti wong-wong kapir niku (maler wênten) azab api nerako.

## 8:15

Wahai wong-wong yên beiman, kalu niko kepanggê wong-wong kapir yên nyerang niko, niko nano angsal mûndûr.

## 8:16

Sinten yên mûndûr (dari mûsû) saat niku, kecuali bebiluk untuk (taktik) perang, atau ayun begabûng dengen pasukan lian, selesernyo wong niku mantû’ dengen murko Allah serto peranti wong niku enggonnyo nerako jahannam. Serto nikula enggon mantuk yên langkûng jahat .

## 8:17

Dades dêdênyo niko yên munu wong-wong niku, melianke Allah yên mununyo, serto dêdênyo niko yên mabîtke, melianke Allah yên mabîtke, serto supayo wong-wong beiman niku menang dengen saê. Selesernyo Allah Maha Nenger jugo Maha Ma’lum.

## 8:18

Maknikula (kurnia Allah yên disûngke kepado niko), Serto selesernyo Allah ngelemake tipu dayo wong-wong kafir niku.

## 8:19

Kalu niko (wong-wong musyrik) nyatu keputusan, dades selesernyo, keputusan menang sampun rawuh; kalu niko berenti [^514] niku yên langkung sae peranti niko. Kalu niko bebiluk [^515] cengkila Kamek bebiluk (pulok) [^516] , serto pasukan perang niko nano wikan nolak bala’ yên nimpo niko, biarpun pasukan perang niko niku kata, tetep saos nano wikan nulaknyo, Selesernyo , Allah rembak ngen wong-wong yên beiman.

[^514]: Maksudnyo berenti dari musui serto merangi Rasul

[^515]: Maksudnyo: mantuk musui serto merangi Rasul

[^516]: Maksudnyo: Allah mantuk ngesung petolongan kepado Rasul

## 8:20

Wahai wong-wong yên beiman, ta’atla kepado Allah serto Rosul-Nyo, niko nano angsal bebiluk (ninggalke Allah serto Rosul-Nyo), niko niku wong-wong yên nenger (perintah-perintah-Nyo).

## 8:21

Nano angsal niko (wong-wong beiman) dados ma’kayo wong-wong (munafik) yên becerios:”kamê’ nengerke [^517] padohal wong-wong niku nano nenger .

[^517]: Maksudnyo: wong-wong niku nenger  padohal atinyo ingkar

## 8:22

Selesernyo, sejahat- jahat binatang/ mahluk nurut Allah nikula wong-wong yên pekak, bisu [^518] , yên nano bepikir.

[^518]: Maksudnyo: wong yên jahat nian ( yên langkûng nano sa’i) nurut Allah wêntenla yên nano ayun nenger, nuturke jugo ayun wikan yên bener

## 8:23

Kalu sekironyo Allah maklum wênten yên leser pado wong-wong niku, cengkila Dio dadeskenyo wikan nenger. Walau Allah dadeske wong-wong niku wikan nenger, niscayo wong-wong niku nano semayo/ me-lengos.

## 8:24

Wahai wong-wong yên beiman, damelkela napi yên dikêngkên Allah serto Rosul, kalu wênten kelapnyo ngêngkên niko niku pe-ranti  ûrîp niko. Serto taonila, selesernyo Allah ngebatesi antaro dio dengen atinyo. Selesernyo, kepadoNyo-la niko bakal dikûmpûlke.

## 8:25

Jagola awa' niko dari siksoan yên nano khusus nimpo wong-wong yên zolim saos diantaro niko. Taonila Allah niku berat nian siksoannyo.

## 8:26

Imutla (wahai Muhajirin) waktu rîkînan niko maler setîtîk, niko ditindes pulo’ di bumi ( Mekka ), niko takût wong (Mekka ) ayûn nyûlik niko;  dades Allah ngesûng niko pedaleman (Madina), jugo niko dikuatke, dengen pertûlûnganNyo,serto ngesûng ka-mo’rezeki yên saê supayo niko besyûkûr.

## 8:27

Wahai wong-wong yên beiman! Nano angsal niko bekhianat kepado Allah dan Rasul (Muhammad), serto nano angsal menghianati amanat-amanat yên dipecayoke kepado niko, padohal niko niku ma’lum.

## 8:28

Serto taonila , kalu harto serto anak-anak niko niku nikula cobaan saos, serto selesernyo disisi Allah wênten pahalo yên ageng.

## 8:29

Wahai wong-wong yên beiman ! Kalu niko betakwa kepado Allah, cengkila Allah ayun ngesung niko pembezo [^519] ( antaro yên haq serto batil) jugo ngapuske damelan yên sala sedantennyo serto ngampuni niko. Serto Allah punyo karunio yên ageng.

[^519]: Maknonyo: petunjuk yên angsal membezoke antaro yên haq dengen yên bathisertogsal jugo diretike dengen petolongan.

## 8:30

Imutla waktu wong-wong kafir (Quraisy) ngerencanoke tipu dayonyo peranti ampêan (Muhammad) ayûn nahan ampêan, munu, atau ayûn ngusir niko. Wong-wong niku ngerencanoke tipu dayo, Allah jugo punyo tipu dayo. Allahla   yên langkûng saê mbales tipu dayo.

## 8:31

Serto kalu dibacoke ayat-ayat Kame’ kepado wong-wong niku, kelap wong-wong niku: Selesernyo kamek sampun nenger (ayat-ayat yên mak niki), kalu kamek ayun, kamek jugo wikan macoke yên mak niki. (Al-Quran) niki nano lian cuman dongeng wong-wong zaman kerihin.

## 8:32

Imutla, waktu wong-wong niku (wong musyrik) becerios: “Ya Allah, kalu leser (AlQuran) niki dari sisi Niko, tûrûnkela kamê ujan batu dari langit, atawa rawûkela kepado kamek azab yên pedî”.

## 8:33

Serto la Allah nano ayûn ngazab wong-wong niku , padohal niko (Muhammad) wênten diantaro wong-wong niku. serto Allah nano ayûn ngazab wong-wong, yên nyatu ampûn kepado Allah.

## 8:34

Serto napi sebab Allah nano ngazab wong-wong yên ngadangi wong rawû/ziarah ke Masjidil Harom, serto wong niku dêdênyo yên punyo haq nguasainyo ? Wong-wong yên wênten haq nguasainyo nikula yên betaqwa, tapi kata dari wong niku nano wikan.

## 8:35

Nanola sholat wong-wong niku di sekelîlîng Baitulah , selian cuman siulan serto tepok tangan. Rasokela azab Allah, akibat kekafiran niko.

## 8:36

Selesernyo nian, wong-wong kafir niku, nafkahke hartonyo, peranti ngalangi (wong) dari jalan Allah. Wong-wong niku terus ngesûngke harto niku, sampûn niku wong-wong niku bakai nyesel dêwêk, ûjûng-ûjûngnyo, wong-wong niku nak dikalake. Wong-wong kafir niku, ke jerû nerako jahanamla ayûn dikûmpûlke.

## 8:37

Supayo Allah misake (golongan) yên jahat dari yên sae serto dadeske (golongan) yên jahat niku sebagiannyo dipûcûk yên lian, sampûn niku sedantennyo ditûmpûkkenyo, serto dimaso’keNyo keJerû nerako jahanam. wong-wong nikula yên rugi.

## 8:38

Cerioskela kepado wong-wong kafir niku [^520] : Kalu wong-wong niku berenti (dari kekafirannyo), Allah ayûn ngampûni doso-dosonyo kerîhîn. Kalu wong-wong niku bebalên lagi [^521] , Selesernyo, ayûn belaku (kepado wong-wong niku) sunah ( Allah kepado) wong-wong kerihin (dibinasoken).

[^520]: Wêntenla; Abu Sufyan serto rencang-rencangnyo

[^521]: Maksudnyo: kalu wong-wong niku  kafir serto mantuk merangi Nabi

## 8:39

Serto perangila wong-wong niku supayo nano wênten lagi fitna [^522] , serto supayo igamo niku cuman bagi Allah [^523] saos. Kalu wong-wong niku berenti (dari kekafiran) , Selesernyo Allah Maha Ningali napi yên wong-wong niku damelke.

[^522]: Maksudnyo: gangguan-ganggguan kepado umat Islam serto Igamo islam

[^523]: Maksudnyo supayo wong-wong bebas meluk igamo

## 8:40

Kalu wong-wong niku bebiluk, dades ma’lumila, Seleserenyo Allahlah pelindung niko, yên langkûng saê serto penulung yên langkûng saê.

## 8:41

Taonila, Selesernyo napi saos yên angsal niko embil dari rampasan perang [^524] . Selesernyo seperlimo peranti Allah, Rosul, kerabat Rosul, budak-budak yatim, wong-wong miskin, serto ibnu sabil [^525] , kalu niko beiman kepado Allah serto kepado napi [^526] yên Kamek turunke kepado hambo Kamê’ (Muhammad } pado dinten furqon [^527] , pado dinten niku pangginyo duo pasukan. Serto Allah niku, pado sedantennyo Maha Kuaso.

[^524]: Yên dimaksud dengen rampasan perang (ghonimah) wêntenla harto yên berasal dari wong-wong kaper yên diembek dengen caro beperang, kalu harto yên diembek nano dengen peperangan dinamai fa’i. Caro pembagian yên wênten pado ayat niki wêntenla yên wênten hubungan dengen ghanima


[^525]: Maksudnyo: seperlimo dari ghonimah niku dibage kepado:
    a. Allah serto Rasul=Nyo
    b. Kerabat Rasul, (Banu Hasyim jugo Banu Mutholib}
    c. Budak-budak yatim
    d. Wong miskin
    e. Ibnusabil
    yên empat perlimo dari ghonima dibageke kepado yên melok perang


[^526]: Yên dimaksud dengen napi wêntenla ayat-ayat al-Qur’an, Malaikat serto petolongan


[^527]: Furqon wêntenla yên misake antaro yên haq dengen yên batil.
    Maksud dinten al-furqon wêntenla dinten nyatonyo wong-wong islam yên menang  serto wong-wong kaper kala. Dinten niku wêntenla pangginyo  duo pasukan waktu perang Badar, pado dinten Jum’at 17 Romadon tahun duo Hijrrah, Separo dari wong ahli tafsir bekelap kalu ayat niki meng-isyaratke ari  petamo kali diturunke nyo al-qur’an pado malem 17 Romadhon

## 8:42

Waktu niko wênten di pinggir lembah yên para’, serto wong-wong niku wênten di pinggir lembah yên tebê serto enggon kapila niku wênten lebi êndêp dari niko [^528] . Sekironyo niko berembuk (peranti netepke dinten beperang), cengkila niko beselîsî di perjanjian niku; tapi Allah netepke pekaro yên mesti didamelke [^529] . Supayo wong yên binaso, serto  wong-wong yên urip niku wênten keterangan yên jelas [^530] . Selesernyo Allah niku Maha Nenger Maha Naoni.

[^528]: Maksudnyo: kaum Muslimin saat niku wênten di pinggir lembah yên nano tebi ke Madinah, dan wong-wong kaper wênten di pinggir lembah yên tebi dari Madinah. Kafila yên dipimpin Abu Sufyan niku wênten di tepi pantai kiro-kiro 5 mil dari Badar

[^529]: Maksudnyo: menangnyo kaum Muslimin serto kalahnyo kaum Musyrikin

[^530]: Maksudnyo: supayo wong-wong yên mantep atinyo kaper nano wênten alesan piranti mantep kapernyo niku, jugo wong-wong yên imannyo leser wêntenla yên wênten bukti atawa dalil yên jelas nyato

## 8:43

Waktu Allah ningalke rikinan wong-wong niku kepado niko di jerû mimpi (îtûngannyo) setîtîk.  Sekironyo Allah ningalke kepado niko rîkînannyo kata, cengki niko gemeter, serto na’ bebanta;  tapi Allah sam-pûn nyelametke niko. Selesernyo Allah ni-ku Maha Wikan napi yên wênten di Jerû ati,

## 8:44

Saat Allah ningalke wong-wong niku ngen niko waktu kepanggî,  rîkînannyo setîtîk; sedengke rîkînan niko didadoske Allah setîtîk di Jerû peningalan wong-wong niku. Allah na’ netepke pekaro yên mesti dituntaske; Kepado Allah saos dimantû’ke sedanten pekaro.

## 8:45

Wahai wong-wong yên beiman, kalu niko kepangge pasukan (mûsû) tegûke ati niko serto bezikirla nyebût Allah sekata-katanyo [^531] supayo niko berûntûng.

[^531]: Maksudnyo: ngatake zikir serto doa’

## 8:46

Serto to’atla niko kepado Allah serto Rosulnyo, serto  nano angsal bebanta yên dadeske niko genter serto kekuatan niko ilang serto besobarla; Selesernyo, Allah besami-sami wong-wong yên sabar.

## 8:47

Niko nano angsal dados pecak wong yên metu dari pedalemannyo dengen raso sombong serto ria’ kepado wong-wong serto ngalangi (wong) dari jalan Allah. (Ilmu) Allah melingkupi napi-napi damelan wong-wong niku.

## 8:48

Serto imutla, waktu setan dadeske damelan wong-wong peca’nyo leser serto saê, serto kelapnyo (sêtan): “ Nano wênten wong-wong yên wikan ngalake niko pado dinten niki, Selesernyo kulo ayun ngelindungi niko”. Saat duo pasukan niku sampun kepanggê, sêtan niku mantuk keburi serto kelapnyo: “ Seleserrnyo kulo belepas awa' dari niko, selesernyo kulo wikan ningali napi yên niko nano ketingalan; Selesernyo kulo takut kepado Allah”. Allah niku dahsyat siksonyo.

## 8:49

(Imutla) waktu becerios wong-wong munafik serto wong-wong yên wênten penyakit diJerû atinyo: “Wong-wong niku (wong-wong Mukmin) dibudike ole igamonyo. (Allah bepirman): “Sinten yên betawakal kepado Allah , selesernyo Allah niku  Zat yên Maha Pekaso Maha Bijaksano.

## 8:50

Serto kalu niko ningali saat malaikat mademke  wong-wong kafîr sambil ngebûk rai jugo belakang wong-wong niku (serto kelapnyo):”Rasokela oleh niko sikso nerako yên bakal nunu niko.

## 8:51

Yên makniku akibat damelan tangan niko dêwê’. Selesernyo Allah nano menzolimi hamba-hambanyo.

## 8:52

(Hal ihwal wong-wong niku) pecak hal ihwal sana’ kadang Firaun serto wong-wong yên tumut sami dio, serto wong-wong yên sedêrêngnyo. Wong-wong niku kafîr ngen ayat-ayat Allah, dades Allah nyiksonyo akibat doso-dosonyo. Selesernyo, Allah niku maha Kuat serto dahsyat siksonyo.

## 8:53

Maknikula, selesernyo Allah nano bakal ngoba ni’mat yên sampûn disûngke-Nyo kepado kaum-kaum , sampê kaum niku ngoba ni’mat yên sampûn wênten pado wong-wong niku. Selesernyo Allah niku Maha Nenger Maha Naoni.

## 8:54

(Hal ihwal wong-wong niku) pecak hal ihwal sana’ kadang Firaun serto wong-wong yên tumut sami dio, serto wong-wong yên sedêrêngnyo; Wong-wong niku mbohongke ayat-ayat Tuhannyo , dadesnyo Kamê’ celakoke wong-wong niku sebab doso-dosonyo serto Kamê’ lelepke sana’ kadang Firaun sedantennyo, nikula wong-wong yên zolim.

## 8:55

Selesernyo sejahat-jahat  binatang (mahluk) pado sisi Allah nikula wong-wong kafir kareno wong-wong niku nano beiman

## 8:56

(Maknikula) wong-wong yên sampûn wênten pejanjian ngen niko, sesampun niku wong-wong niku ngerusa’janjinyo bebalên-balên, serto wong-wong niku nano takut akibatnyo.

## 8:57

Kalu niko kepanggê sami wong-wong niku waktu beperang, bucar bacirkela wong-wong yên wênten di burinyo, supayo wong-wong niku ngembil pelajaran.

## 8:58

Kalu niko kuatir wênten yên behianat dari  kaum tetentu , mantu’ke pejanjian niku kepado wong-wong niku dengen  caro yên jujur. Selesernyo Allah niku nano demen samo wong-wong yên berkhianat.

## 8:59

Wong-wong kapîr niku nano angsal nyênko dio wikan  lolos ( dari Kuaso Allah) . Selesernyo wong-wong niku nano wikan sîwîl (dengen Allah)

## 8:60

Becawisla sedantennyo peranti ngadepi wong-wong niku dengen kekuatan yên niko sanggup, dari kudo-kudo yên disiapke peranti beperang,  niko ngeterke mûsû Allah, pasukan bekudo yên dapet menakuti mûsû Allah, mûsû niko serto wong lian yên niko nano wikan; tapi Allah Wikan. Napi saos yên niko nafkahke di jalan Allah cengkila niko bakal dibales cukup, serto niko nano dianiayo (dirugiken)

## 8:61

Kalu wong-wong niku condong kepado dami, dades condongla kepadonyo, serto tawakkalla kepado Allah. Selesernyo Dio (Allah) Tuhan yên Maha Nenger Maha Naoni.

## 8:62

Kalu wong-wong niku na’ mudike niko, dades cungkupla Allah saos ( yên ngelin-dungi niko) . Diolah (Allah) yên dadeske niko kuat dengen petûlûnganNyo, jugo dengen wong-wong mukmin.

## 8:63

Serto Dio (Allah) yên nyatuke ati wong-wong niku ( yên beiman) [^532] ;  kalu niko belanjo-ke sedanten (harto bendo) yên wênten di bumi, cengkila niko nano wikan nyatuke ati wong-wong niku, tapi Allah, sampûn nyatuke ati wong-wong niku . Selesernyo Dio Maha Pekaso jugo Maha Bijaksano.

[^532]: Wong-wong yên pedalemannyo  di Madinah, wêntenla dari guguk Auz serto guguk Khazraj yên kerep bebala  sedereng Nabi Muhammad ShollAllahu alaihi wasallam pinda ke Madina. Sampun Nabi Muhammad ShollAllahu alaihi wasallam pinda ke Madina, wong-wong niku masuk Islam, ayun bebala niku ilang.

## 8:64

Wahai Nabi (Muhammad) Cûngkûpla Allah serto wong beiman yên tumut sami niko.

## 8:65

Wahai Nabi (Muhammad) murupke napsu wong mukmin niku peranti beperang. Kalu wênten duo pûlû wong-wong yên sabar diantaro niko, wikan ngalake duo ratûs mûsû Serto, kalu wênten seratus wong (yên sabar) diantaro niko , cengkila wikan ngalake seribu wong kaper sebab wong-wong kaper niku kaum yên nano tereti [^533]

[^533]: Maksudnyo; wong-wong niku nano wikan kalu beperang niku mesti piranti mela npi-napi yên kito yakini, jugo piranti kito ta’at sami perinta Allah. Wong-wong niku (wong kaper) beperang dengen niat piranti ngekelke tradisi jahiliya saos,  jugo piranti dunio serto lian-liannyo

## 8:66

Ma’niki Allah ayûn ngerênganke niko, Dio (Allah)  sampûn wikan, niko niku lema. Kalu wênten niko niku seratus wong yên sabar,wikan ngalake duoratus wong, kalu niko niku wênten seribu wong (yên sabar) wikan ngalake duoribu wong, dengen seizin Allah . Allah niku besami wong-wong yên sabar.

## 8:67

Nano pantes bagi Nabi punyo tawanan sedêrêng dio ngalake musunyo di bumi. niko ngenda’i harto bando dunio , padohal Allah ngenda’i (pahalo) akhêrat peranti niko. Allah niku Maha Kuaso Maha Bijaksano.

## 8:68

Kalu sekiroyo nano wênten ketetapan Allah sedêrêngnyo, cengkila niko niku ditimpo azab yên ageng akibat tebusan yên niko embîl.

## 8:69

Dades tedola dari separo harto rampasan perang yên sampûn niko embil niku, tedoan niku wêntenla tedoan yên halal serto saê. Betakwala nikokepado Allah. Selesernyo Allah niku Maha Pengampûn Maha Penyayang.

## 8:70

Wahai Nabi (Muhammad) cerioske kepado tawanan-tawanan yên wênten sami ampêan: “ Kalu Allah ma’lum wênten yên saê di Jerû ati niko , cengkila Dio (Allah) ayûn ngesûngke niko yên langkûng saê dari napi yên sampûn di embil dari niko, serto Dio (Allah) ayun ngesûng niko ampûnanNyo. Allah niku Maha Pengampûn Maha Penyayang.

## 8:71

Kalu tawanan-tawanan niku ayûn behianat kepado ampêan , selesernyo wong-wong niku sampûn behianat kepado Allah sedêrêngnyo.  Allah dadeske niko bekuaso sami wong niku (tawanan). Allah niku Maha Naoni lagi Maha Bijaksano.

## 8:72

Selesernyo, wong-wong yên beiman, wong-wong yên hijra, wong-wong yên bejihad dengen harto serto jiwonyo di jalan Allah, jugo wong-wong yên ngesûng pedaleman, ngesung pertûlûngan (kepado wong-wong muhajirin). Wong-wong niku separûnyo ngelindungi separû liannyo [^534] . Serto wong-wong yên beiman tapi dêrêng hijra, nano wênten kewajiban bagi ampean ngelindungi- nyo sampe wong-wong niku hijra, (tapi) kalu wong-wong niku nyatu pertûlûngan kepado niko (hal ihwal mbela) igamo, wajibla niko ngesûng pertûlûngan, kecuali kepado kaum-kaum yên sampûn wênten pejanjian ngen niko. Serto Allah niku Maha Ningali damelan niko

[^534]: Maksudnyo: antaro wong-wong Muhajirin jugo wong-wong Anshor wênten tali ukhuwah yên tegu nian, piranti mewêntenke rakyat yên sa’i. Maknikilatali ukhuwah wong-wong  niku, wêntenla wong-wong niku pado maso-maso awal Islam wong-wong niku pecak sedulur seumak sebapak

## 8:73

Wong-wong kafer niku, separû dari wong-wong niku ngelindungi separû yên lian. Kalu niko nano ngedamelkenyo napi yên dipe-rentake Allah niku [^535] (samo-samo ngelin-dungi), cengkila timbul kacau balau di bumi niki serto wênten kerusa’an yên ageng.

[^535]: Yên dimaksud dengen napi yên sampun dikengken Allah niku nano angsal nano wêntennyo tali ukhuwah yên tegu antaro kaum Mukminin

## 8:74

Wong-wong yên beiman, wong-wong yên tumut hijra serto bejihad fi sabilillah ,wong yên ngesung enggon pedaleman serto yên ngesung petolongan (kepado wong-wong muhajirin);  wong-wong nikula yên leser-leser beiman. Bagî wong niku wênten ampunan serto rezeki (nikmat) yên mulio.

## 8:75

Wong-wong yên beiman sesampun niku, serto hijra, serto jihad bareng niko, dades wong niku temaso’ golongan niko. Wong-wong yên wênten hubungan kerabat niku langkûng punyo ha’ daripado separo yên liannyo (yên nano wênten hubungan kerabat) [^536] , (ngeruju’ dari) Jerû Kitab Allah. Selesernyo, Allah Maha Ma’lum dengen sedanten yên wênten.

[^536]: Maksudnyo: yên dades dasar hukum waris nurut ajaran islam  wêntenla hubungan kerabat, nano tebates pado hubungan beduluran secaro igamo pecak wong Muhajirin dengen Anshor pado pemulaan islam.

## 9:1

(Nikila penyataan) pemutusan hubungan dari Allah serto Rasul-Nyo kepado wong-wong musyrikin) yên sampûn ngawe’ pejanjian (dengen niko).

## 9:2

Dades bejalanlah niko (kaum musyrikin) di bumi selambat sekawan bulan serto ma’lumi-la bahwo selesernyo niko nano wikan ngelemake Allah, serto selesernyo Allah ngehinoke wong kafir. [^537]

[^537]: Sedêrêng tûrûnnyo ayat niki wênten semayoan damai antaro Nabi Muhammad s.a.w. dengen wong-wong musyrikin. di antaro isi semayoan niku wêntenla nano wêntennyo perangan antaro Nabi Muhammad s.a.w. dengen wong-wong musyrikin, serto bahwo kaum muslimin dibolêke haji ke Makkah serto tawaf di Ka'bah. Allah SWT matalke semayoan niku serto ngizinke kepado kaum muslimin merangi male. Dades tûrûnla ayat niki serto kaum musyrikin di sungke  sekawan bulan laminya di tana Arab peranti nguatke awa'.

## 9:3

Serto (nikila) suatu maklumat dari Allah serto Rasul-Nyo pado umat wong pado dinten haji akbar [^538] bahwo selesernyo Allah serto Rasul-Nyo berlepas awa' dari wong-wong musyrikin. dades kalu niko betobat, dades betobat niku langkûng saể bagi niko; serto kalu niko bebîlûk, dades taonila bahwo selesernyo niko nano wikan ngelemake Allah. Serto sûng wikanla pado wong-wong kafir dengen sikso yên pedî.

[^538]: Beda pendapet antaro mufassirin (ahli tafsir) tentang yên dimaksud dengen haji akbar, wênten yên ngelapke dinten Nahar, wênten yên ngelapke dinten Arafah. yên dimaksud dengen haji akbar di ngeriki wêntenla haji yên tedades sami wikan ke-9 Hijrah.

## 9:4

Kecuali wong-wong musyrikin yên niko sampûn bejanji dengen niko serto wong-wong niku nano ngirangi isi semayoan serto wong-wong niku nano nûlûngi wong yên musuhi niko, dades tehadep wong-wong niku, penuhila janjinyo sampe bates waktunyo. [^539] Selesernyo Allah demen dengen wong-wong yên betakwa.

[^539]: Ma’sud yên di sung tanggu sekawan bulan niku ya'ni: wong-wong niku yên mungkiri semayoan wong-wong niku dengen Nabi Muhammad SAW. Wênten jugo wong-wong niku yên nano mungkiri semayoannyo dades semayoan niku diterûske nggût berentinyo maso yên ditentuke jerû semayoan niku. sesampun berenti maso niku, dades nano wênten male pedamaian dengen wong-wong musyrikin.

## 9:5

Napibilo sampûn telas bulan-bulan Haram niku, [^540] dades perangila wong musyrikin niku dipundi saos niko kepanggi wong niku ditenggon pengintiểan. Kalu wong-wong niku betobat serto negakke solat serto nunaike zakat, dades sûngla kebebasan pado wong-wong niku. [^541] Selesernyo Allah Maha Pengam-pûn lagi Maha Penyayang.

[^540]: Yên dimaksud dengen bulan Haram di ngeriki ya'ni: maso 4 bulan yên di sung tanggû kepado kaum musyrikin niku, ya'ni mulai tanggal 10 Zulhijjah (dinten tûrûnnyo ayat niki) nggût dengen 10 Rabi'ul akhir.

[^541]: maksudnyo: tejamin keamanan wong-wong niku.

## 9:6

Serto kalu wênten diantaro wong-wong musyrikin niku yên nyatu perlindungan ngen niko, dades lindungilah dio supayo dio kodak nenger firman Allah, sampûn niku anterke dio ketenggon yên aman baginyo. yên ma’niku kerno memang wong-wong niku kaum yên nano maklum.

## 9:7

Ma’pundi wikan didamel bagi wong musyrik pejanjian (aman) dari sisi Allah serto Rasul-Nyo? Melianke wong-wong niku ngedamel semayoan di parak Masjidil haram [^542] ; dades selagi wong-wong niku besikap lurus tehadep janjinyo, sepatutnyo niko besikap lurus (pulo) tehadep wong-wong niku. Selesernyo Allah demen sami wong-wong yên betakwa.

[^542]: Yên dimaksud dengen para’ Masjidilvharam ya'ni: Al-Hudaibiyah, sios enggon yên teletak para' Makkah di jalan ke Madinah. sami enggon niku Nabi Muhammad SAW ngewêntenke semayoan gencatan senjato dengen kaum musyrikin jerû maso 10 taûn.

## 9:8

Ma’pundi wikan (wênten semayoan dengen kaum musyrikin), padohal kalu wong-wong niku menang, wong-wong niku’ nano miaro hubungan kekerabatan ngen niko serto nano (ngagû’i) semayoan. Wong-wong niku ngeragapke ati niko dengen mulutnyo, sedangkan atinyo nulak. Serto dari wong-wong niku kata wong yên fasik.

## 9:9

Wong-wong niku numbas ayat-ayat Allah dengen hargo mira, sampun niku wong-wong niku ngalangi (wong-wong) dari jalan Allah. Selesernyo amat jahatla napi yên wong-wong niku damelke.

## 9:10

Wong-wong niku nano nyago (hubungan) kerabat tehadep wong-wong mukmin serto nano (pulo ngagû’i) semayoan. Serto wong-wong niku nikula yên tepeliwat.

## 9:11

Kalu wong-wong niku betobat, nega’ke sholat serto ngedamelke zakat, dades (wong-wong niku) dados dulur niko seigamo. Serto Kame’ terangken ayat-ayat niku bagi kaum yên maklum.

## 9:12

Kalu wong-wong niku ngelanggar sumpah sesampûnnyo bejanji, serto wong-wong niku ngatoi igamo niko, dades perangila pimpinan wong-wong kafir niku, kereno bagi wong niku nano wênten janji, supayo wong-wong niku berenti.

## 9:13

Napi sebab niko nano merangi wong-wong yên ngelanggar sumpah (janjinyo), padohal wong-wong niku sampûn betekad nak ngusir Rasul serto wong nikula yên mulo-mulo memerangi niko. Napi niko pado wong-wong niku? Padohal Allah langkûng berhak peranti niko i, kalu niko leser beiman.

## 9:14

Perangila wong-wong niku, cengkila Allah bakal nyiksonyo make tangan-tangan niko serto Allah ngehinoke wong-wong niku serto nûlûng niko ngadepi wong-wong niku, serto ngelegoke ati wong-wong yên beiman.

## 9:15

Serto ngilangke panas ati wong-wong mukmin. Serto Allah nerimo tobat wong yên dikenda’iNyo. Allah Maha Maklum lagi Maha Bijaksano.

## 9:16

Napi niko ngiro bahwo niko ayûn ditala’ke (ma’niku saos), sedang Allah dereng maklum (Jerû kenyataan) wong-wong yên bejihad di antaro niko serto nano ngembil pimpinan selian Allah, Rasul-Nyo serto wong-wong yên beiman. Serto Allah Maha Ma’lûm napi yên niko damelke.

## 9:17

Nanola pantes wong-wong musyrik niku makmurke mesjid-mesjid Allah, padohal wong-wong niku ngako’i dewek dio niku wong kafir. Nikula wong-wong yên sio-sio pedamelannyo, serto  di Jerû nerakola wong-wong niku mantep

## 9:18

Lesernyo yên makmurke masjid-masjid Allah nikula wong-wong yên beiman pado Allah serto dinten akhir, serto tetep negakke solat, ngedamelke zakat serto nano (pado sinten saos) selian Allah, dades wong-wong nikula yên diarepken termasok golongan wong yên disûng petunjuk

## 9:19

Napi (wong-wong) yên ngesûng minuman wong-wong haji serto umroh serto ngurus Masjidilharam niko samike dengen wong-wong yên beiman pado Allah serto dinten kiamat serto bejihad di jalan Allah? Wong-wong niku nano sami di sisi Allah; serto Allah nano ngesûng petunjuk pado kaum yên zalim. [^543]

[^543]: Ayat niki ditûrûnke peranti manta anggepan bahwo ngesung minum sedanten haji serto ngûrûs Masjidil Haram langkung utama dari beiman kepado Allah serto hijra di jalan Allah.

## 9:20

Wong-wong yên beiman serto berhijrah serto berjihad di jalan Allah dengen harto bando serto awa'nyo, langkûng mungga derajatnyo di sisi Allah; serto nikula wong-wong yên dapet kemenangan.

## 9:21

Tuhan wong-wong niku ngeragapkenyo (wong mu’min) niku dengen rohmatNyo, kerêdhoan serto suargo, baginyo kesenangan yên kekel diJerûnya

## 9:22

Wong-wong niku kekel di Jerûnyo selambat-lambatnyo. Selesernyo di sisi Allah-lah pahalo yên ageng.

## 9:23

Wahai wong-wong beiman, nano angsal niko dadosken aba serto dulur niko dados pelindung, kalu wong niku langkung ngutamoke kekafiran daripado keimanan, serto sinten di antaro niko yên dadoskenyo pelindung, dades wong-wong nikula wong-wong yên zolim.

## 9:24

Cerioskela (ya Muhammad): "Kalu aba-aba niko yên , anak niko, dulur niko , sema niko, kaum keluargo niko, harto kekayaan yên niko damelke, perniagaan yên niko khawatirke  kerugiannyo, serto rompok enggon yên nikodemeni, langkung niko cintoi daripado Allah serto Rasul-Nyo serto (dari) berjihad di jalan-Nyo, dades tunggula sampể Allah ngerawûke keputusanNyo". Serto Allah nano ngesung petunjuk pado kaum yển fasik.

## 9:25

Selesernyo Allah sampûn nûlûng niko (wahai kaum mukmin) di kata mêdan perangan, serto (imutla) perangan Hunain, waktu niku niko dados bongka’ kereno rîkînan (niko) kata, dades yên kata niku nano nguntungke niko setitik jugo, serto bumi yên luas niku sampun teraso alît ole niko, sampun niku niko belêbêran ke buri.

## 9:26

Sampun niku Allah nûrûnke ketenengan pado Rasul-Nyo serto pado wong-wong yển beiman, serto Allah nûrûnke bala tentaro yên nano ketingalan ole niko, serto Allah ngazab wong-wong yên kafir, serto ma’nikula pembalesan pado wong-wong yên kafir.

## 9:27

Sampun niku Allah nerimo tobat dari wong-wong yên dikenda’i-Nyo. Allah Maha Pengampun lagi Maha Penyayang.

## 9:28

Wahai wong-wong yên beiman, selesernyo wong-wong yên musyrik niku nejis, [^544] dades nano angsal wong-wong niku mara’i Masjidilharam [^545] sesampun tahun niki. [^546] Serto kalu niko khawatir dados miskin, [^547] dades mengkin Allah ayun nyugîke niko dari karunio-Nyo, kalu Dio ngenda’i. Selesernyo Allah Maha Maklum lagi Maha Bijaksano.

[^544]: Ma’sudnyo: jiwo musyrikin niku dianggep kotor, kerno nuoke Allah.

[^545]: Ma’sudnyo: nano dileserke namelke haji serto umrah. nûrût pendapet sebagêan mufassirin yên lian, ya'ni kaum musyrikin niku nano bolê melebet daerah Haram saê peranti keperluan haji serto umrah atawa peranti keperluan yên lian.

[^546]: Ma’sudnyo sesampun wikan 9 Hijrah.

[^547]: Kerno nano ngeleserke wong musyrikin namelke haji serto umrah, kerno pencarian wong-wong Muslim bolê dades bekirang.

## 9:29

Perangila wong-wong yên nano beiman pado Allah serto nano (pulo beiman) pado dinten akhir, serto wong-wong niku nano ngeharamke napi yên diharamke Allah serto Rasul-Nyo, serto nano beigamo dengen igamo yêng leser (igamo Allah), dari wong-wong yên sampun disungke Al-Kitab, sampê wong-wong niku mayar jizyah [^548] dengen patuh serto wong niku dados alît  (keadaan tunduk/nurut).

[^548]: Jizyah ya'ni paja’ perkepala’ yên dipungut olê pemerintah Islam dari wong-wong yên dêdê Islam, sebagi imbangan peranti keamanan awa' wong-wong niku.

## 9:30

Serto kelap Wong-wong Yahudi: "Uzair niku anak Allah" serto kelap wong-wong Nasrani: "Al Masih niku anak Allah". Ma’nikula cerios yên metu dari mulut wong-wong niku. Wong-wong niku niro’ke ceriosan wong-wong kafir yên kerîhîn. Dibinasoke Allah wong-wong niku, ma’pundi wong-wong niku sampê dibîlu’ke?.

## 9:31

Wong-wong niku dadeske ulama’nyo (Yahudi) serto rahib-rahibnyo (Nasrani) sebagai tuhan selian Allah [^549] serto (jugo wong-wong niku nuhanke) Al Masih anak Maryam. Padohal wong-wong niku nano dikêngkên, kecuali menyembah Tuhan Yên Eso, nano wênten Tuhan (yên berhak disembah) selian Dio. Maha Suci Dio (Allah) dari napi yên wong niku sekutuke.

[^549]: Ma’sudnyo: wong-wong niku matuhi ajaran-ajaran wong-wong alim serto rahib-rahib wong-wong niku dengen membabi buto, meski wong-wong alim serto rahib-rahib niku ngengken namelke maksiat atawa ngeharamke yên halal.

## 9:32

Wong-wong niku ayûn midemke cahayo (igamo) Allah dengen mulut (cerios)nyo, serto Allah nulaknyo.malahan nyempurnoke cahayo-Nyo, walaupun nano didemeni ole wong-wong kafir.

## 9:33

Diolah yên sampun ngutus Rasul-Nyo dengen (mba’to) petunjuk (Al-Quran) serto igamo yên leser spayo dimenangke-Nyo ates igamo sedantennyo, walaupun nano didemeni wong-wong musyrikin

## 9:34

Wahai wong-wong yêng beiman, selesernyo kata dari wong-wong alim Yahudi serto rahib-rahib Nasrani nggê nian nedo harto wong dengen jalan batil lan wong-wong niku ngalangi (wong-wong) dari jalan Allah. Serto wong-wong yên nyingitke emas lan perak lan nano menafkakenyo pado jalan Allah. dades cerioske (sûng wikan) pado wong-wong niku, (bakal keno) sikso yên pedi,

## 9:35

(Imutla) pado dinten ditunu (emas perak) di Jerû nerako jahannam, sampun niku diterika dengennyo kening wong-wong niku, perut serto belakangnyo; (sampûn niku dicerioske) pado wong-wong niku: "Nikila harto bando niko yên niko simpen peranti awa' niko dêwêk, dades rasokela ma’niki (akibat dari) napi yên niko simpen niku".

## 9:36

Selesernyo itungan bulan pado sisi Allah wênten duo belas bulan, Jerû ketetepan Allah di waktu Dio ngawê’ langit lan bumi, di antaronyo sekawan ([^4] bulan haram. [^550] Nikula (ketetepan) igamo yên lurus, dades nano angsal niko ngeniayo awa' [^551] niko diJerû bulan yên sekawan niku, lan perangila kaum musyrikin niku sedantennyo ma’kayo wong-wong nikupun merangi niko sedantennyo, Lan taonila bahwasonyo Allah bareng wong-wong takwa.

[^550]: Ma’sudnyo antaro lian ya'ni: bulan Haram (bulan Zulkaidah, Zulhijjah, Muharram serto Rajab), tana Haram (Mekah) serto ihram.

[^551]: Ma’sudnyo janganla niko nganiayo awa' niko dengen namelke damelan yên dilarang, peca' ngelanggar kehormatan bulan niku dengen ngewêntenke perangan.

## 9:37

Selesernyo ngûndûrke/nambake bulan haram niku [^552] bakal namba kekafiran, disesetke wong-wong kafir dengen ngûlûr-ngûlûrke niku, wong-wong niku ngehalalkenyo pado sios tahun lan ngeharamkenyo pado taûn yên lian, supayo wong-wong niku wikan nyesuaike dengen itûngan yên Allah haramke; dades wong-wong niku ngehalalke napi yên diharamke Allah. (Setan) dadeske wong-wong niku nganggep saê tabê’at yên jahat niku. Lan Allah nano ngesûng petunjuk pado wong-wong yên kafir.

[^552]: Muharram, Rajab, Zulqaedah serto Zulhijjah wêntenla bulan-bulan yên dihormati serto jerû bulan-bulan tekelap nano bolê diwêntenke perang. tapi peraturan niki dilanggar olê wong-wong niku dengen ngewêntenke perangan di bulan Muharram, serto dadeske bulan Safar sebagî bulan yên dihormati peranti ngenti bulan Muharram niku. meski bilangan bulan-bulan yên disucike ya'ni, sekawan bulan jugo. tapi dengen damelan niku, tata tertib di Jazirah Arab dades kacau serto sampun niku lintas pesadîan teganggu.

## 9:38

Wahai wong-wong yên beiman, napi sebabnyo bilo dicerioske kepado niko: "Kesala (pegila) (peranti berperang) pado jalan Allah" niko ngeraso berat lan kepengen diem di rompok niko? Napi niko puas dengen kehuripan di dunio sebagai ganti kehuripan di akhirat? Padohal kenikmatan hurip di dunio niki (dibandingke dengen kehuripan) diakhirat cumannla setitik nian.

## 9:39

(Kalu niko nano kêsa peranti beperang), cengkila Allah nyikso niko dengen sikso yên pedi serto digentinyo (niko) dengen kaum yên lian, serto niko nano wikan ngesung mudharat pado-Nyo setitikpun. Yên niku Allah atas sedantennyo Maha Kuaso.

## 9:40

Semisal niko nano nolongnyo (Muhammad) dades selesernyo Allah sampûn nolongnyo (ya’niku) ketiko wong-wong kafir (musyrikin Mekah) metukenyo (dari Mekah) sedang diola sios dari duo wong, ketiko keduonyo wênten di Jerû guo, di waktu dio becerios ngen rêncangnyo: "Nano angsal niko berduko cito, selesernyo Allah berêwang kito". dades Allah nurunke keterangan-Nyo pado (Muhammad) serto nulungnyo dengen tentara yên niko nano wikan ningalinyo, serto Al-Quran dadoske wong-wong kafir nikula yên êndêp (lema), serto kalimat Allah nikula yên tinggi. Allah Maha Perkaso lagi Maha Bijaksano. [^553]

[^553]: Ma’sudnyo: wong-wong kafir sampun sepakat ayun munu Nabi SAW, dades Allah s.w\.t. ngesung wikan maksud jahat wong-wong kafir niku kepado Nabi SAW. kerno niku dades beliau metu dengen direncangi olê Abu Bakar dari Mekah jerû lawatannyo ke Madinah beliau besingitan di sios guo di bukit Tsur.

## 9:41

Kesala (berangkatlah) nikodengen raso êntêng ataupun berat, serto berjihadla niko dengen harto serto awa' niko di jalan Allah. Yên ma’niku langkûng saê bagi niko, kalu niko ma’lûm.

## 9:42

Kalu yên niko kelapke  pado wong-wong niku wênten loka’ ûntûng yên cepa’ didapet serto perjalanan yên nano tebê nian, cengkila wong-wong niku numut niko, tapi tenggon yên dituju niku, teraso oleh wong-wong niku. Tebê nian. Wong-wong niku ayûn bersumpah dengen (nami) Allah: "Kalu kamê’ wikan, cengkila kamê’ tumut kêsa bersami-sami niko". Wong-wong niku nyelakoke awa'nyo dêwêk, [^554] serto Allah ma’lum, selesernyo wong-wong niku memang pembohong.

[^554]: Ma’sudnyo wong-wong niku ayun binaso disebabke sumpa  wong-wong niku yên palsu.

## 9:43

Semugo Allah maafke niko (Muhammad). Napi sebab ampean ngangsalke wong-wong niku (peranti nano kesa berperang), hinggo jelas bagi niko wong-wong yên selesernyo nano wikan (kerno uzur) serto sedêrêng niko ma’lum wong-wong yên bebohong?

## 9:44

Nano ayun nyatu izin ngen niko peranti nano tumut berjihad wong-wong yên beiman pado Allah serto dinten akhir, wong-wong niku bejihad dengen harto serto jiwonyo. Serto Allah ma’lum wong-wong yên betakwa.

## 9:45

Selesernyo wong-wong yên nyatu izin pado ampean, nikula wong-wong yên nano beiman pado Allah serto dinten akhir, serto ati wong niku ragu-ragu, dades wong-wong niku selelu di jerû bingsal serto keraguannyo.

## 9:46

Serto kalu wong-wong niku ayun kesa, cengkila wong-wong niku berisak peranti kesa, tapi Allah nano demen  wong-wong niku kesah; dades Allah melemahken tekad wong-wong niku, serto dicerioske ngen wong niku: "TinggAllah niko dengen wong yên tinggal"

## 9:47

Walaupun wong niku kesa dengen niko, cengkila nano bakal nambai kekuatan niko, tapi cumann ngedamel kacau saos, serto cengki wong-wong niku tekesa’-kesa’ maju ke luan di selo-selo barisan niko, peranti ngacau di antaro niko; sedang di Jerû rombongan niko wênten wong yên demen nengerke cerios wong niku. Serto Allah maklum wong-wong yên zalim.

## 9:48

Selesernyo saos dari kerhînpun wong-wong niku sampun merunut-runut kekacauan serto ngatur macem-macem tipu dayo peranti (ngerusak) niko, hinggo rawû yên leser (pertolongan Allah) serto menangla igamo Allah, padohal wong-wong niku nano setuju..

## 9:49

Di antaro wong-wong niku wênten wong yên bekelap: "Sunglah kulo keizinan (nano kesa beperang) supayo nikonano nJerûmuske kulo ke Jerû fitnah". Taonila bahwo wong-wong niku sampun teJerûmus ke Jerû fitnah. [^555] Serto selesernyo Jahannam niku leser-leser meliputi wong-wong kafir.

[^555]: Wênten pinten-pinten wong munafik yên nano ayun kesa perang ke Tabuk (daerah kekuasaan Rumawi) dengen bedalî khawatir ayun tegoda olê betino-betino Romawi, behubung dengen niku tûrûnla ayat niki peranti muka’ke rahasio wong-wong niku serto nyelaske bahwo sungkannyo wong-wong niku kesa perang niku wêntenla kerno Kelemahan iman wong-wong niku serto niku wêntenla fitnah.

## 9:50

Kalu niko nemui yên sae, wong-wong niku dados nano ragap; tapi kalu niko ditimpo musiba, wong-wong niku becerios:"Selesernyo kame’ sederengnyo sampun masati urusan kame’ (nano kesa perang)" serto wong-wong niku bebiluk dengen raso ragap.

## 9:51

Kelapkenla (ya Muhammad): "Napi saos  na-no ayun nimpo kame’ meliankan yên sampun ditetepke Allah peranti kame’. Diolah Pelindung kame’, serto hanyo pado Allah dades betawakal wong-wong yên beiman.

## 9:52

Cerioskela (ya Muhammad): "Nano wênten yên niko tunggu-tunggu bagi kame’, kecuali sios dari duo saể [^556] ( menang atau syahid). Serto kame’ nunggu-nunggu bagi niko nikula Allah ayun nimpoke ngen niko azab (yên ageng) dari sisi-Nyo, atau lantaran tangan kame’”. dades tunggula, selesernyo kame’ nunggu-nunggu ngerencangi niko nunggu.".

[^556]: Ya'ni angsal kemenangan atawa padem syahid.

## 9:53

Cerioskela (ya Muhammad): "Nafkahkela harto niko, dengen sukoredo ataupun tepakso, namun nafkah dari niko niku sekali-kali nano bakal diterimo. Nggê nian, niko niku wong-wong yên fasik.

## 9:54

Serto nano wênten yên ngalangi nafkah dari wong niku diterimo, meliankan kareno wong-wong niku kafir pado Allah serto Rasul-Nyo, serto wong-wong niku nano ndamelke sembahyên, melianke dengen males serto nano (pulo) menafkahke (harto)nyo, melianke dengen raso sungkan/tepakso.

## 9:55

Dades nano angsalla niko kagûm dengen harto serto anak-anaknyo. Selesernyo Allah ngenda’i dengen (ngesûng) arto bendo serto anak-anak niku peranti nyiksonyo waktu ûrîp di dunio, serto padem mengkîn, maler kafîr.

## 9:56

Serto wong-wong niku (wong munafik) bersumpah dengen (nami) Allah, kelapnyo temasok golongan niko; padohal wong-wong niku  dêdênyo dari golongan niko, tapi nikula kaum yên (ngen niko).

## 9:57

Umpamonyo wong-wong niku kepanggê enggon belîndûng, guo-guo, atau lubang-lubang (Jerû tanah) cengkila wong-wong niku ngacar ke ngeriku dengen sigero.

## 9:58

Serto di antaro wong-wong niku wênten yên mencelo niko tentang (pembagian) zakat; kalu wong-wong niku disûng bagian, wong-wong niku ragap, tapi kalu nano disûng bagiannyo dari ngeriku, dades wong-wong niku ngeringas.

## 9:59

Kalu wong-wong niku memang rêdho dengen napi yên disûngke Allah serto Rasul-Nyo, dades wong niku ayûn becerios: "Cukuplah Allah bagi kame’, Allah ayun ngesungke sebagian dari karunio-Nyo serto ma’niku (pulo) Rasul-Nyo, selesernyo pado Allah kame’ beharep,"

## 9:60

Selesernyo zakat-zakat niko cumann peranti wong-wong fakir, miskin, pengurus-pengurus zakat, para muallaf yên diîpû’ atinyo, peranti (merdekake) budak, wong-wong yên berutang, peranti sabiliLlah serto peranti wong-wong yên sedang diJerû perjalanan; nikula ketetapan yên diwajibke Allah; serto Allah Maha Ma’lum lagi Maha Bijaksano. [^557]

[^557]: Yên berhak nerimo zakat ya'ni: 1. wong fakir: wong yên Amat sengsaro uripnyo, nano wênten herto serto tenago peranti menuhi uripnyo niku. 2. wong miskin: wong yên nano cungkup kebutuhannyo serto selelu kekirangan. 3. Pengurus zakat: wong yên di sung tugas peranti ngûmpûlke serto mayar jekat. 4. Muallaf: wong kafir yên wênten harapan melebet Islam serto wong yên daru melebet Islam yên imannyo male lema. 5. merdekake buda’ nyangkûp jugo peranti ngelepaske Muslim yên ditawan olê wong-wong kafir. 6. wong behutang: wong yên behutang kerno peranti kepentingan yên dêdê maksiat serto nano sanggup mayarnyo. Wênten jugo wong yên behutang peranti meliaro persatuan umat Islam dibayar hutangnyo niku dengen zakat, meski io mampu mayarnyo. 7. sami jalan Allah (sabilillah): ya'ni peranti keperluan petahanan Islam serto kaum muslimin. di antaro mufasirin wênten yên bependapet bahwo fisabilillah niku nyangkûp jugo kepentingan-kepentingan umum peca' nega’ke sekolah, rompo' sakit serto lian-lian. 8. wong yên sedengke jerû lawatan yên dêdê maksiat ngalami kesengsaroan jerû lawatannyo.

## 9:61

Di antaro wong-wong munafik niku wênten yên menyakiti ati Nabi dengen kelapnyo:"Dio (Nabi) percayo danten napi yên didenger-nyo". Cerioske: "Dio mempercayoi sedanten yên saể bagi niko, dio beiman pado Allah, mempercayoi wong-mukmin, serto dados rohmat bagi wong-wong yên beiman di antaro niko". Serto bagi wong yên nyakiti ati Rasulullah niku, baginyo niku azab yên pedi.

## 9:62

Wong-wong niku bersumpah dengen (nami) Allah ngen niko peranti merunut keridhoan niko, padohal Allah serto Rasul-Nyo langkûng patût wong-wong niku runut keridhoannyo kalu wong-wong niku memang wong-wong yên mukmin.

## 9:63

Napi wong-wong munafik niku nano maklum, bahwosanyo sinten saos menentang Allah serto Rasul-Nyo, dades selesernyo nerako jahannamla baginyo, kekal wong-wong niku di Jerûnyo. Nikula kehinoan yên ageng.

## 9:64

Wong-wong yên munafik niku wedhi kalu diturunke tehadep wong-wong niku sesios surat yên nerangke napi yên tesingit Jerû ati wong-wong niku. Cerioske samo wong-wong niku: "Teruskela ocean niko (tehadep Allah serto rasul-Nyo)". Selesernyo Allah nak nunju’ke napi yển nikowedhi (i).

## 9:65

Serto kalu niko takểnke pado wong-wong niku (tentang napi yển wong-wong niku damelke ), cengkila wong-wong niku nyimbat: "Selesernyo kame’ cumann penêsan serto main-main saos". Cerioskela: "Napi  de-ngen Allah, ayat-ayat-Nyo serto Rasul-Nyo niko selalu nguyo’-uyo’?".

## 9:66

Nikonano perlu minta maaf, kereno niko kafir sesampun beiman. Kalu Kamê’ memaafke segolongan niko (lantaran wong-wong niku tobat), cengkila Kamê’ ayûn ngazab golongan (yển lian), kereno wong-wong niku selalu bedamel doso.

## 9:67

Wong-wong munafik lanang serto wadon, sebagian dengen sebagian yên lian niku sami saos, wong-wong niku ngengken ndamel yên munkar serto nega bedamel yên ma'ruf serto wong-wong niku ngenggemke tangannyo. [^558] Wong-wong niku sampun lali pado Allah, dades Allah ngelalike wong-wong niku. Selesernyo wong munafik nikula wong yên fasik.

[^558]: Ma’sudnyo: medit

## 9:68

Allah ngancam wong-wong munafik lanang serto wadon serto wong-wong kafir dengen nerako Jahannam, wong-wong niku mantep di Jerûnyo. Cukuplah nerako bagi wong-wong niku, serto Allah ngelaknat wong-wong niku, serto bagi wong-wong niku azab yên mantep (da’ beroba).

## 9:69

(Tabe’at wong-wong munafik serto musyrikin) nikula pecak wong sedêrêng niko, wong-wong niku langkung kuat daripado niko, harto serto ana’nyo lang-kung kata dari niko. dades wong-wong niku sampun nikmati bagiannyo, serto niko sampun nikmati bagian kamo peca’ wong-wong nikmati bagiannyo, serto niko ngomongke (hal yên batil) ma’kayo wong niku. Wong-wong niku amalannyo sio-sio di dunio serto di akhêrat; serto nikula wong-wong yên rugi.

## 9:70

Napi nano rawûh pado wong-wong niku kabar tentang wong-wong yên sederengnyo, (nikulah) kaum Nuh, 'Aad, Tsamud, kaum Ibrahim, penduduk Madyan serto negeri-negeri yên sampûn tumpes? [^559] . Sampûn rawûh pado wong-wong niku rasul-rasul dengen membakto keterangan yên nyato, dades sekali-kali Allah nano ngeniayo wong-wong niku, tetapi wong-wong nikula yên ngeniayo awa'nyo dêwê’.

[^559]: 'Aad wêntenla kaum Nabi Hud, Tsamud ya'ni kaum Nabi Shaleh; penduduk Madyan ya'ni kaum Nabi Syu'aib, serto penduduk negeri yên sampun musna wêntenla kaum Nabi Luth a.s.

## 9:71

Serto wong-wong yên beiman, lanang serto wadon, sebagian wong niku dados penolong bagi sebagian yên lian. Wong-wong niku ngêngkên (bedamel) yên ma'ruf, nega yên munkar, negakke solat, nunaike zakat serto taat pado Allah serto Rasul-Nyo. Wong-wong niku bakal disûng rohmat oleh Allah; selesernyo Allah Maha Perkaso lagi Maha Bijaksano.

## 9:72

Allah nyanjike pado wong-wong mukmin, lanang serto wadon, (ayun dapet) suargo yên dibawanyo ngalir sungi-sungi, mantep wong-wong niku di Jerûnya, serto (dapet) tenggon yên saể di suargo 'Adn. Serto keridhoan dari Allah niku langkung ageng; nikula keberun-tungan yên ageng.

## 9:73

Wahai Nabi, berjihadla (melawan) wong-wong kafir serto wong-wong munafik niku, serto besikap keraslah dengen wong niku. Tenggon wong-wong niku nikulah jahannam. Serto nikula yên sejahat-jahatnyo tenggon mantu’.

## 9:74

Wong-wong munafik niku besumpah dengen (nami) Allah, bahwo wong-wong niku nano nyerioske (sesuatu yên nyakiti Nabi Muhammad). Selesernyo wong-wong niku sampûn nyerioske kekafiran, serto sampûn dados kafir sederengnyo Islam serto kepêngên hal-hal yên nano wikan didamelnyo; [^560] serto wong-wong niku nano nyalake (Allah serto Rasul-Nyo), selian kereno Allah serto Rasul-Nyo sampûn ngelimpahke karunio-Nyo.. dades kalu wong niku betobat, niku langkûng saể bagi wong niku, Serto kalu wong-wong niku bebilûk, cengkila Allah ayûn ngazabnyo dengen azab yên pedî di dunio serto akhirat; serto wong niku di dunio nano punyo pelîndûng serto nano (pulo) punyo penûlûng.

[^560]: Ma’sudnyo: wong-wong niku pengen munu Nabi Muhammad s.a.w.

## 9:75

Serto diantaro wong-wong niku wênten wong yên sampûn bejanji pado Allah: "Selesernyo kalu Allah ngesungke sebagian karunio Nyo pado kamê’, cengkila kamê’ ayûn besedekah serto cengkila kamê’ termasuk wong-wong yên solêh.

## 9:76

Dades sesampûn Allah ngesûngke pado wong-wong niku sebagian dari karunio Nyo, wong-wong niku kîkît dengen karunio niku, serto bebîlûk, serto wong-wong niku selalu nentang (keleseran).

## 9:77

Dades Allah ngisike kemunafikan dijerû ati wong niku sampê wong niku kepanggîh Allah, dengen napi yên dimûngkîri dari janji- nyo serto juga kereno wong-wong niku bebohong.

## 9:78

Napi wong-wong niku nano sadar kalu Allah maklum resio serto bîsî’an wong-wong niku, serto Allah Maha Wikan sedanten yên ghaib.

## 9:79

(Wong-wong munafik niku) nikulah wong-wong yên gala’ ngatoi wong-wong mukmin yên ngesung sedekah dengen sukorela, serto (ngatoi) wong-wong yên cumann dapet (peranti disedekahke) selian sekedar kesanggupannyo, dades wong-wong munafik niku ngehinonyo. Allah ayun mbales uyo’an wong-wong niku, serto peranti wong-wong niku azab yên pedih.

## 9:80

Niko nyatuke ampun bagi wong-wong niku atawa nano niko nyatuke ampun bagi wong-wong niku. Kendati pun niko nyatuke ampun bagi wong-wong niku tujuh puluh kali, tapi Allah sekali-kali nano ngampûni wong-wong niku. Yên ma’niku kereno wong-wong niku kafir pado Allah serto Rasul-Nyo. Serto Allah nano ngesung petunjuk pado kaum yên fasik.

## 9:81

Wong-wong yên ditinggalke (nano tumut perang) niku, ngeraso ragap kereno Rasulullah nano wênten (kesah beperang).Wong-wong niku nano ayun bejihad dengen harto serto jiwonyo di jalan Allah serto wong-wong niku becerios:"Nano perlula niko kesah (beperang) di Jerû panas taktak niki". Cerioskela (ya Muhammad): "Api nerako jahannam niku langkung-langkung panasnyo)". Kalu wong-wong niku maklum.

## 9:82

Dades wong-wong niku bakal ketawo setîtîk (di dunio) serto nangis kata (di nerako), peranti pembalesan dari napi yên sampûn wong-wong niku damelke.

## 9:83

Dades kalu Allah mantu’ke niko (Muhammad) kepado suatu golongan dari wong munafik niku, serto wong-wong niku nyatu  izin pado niko peranti kesah (tumut beperang), dades cerioskela: "niko nano angsal metu dengen kulo  peranti selambatnyo serto nano angsal merangi mûsû bareng kulo. Selesernyo nian niko sampûn rela nano kesah beperang sejak mulo-mulo.. Kereno ma’niku, niko dûdûklah dengen wong-wong yên nano tumut beperang" [^561]

[^561]: Sesampun Nabi Muhammad SAW mantû’ dari perang Tabuk serto mantû’ male ke Madinah serto panggî segolongan wong-wong munafik yên nano tumut perang, sampun niku wong-wong niku nedo izin kepadonyo peranti tumut perang, dades Nabi Muhammad s.a.w. dilarang olê Allah peranti ngabulke peminta’an wong-wong niku, kerno wong-wong niku dari semulo nano ayun tumut perang.

## 9:84

Serto nano angsal niko nyolatke (jenazah)  wong yên padem dari wong-wong niku, serto nano angsal niko tegak (ndoake) di kuburnyo. Selesernyo wong-wong niku sampûn kafir pado Allah serto Rasul-Nyo serto wong-wong niku padem sebage wong fasik

## 9:85

Serto nano angsal niko (Muhammad) terehal/ kagum dengen harto bendo serto anak-anak wong-wong niku menarik ati niko. Selesernyo, dengen harto bando serto anak-anak nikulaAllah ayûn ngazab wong-wong niku di dunio serto supayo nyawonyo melayên, serto  wong-wong niku dados kafir.

## 9:86

Serto kalu diturunken suatu surat (yên merintake supayo wong munafik niku beimanlah niko pado Allah serto bejihad bareng Rasul-Nyo, cengkila wong-wong yên sanggup di antaro wong-wong niku nyatu izin ngen niko (peranti nano bejihad) serto kelapnyo: "Talakkela kame’ tinggal ingen wong-wong yên lenggê". [^562]

[^562]: Ma’sudnyo: wong-wong yên nano tumut perang.

## 9:87

Wong-wong niku demen tinggal ngen wong yên nano beperang, [^563] serto ati wong-wong niku sampun dikunci padem, dades wong-wong niku nano paham (ragapnyo beiman serto bejihad

[^563]: Ma’sudnyo: betino-betino, ana-ana’, wong-wong lemah, wong-wong yên sakît serto wong-wong yên sampun tua.

## 9:88

Tapi Rasul serto wong-wong yên beiman bersama dio, bejihad dengen harto serto jiwonyo. Serto wong-wong nikula wong-wong yên nerimo kebajikan, serto wong niku nikula wong yên beuntung.

## 9:89

Allah sampun nyaweske bagi wong-wong niku surga yên ngalir di bawanyo sungi-sungi, wong-wong niku mantep di jerûnyo. Nikula kemenangan yên ageng.

## 9:90

Serto diantaro wong-wong Arab Badui rawû (pado nabi) ngesûng alesan, supayo diizinke ( nano kesah beperang), sedang wong-wong yên mbohongke Allah serto Rosul-Nyo, lenggê ngedem. Mengkin wong-wong yên kafir diantaro wong-wong niku bakal ditimpo azab yên pedih.

## 9:91

Nano bedoso (nano beperang) bagi wong yên lemah, wong yên sakit serto wong yên nano wênten napi-napi yên ayûn diinfaqke, kalu wong-wong niku belaku rêdho pado Allah serto Rosul-Nyo. Nano wênten alesan peranti nyalake wong-wong yên bedamel saể. Serto Allah Maha Pengampûn lagi Maha Penyayang.

## 9:92

Serto nano (pulo bedoso) bage wong-wong yển rawûh ngadep ampean (Muhammad), supayo nyatu tunggangan peranti beperang, tapi kelap ampean, “Kulo nano punyo tunggangan peranti membakto niko,” laju wong-wong niku mantu’, dengen belebengan banyu mato kareno sedih, sebab wong niku nano punyo napi- napi yên ayun dinafkahke. [^564]

[^564]: Ma’sudnyo: wong-wong niku sedî ati kerno nano wênten herto yên ayun dibelanjoke serto kendaraan peranti makto wong-wong niku kesa perang.

## 9:93

Selesernyo niku cumann alesan (peranti nyalahke) wong yên nyatu izin ngen ampêan (peranti nano tumut beperang), padohal wong niku wong sugê-kayo. Wong niku demen  tinggal dengen wong-wong yên nano tumut beperang; Allah sampûn ngunci ati wong niku, sehinggo wong-wong niku nano maklûm (akibatnyo).

## 9:94

Sedanten wong munafiq yên nano tumut beperang ngesûng alesan kepado niko saat panggiî kepado wong-wong niku. Cerios-kela (Muhammad): “Nano perlu niko ngesûng alesan, kame’ nano pecayo ngen niko, selesernyo Allah sampun ngesûng wikan pado kame’ tentang niko mantu’. Allah yên wikan nian napi-napi yên gaib serto yên nyato, laju Dio ngesûng wikan kepado niko napi yên sampûn niko damel

## 9:95

Wong-wong niku ayûn besumpa dengen nami Allah saat niko mantû’ dengen wong-wong niku supayo niko bebîlûk dari wong niku; [^565] dades bebîlûkla, karno sebenernyo wong – wong niku bejiwo kotor serto tempatnyo di neraka jahannam sebagî balesan napi yên sampûn wong-wong niku damelke

[^565]: Maksudnyo: nano nyelo wong-wong niku.

## 9:96

Wong – wong niku ayûn besumpa dengen niko supaya niko ayûn nerimonyo, tapi walaupun niko nerimonyo, Allah nano rêdo pada wong – wong yên fasik

## 9:97

Wong–wong Arab Badui [^566] niku langkûng kuat kafiran serto munafiknyo, serto wajar nian kalu nano wikan hukum–hukum yên sampûn diturunke Allah pada rasulNyo Allah Maha ma’lûm Maha Bijaksano

[^566]: Wong-wong Badwi ya'ni wong-wong Arab yên berdiam di pasertog pasir yên hidupnya sesampun niku berpindah-pindah.

## 9:98

Serto diantaro wong-wong Badui niku wênten yên nganggap napi yên di infaq dades kerugian serto dio nunggu–nunggu bahayo, serto Allah Maha Nenger serto Maha Ma’lum.

## 9:99

Serto diantara wong-wong Arab Badui niku wênten yên beiman pada Allah serto dinten kiamat serto ningali napi yên sampûn di infaqkenyo di jalan Allah sebagî jalan mara’ke awa' dengen Allah serto sholawat rosul, wikanla selesernya infaq niku suatu caro peranti wong niku peranti mara’ke awa' dengen Allah. Mengkin Allah ayûn maso’ ke jerû rahmat-nya selesernyo Allah Maha Pengampun lagi Maha Penyayang

## 9:100

Serto wong–wong yên duluan mulo-mulo maso’ islam di antaro wong – wong muhajirin serto ansor serto wong yên tumut wong-wong niku dengen saê, Allah rido dengen wong-wong niku serto wong-wong niku jugo rido dengen Allah, Allah nyaweske peranti wong niku suargo yên ngalir dibawahnyo sungi–sungi, mantep di Jerûnyo selambatnyo’, nikula kemenangan yên ageng.

## 9:101

Serto diantaro wong – wong arab Badui yên wênten di sekiter niko [^567] munafik, wong-wong niku teliwat jerû kemunafikan nyo. Ampêan (Muhammad) nano wikan wong-wong niku. Tapi Kamê’ wikan. Mengkin wong-wong niku ayûn kame’ sikso duo kali, sampûn niku wong-wong niku ayûn di mantû’ke pado azab yên ageng

[^567]: Ma’sudnyo: wong-wong Badwi yên bediem di sekiter Madinah.

## 9:102

Serto wênten pulo wong lian yên ngakui doso–dosonyo. Wong–wong niku nyampûrke yên saê dengen damelan lian yên jahat. Mugo-mugo Allah nerimo tobat wong–wong niku. Leser nian Allah Maha Pengampûn Maha Penyayang.

## 9:103

Embillah dari harto wong–wong niku zakat guno mbersihke [^568] serto nyucike [^569] wong-wong niku serto berdoala peranti wong–wong niku, selesernyo leser doa niko niku nimbûlke ketentreman jiwo peranti wong–wong niku. Allah Maha Nenger Maha ma’lûm.

[^568]: Ma’sudnyo: zakat niku nyucike wong-wong niku dari medit serto cinto yên belebî kepado herto bendo

[^569]: Ma’sudnyo: zakat niku nyûbûrke sifat-sifat kesaêan jerû ati wong-wong niku serto mersîke herto bendo wong-wong niku.

## 9:104

Napi wong niku nano wikan leser Allah nerimo tobat hambo–hambanyo serto nerimo zakat nyo serto Allah Maha Nerimo Tobat Maha Penyayang.

## 9:105

Serto cerioskela:” Bedamella niko dades Allah ayûn ningali damelanmu, ma’niku jugo rosul nyo serto wong–wong mu’min. Serto niko ayûn di mantû’ke kepado Allah yên naoni yên gaib serto yên nyato. Serto dijelaskenyo napi yên sampûn niko damelke”.

## 9:106

Serto wênten pulo wong–wong lian yên di undurke sampei wênten keputusan Allah. Napi Allah ayûn nyikso atau nerimo tobat wong-wong niku. Allah Maha Naoni Maha Bijaksano.

## 9:107

Serto diantaro wong–wong munafik niku wênten yên negakke mesjid peranti nembûlke bencano (pado wong–wong beiman), peranti kekafiran, serto peranti mecah bela diantaro wong–wong yên beiman serto nunggu rawûnyo wong yên sampûn memerangi Allah. sejak kerihin; [^570] wong-wong niku cengki besumpa:”Kame’ cuman ngenda’i yên saê”. Serto Allah jadi saksi wong-wong niku pembohong

[^570]: Yên dimaksud dengen wong yên sampun merangi Allah serto Rasul-Nyo seja’ kerîhîn ya'ni sios wong pendeta Nasrani benami Abu 'Amir, yên wong-wong niku tunggu-tunggu rawûnyo dari Syiria peranti semayang di masjid yên wong-wong niku tega’ke niku, serto makto tentaro Romawi yên ayun merangi kaum muslimin. Tapi rawûnyo Abu 'Amir niki nano Jadi kerno io padem di Syiria. serto masjid yên ditega’ke kaum munafik niku diruntuke tehadep perintah Rasulullah s.a.w. bekenaan dengen wahyu yên diterimanya sesampun mantû’ dari perang Tabuk.

## 9:108

Nano angsal niko nega’ke semayang di jerûnyo selambat–lambatnyo. Niscayo mesjid yên di tegakke atas niat taqwa sejak dinten pertamo lebih saê negakke sholat di jerûnyo; di Jerûnyo wênten wong yên demen mbersihke awa'. Allah demen sami wong–wong suci..

## 9:109

Dades napi wong–wong yên negakke mesjid atas dasar taqwa kepado Allah serto ridonyo niku langkûng saê, atau wong–wong yên nega’ke bengunannyo di pinggir jurang yên rûntû lalu bangunan niku rûbû besami dengen dio di jerû nerako jahanam. Allah nano ngesûng petunjuk pado wong–wong zholim

## 9:110

Bangunan yên tega’ke wong niku selalu jadi sebab ragu–ragu di jerû atinyo niku, hinggo atinyo ancûr. [^571] Serto Allah Maha Ma’lum Maha Bijaksano.

[^571]: Ma’sudnyo: kalu perasaan wong-wong niku sampun lenyep. wênten pulo' yên nafsîrke kalu wong-wong niku nano angsal taubat male.

## 9:111

Leser nian, Allah numbas dari wong mukmin, jiwo serto hartonyo dengen ngesûng suargo . Wong-wong niku beperang di jalan Allah, munu atau atau di bunu sebagî janji peranti wong niku yên leser di Jerû Taurat, Injil serto al – Quran. Serto sinten yên lebih nepati janji selian Allah dades ragapla dengen jual beli yên sampûn niko damelke serto demikian nikula kemenangan yên ageng

## 9:112

Wong–wong yên betobat, beribada, muji Allah, mengembara [^572] (untu’ ilmu serto agamo), ruku’, sujud, ngêngkên bedamel saê serto negah dari yên munkar , serto yên memeliharo hukum agamo Allah, serto ragapkela wong–wong yên beiman

[^572]: Ma’sudnyo: melawat peranti  ilmu atawa berjihad. wênten pulo' yên nafsîrke dengen wong yên bepuasa.

## 9:113

Nano pantes peranti nabi serto wong–wong beiman nyatu ampûnan dari Allah peranti wong musyrik, sekalipun wong – wong niku sanak beroyot nyo. setelah jelas perantinyo bahwa wong musyrik niku penunggu nerako Jahim

## 9:114

Serto nano wênten istighfar Nabi Ibrohim peranti abanyo, nano lian cuman kerno janji yên sampun dikrarkenyo kepado abanyo. dades ketiko la jelas peranti Ibrahim basonyo Bapaknyo musu Allah, dades Ibrahim ngelepaske awa' darinyo leser Ibrahim niku wong yên sangat lembut atinyo lagi penyantun.

## 9:115

Serto Allah nano ayûn nyasarke [^573] suatu kaum sesampûn wong-wong niku disûngnyo petunju’ sehinggo jelask pado wong niku napi yên nano angsal didamel [^574] . leser Allah sangat Ma’lum dengen sedantennyo

[^573]: Disesetke Allah retinyo: bahwo wong niku seset behubung keingkarannyo serto nano ayun mahami petûnjû’-petûnjû’ Allah. jerû ayat niki, kerno wong-wong niku ingker serto nano ayun mahami napi sebabnyo Allah dadeske nyamuk sebagî perumpamoan, dades wong-wong niku niku dades seset.

[^574]: Ma’sudnyo: sios hambo nano ayun diazab olê Allah semato-mato kerno kesesetannyo, kacuali kalu hambo niku ngelanggar perinta-perinta yên sampun dijelaske.

## 9:116

Leser punyo Allah kekuasoan di langit serto di bumi; dio ngûrîpke serto mademke, nano wênten peranti niko pelindung serto yên penûlûng selian Allah

## 9:117

Leser Allah sampun nerimo tobat nabi, kaum muhajirin serto ansor yên tumut nabi pado saat–saat sulit sampûn ati dari wong niku ampir bebîlûk, kemudian Allah menerimo tobat wong-wong niku, selesernyo Allah Maha Pengasih Maha Penyayang.

## 9:118

Serto bagî wong tigo [^575] yên di tinggalke, sampî saat bumi teraso sempît peranti wong-wong niku padahal bumi maler luas, serto jiwonyo teraso sempit perantinyo, serto wong-wong niku sampun wikan, basonyo nano wênten tempat kêsa dari sikso Allah melianke padoNyo baê; kemudian Allah nerimo tobatnyo, supayo wong-wong niku tetep dijerû tobat nyo. leser Allah sangat Penerimo Tobat Maha Penyayang

[^575]: Ya'ni Ka'ab bin Malik, Hilal bin Umayyah serto Mararah bin Rabi'. wong-wong niku disalake kerno nano tumut perang.

## 9:119

Wahai wong–wong beiman bertaqwala pada Allah dan dadesla niko bekumpul dengen wong–wong yên leser

## 9:120

Nano pantes peranti penduduk madinah serto wong–wong Arab Badui yên tinggal di sekiternyo nano tumut ngerêncangi rosulullah pegi beperang, serto nano pantes langkûng nyintoi awa'nyo dewek dari pada awa' rosul; yên demikian niku kerno wong-wong niku nano di timpo keausan, kepayahan serto kelaparan di jalan Allah serto nano pulo nija’ tempat yên nimbûlke mara wong kafir, nano nimpoke bala’ kepado mûsû, kecuali sedanten niku ayûn di tuliske peranti wong-wong niku berupo amal solih. leser Allah nano nyio–nyioke pahalo wong yên bedamel saê.

## 9:121

Serto Wong–wong niku nano ngesûngke infaq, alit atau ageng serto nano pulo nyeberangi lembah (peranti jihad) kecuali di tuliske perantinyo (sebagî amal kebajikan) peranti disûng balesan dari Allah yên langkûng saê dari pado napi yên sampûn wong-wong niku damelke

## 9:122

Serto nano sepatutnyo wong mukmin niku sedantennyo pegi ke medan perang; ngapo sebagîan dari saben golongan di antaro wong–wong niku nano kesa, peranti mendalemi pengetahuan igamonyo serto peranti ngesûng peringetan pado kaumnyo waktu wong-wong niku mantû’ supayo wong-wong niku wikan nyago awa'nyo

## 9:123

Wahai wong–wong yên beiman perangila wong–wong kafir yên wênten di sekiter niko, endakla wong-wong niku ngerasoke sikap teges, serto taonila bahwa Allah ngerêncangi wong–wong yên bertaqwa

## 9:124

Serto kalu di turunke sios suroh dades di antaro wong-wong niku (wong–wong yên munafik) wênten yên becerios:”Sinten di antaro niko dengen turunnyo suroh niki namba iman nyo?”. dades peranti wong–wong yên beiman, suroh niki nambai imannyo, serto wong-wong niku ngeraso ragap.

## 9:125

Serto wong–wong yên di Jerû atinyo wênten penyakit [^576] , dades dengen suroh niku nambah kotoran yên sampun wênten, wong-wong niku bakal padem diJerû kekafiran.

[^576]: Ma’sudnyo penyakit bathniyah peca' kekafiran, kemunafikan, keragua-raguan serto sebagînyo.

## 9:126

Serto nanola wong-wong kafir niku meratike bahwo wong-wong niku di uji [^577] sekali atau duo kali saben taun namun wong-wong niku nano jugo betobat serto nano pulo ngembil pelajaran

[^577]: Yên dimaksud dengen ujian dingeriki ya'ni: musiba-musiba yên nimpo wong-wong niku peca' tebuka’nyo resio tipu dayo wong-wong niku, pengkhianatan wong-wong niku serto sifat wong-wong niku nyalahi janji.

## 9:127

Serto kalu diturunke sios suro, wong–wong niku saling ngawas sambil becerios:”Wên-tenla sios wong dari kaum muslimin niku yên ningali niko”. Sampun niku wong niku pun kêsa. Allah ngelêngoske ati wong niku di se-babke wong niku kaum yên nano paham

## 9:128

Leser sampun rawû kepado niko seorang rosul dari kaum mu dêwê’, berat teraso olenyo penderitaan yên niko alami. Dio kepêngên nian (keimanan serto keselamatan) peranti niko, penyantun serto Penyayang terhadap wong yên beiman.

## 9:129

Dades jiko wong–wong niku belangkûng dari ke imanan, dades cerioskela:” Cungkupla Allah peranti kulo, nano wênten Tuhan selian dio. cuman padonyo kulo betawakal serto Diola Tuhan Yên punyo ‘Arsy yên agung.

## 10:1

Alif Lām Rō. Nikila ayat-ayat Al-Qur’an yên penu hikma.

## 10:2

Panteske wong dades heran bahwa Kame’ ngesung wahyu kepado sios wong lanang di antaro wong-wong niku. “Sungla peringetan kepado wong serto ladaskela wong-wong beiman bahwa wong-wong niku punyo kududu’an yên tinggi di sisi Tuhan. “Wong-wong kafir bekelap, “Wong niki (Muhammad) leser-leser penyihir.”

## 10:3

SelesernYa Tuhan niko nikula Allah yên nyiptoke langit serto bumi jerû enem maso, sampun niku Dio besemayam di pucu’ ‘Arsy (singgasano) peranti ngatur sedanten urusan. Nano wênten yên wikan ngesung syafa’at kecuali sampun wênten izin-Nyo. Nikula Allah, Tuhan niko, dades sembala Dio. napi niko nano ngembil pelajaran?

## 10:4

Cuman kepado-Nyo niko sedanten ayun mantu’. Niku merupoke semayoan Allah yên leser serto pasti. Selesernyo Dnikula yên mula’i nyiptoke mahluk sampun niku ngulanginyo (uripkenyo lagi sampun bangkit), supayo Dio ngesung balesan kepado wong-wong yèn beiman serto damelke keleseran dengen adil. Sedengke peranti wong-wong kafir (disedioke) toyo minuman yên umep serto siksoan yên pedî kerno kekafiran wong-wong niku.

## 10:5

Dnikula yên dadeske matoari besinar serto bulan becahayo serto Dnikula yên netepke enggon-enggon orbitnyo, supayo niko wikan rikinan taun, serto rikinan (waktu). Allah nano nyiptoke ma’ niku melianke dengen leser. Dio nyelaske tando-tando (keagengannyo) kepado wong-wong yên wikan.

## 10:6

Selesernyo pado penggantian malem serto siang, serto pado napi yên didadeske Allah di langit serto di bumi, pasti wênten tando-tando (keagengan-Nyo) peranti wong-wong yên betaqwa.

## 10:7

Selesernyo wong-wong yên nano ngarepke (nano ayun pecayo) semayoan dengen Kame’, serto ngeraso puas dengen keuripan dunio serto ngeraso tentrem dengen (keuripan) niku, serto wong-wong yên ngelalaike ayat-ayat Kame’,

## 10:8

Wong-wong niku enggonnyo di nerako, kerno napi yên sampun wong-wong niku damelke

## 10:9

Selesernyo wong-wong yên beiman serto namelke keleseran, niscayo disung petunju’ ole Tuhan kerno keimanannyo. Wong-wong niku di jerû suargo yên penu keni’matan, ngalir di bawanyo sungi-sungi.

## 10:10

Do’a wong-wong niku di jerûnyo nikula, “Subhānakallāhumma” (Mahasuci Niko, wahai Tuhan kame’) serto salam tabe’ wong-wong niku nikula, “Salām” (salam sejahtero). Serto nutup do’a wong-wong niku nikula, “Al-ḥamdu lilāhi Robbil-‘ālamīn”. (sedanten puji peranti Allah Tuhan sedanten alam).

## 10:11

Serto kalu Allah gancangke keburu’an peranti wong macem pinta’an wong-wong niku peranti gancangke keleseran, pasti diahiri umur wong-wong niku. Tapi Kame’ lanta’ke wong-wong yên nano ngarepke panggê dengen Kame’, bingung di jerû kesesetan wong-wong niku.

## 10:12

Serto napibilo wong di timpo bahayo dio bedo’a kepado Kame’ jerû keadoan nguling, lînggî, atawa tega’, tapi sesampun Kame’ ilangke bahayo niku darinyo, dio mantu’ (ke jalan yên seset), semacem dio nano perna bedo’a kepado Kame’ peranti (ngilangke) bahayo yên sampun nimponyo. Ma’ nikula didadeske teraso saè peranti wong-wong yên kelîwatan bates napi yên wong-wong niku damelke.

## 10:13

Serto leser, Kame’ sampun minasoke umat-umat sedereng niko, sewaktu wong-wong niku bedamel zolim, padohal sedanten rosul wong-wong niku sampun rawŏ bakto keterangan-keterangan (yên nyato), tapi wong-wong niku samo sios nano ayun beiman. Ma’nikula Kame’ ngesung balesan kepado wong-wong yên bedamel doso.

## 10:14

Sampun niku, Kame’ dadeske niko sebagê pengganti-pengganti (wong-wong niku) di bumi sesampun wong-wong niku, peranti Kame’ ningal ma’pundi niko bedamel.

## 10:15

Serto napibilo dikelapke kepado wong-wong niku ayat-ayat Kame’ dengen jelas, wong-wong yên nano ngarepke haderengan dengen kame’ bekelap, “Rawŏkela kitab selian Al-Qur’an niki atawa gentilah. “Kelapkela (Muhammad), “Nanola pantes peranti kulo ngentikenyo nurut kenda’ kulo dewe’. Kulo cuman numut napi yên diwahyuke kepado kulo. Kulo bener-bener takut akan azab dinten yên ageng (Kiamat) kalu durhakoi Tuhan kulo.”

## 10:16

Kelapkela (Muhammad) ”Kalu Allah ayuni, niscayo kulo nano ngelapkennyo kepado niko serto Allah nano (pulo’) ngesung wikan kepado niko.” Kulo sampun tinggal besami niko beberapo lami sederengnyo (sedereng turun Al-Qur’an). Napikah niko nano terti?

## 10:17

Dades sintenla yên langkung zolim daripado wong yên nyaweske budian tehadep Allah atawa mudike ayat-ayat-Nyo? Selesernyo wong-wong yên bedamel doso niku nano ayun beruntung.

## 10:18

Serto wong-wong niku nyemba selian Allah, sesios yên nano angsal merawûke bencano pado wong-wong niku serto nano (pulo’) ngesung menpaat, serto wong-wong niku bekelap, “Wong-wong niku nikula pengesung sapaat kame’ di hadepan Allah. “Kelapkela, “napi niko ayun ngesung wikan kepado Allah sesios yên nano diwikani-Nyo napi yên di langit serto nano (pulo’) yên di bumi?” [^578] Mahasuci Allah serto Mahatinggi Dio dari napi yên wong-wong niku pesekutuke.

[^578]: Kalimat niki nikula uyo’an tehadep wong yên yembah berhalo, yên nyangko bahwa berhalo-berhalo niku wikan ngesung safa’at di sisi Allah.

## 10:19

Serto wong niku kerihinnyo cumala sios umat, sampun niku wong-wong niku beselewahan. kalu nano kerno sesios ketetepan yên sampun wênten dari Tuhan niko, [^579] pastila sampun disung keputusan (di dunio) di antaro wong-wong niku, tentang napi yên wong-wong niku perselewahke niku.

[^579]: Ketetepan Allah nikula bahwa peselewahan wong di dunio niku ayun diputuske di akhirat.

## 10:20

Serto wong-wong niku bekelap, “Ngapo nano diturunke kepadonyo (Muhammad) sios bukti (mu’jizat) dari Tuhannyo?” Kelapkela, “Leser, sedanten yên ghoib niku cuman punyo Allah; kerno niku tunggu (baela) ole niko, Wikanila kulo jugo nunggu besami niko.”

## 10:21

Dan napibilo Kame’ ngesungke sios rahmat kepado wong, sesampun wong-wong niku keno bencano, wong-wong niku gancang namelke sedanten tipu dayo (nantang) ayat-ayat Kame’. Kelapkela. “Allah langkung gancang pembalesannyo (tehadep tipu dayo niku).” Selesernyo malaikat-malaikat Kame’ nyatet tipu dayo ni3ko.

## 10:22

Dnikula Tuhan yên dadeske niko angsal bejalan di daratan, (serto belayar) di lautan. Sehinggo sewaktu niko wênten di jerû baito, serto meluncurlah (baito) niku, bakto wong-wong niku (wong-wong yên wênten di jerûnyo) dengen tiupan angin yên sae, serto wong-wong niku ragap kernonyo, numpa’-numpa’ rawula badai serto gelombang nimponyo dari sedanten ara, serto wong-wong niku ngiro sampun tekepung (bala’), dades wong-wong niku beda’a dengen tulus ihlas kepado Allah saos. (Sambil bekelap), “Sekironyo Niko nyelametke kame’ dari (bahayo) niki, pasti kame’ telebet wong-wong yên besyukur.”

## 10:23

Tapi waktu Allah nyelametke wong-wong niku, mala wong-wong niku bedamel kezoliman di bumi tanpo (alesan) yên saê. Hei wong! Selesernyo kezoliman niko bahayonyo ayun nimpo awa’ niko dewe’, niku cuman keni’matam urip duniawi, sampunnyo kepado Kame’la niko mantu’, kagek ayun Kame’ habarke kepado niko napi yên sampun niko demelke.

## 10:24

Selesernyo peumpamoan keuripan duniowi niku cuman peca’ toyo (hujan) yên Kame’ campa’ke dari langit, sehinggo tumbula tanem-taneman bumi dengen subur (kerno toyo niku), di antaronyo wênten yên di tedo wong serto binatang ternak. Hinggo napibilo bumi niku sampun sempurno kebagusannyo, serto berais, [^580] serto yên punyo ngiro kalu wong-wong niku pasti nguasoinyo (metek hasilnyo), rawula kepadonyo azab Kamê’ pado waktu malem atawa siang, lalu Kame’ dadeske (tanaman)nyo peca’ taneman yên sampun disabit, peca’ dereng perna tumbu kemaren. Mak nikula Kame’ nyelaskenyo tando-tando (kekuasoan Kame’) kepado wong yên befikir.

[^580]: Bumi yên indah dengen gunung-gunung, serto lembah-lembahnyo sampun ngijo dengen tanam-tanamannyo.

## 10:25

Serto Allah ngengken (wong) ke Dārussalām (suargo), serto ngesung petunjuk kepado wong yên Dio ayuni ke jalan yên lurus (Islam).

## 10:26

Peranti wong-wong yên bedamel sae, wênten pahalo yên leser (suargo) serto tambahannyo (keni’matan ningali Allah). Serto rai wong-wong niku nano ditutupi debu item serto nano (pulo’) jerû kehinoan. Wong-wong nikula penghuni suargo, wong-wong niku kekel di jerûnyo.

## 10:27

Wêntenpun wong-wong yên bedamel kejahatan (ayun angsal) balasan kejahatan yên setimpal serto wong-wong niku diselubungi kehinoan. Nano wênten peranti wong-wong niku siospun pelindungpun dari (azab) Allah, ma’ kayo rai wong-wong niku ditutupi dengen kepingan-kepingan malem yên gelep gulito. Wong-wong nikula penunggu nerako, wong-wong niku kekel di jerûnyo.

## 10:28

Serto (imutla) pado dinten (sewaktu) niku Kame’ ngumpulke wong-wong niku sedantennyo, sampun niku Kame’ bekelap kepado wong yên mempesekutuke (Allah), “Mantepla di enggon niko, niko serto sedanten rencang niko.” Sampun niku Kame’ sapeke wong-wong niku, serto bekelapla rencang-rencang wong-wong niku,”Niko sekali-kali nano perna nyembah kame’. [^581]

[^581]: Wong yên nyembah berhalo niku selesernyo dêdênyo nyembah berhalo, melianke nyembah hawo nafsu wong-wong niku dewe’, kerno hawo nafsu wong-wong nikulah yên nyuruh nyembah berhalo.

## 10:29

Dades cukupla Allah dades saksi antaro kame’ dengen niko, sebab kame’ nano wikan tentang penyembahan niko (kepado kame’).”

## 10:30

Di pedaleman niku (padang Mahsyar), saben jiwo ngerasoke pembalesan dari napi yên sampun didamelkenyo (kerihin) serto wong-wong niku dimantukke kepado Allah, pelindung wong-wong niku selesernyo, serto ilangla dari wong-wong niku napi (pelindung palsu) yên wong-wong niku wênten ke

## 10:31

Kelapkela (Muhammad), “Sintenke yên ngesung rizki kepado niko dari langit serto bumi, atawa sintenke yên kuaso, (nyiptoke) pendengeran serto penjingo’an, serto sintenke yên metuke yên urip dari yên padem, serto metuke yên padem dari yên urip, serto sintenke yên ngatur sedanten urusan?” dades wong-wong niku ayun nyawab “Allah” dades kelapkela, “Napi niko nano betaqwa (kepado-Nyo)?”

## 10:32

Dades nikula Allah, Tuhan niko yên selesernyo, dades nano wênten sesampun keleseran niku melianke kesesetan. dades napi niko bepaling (dari keleseran)?

## 10:33

Ma’ nikula sampun tetep (hukuman) Tuhan niko tehadep wong wong yên fasik, kerno selesernyo wongwong niku nano beriman

## 10:34

Kelapkela, ”napi di antaro rencang niko yên angsal mula’i nyiptoke (mahluk), sampun niku ngulanginyo (uripkenyo) lagi?” Kelapkela, “Allah mula’i (nyiptoke) mahluk, sampun niku ngulanginyo. dades ma’ pundi niko dipalingke (nyembah selian Allah)?”

## 10:35

Kelapkela, “Napika di antaro rencang niko wênten yên mîmbîng pado keleseran?” Kelapkela, “Allah-la yên mîmbîng pado keleseran.” dades pundike yên langkung beha’ ditumuti, Tuhan yên mîmbiîng pado keleseran niku, atawake wong yên nano angsal mîmbîng bahkan perlu dibîmbîng? dades napi niko (damel ma’ niku)? Ma’pundi niko ngembil keputusan?

## 10:36

Serto kata wong-wong niku cuman tumut sangkoan. Selesernyo sangkoan niku, nano setîtî'pun beguno peranti nglawan keleseran. Leser, Allah Maha Wikan napi yên wong-wong niku damelke.

## 10:37

Serto nano mungkin Al Quran niki didamelke ole selian Allah; tapi (Al-Qur’an) ngeleserke (kitab kitab) yên sederengnyo serto nyelaske hukum-hukum yên sampun ditetepkennyo, [^582] nano wênten keraguan di jerûnyo, (diturunke) dari Tuhan sedanten alam.

[^582]: Sebagean ayat-ayat Al-Qur’an niku nyelaske secaro teperinci hukum-hukum yên sampun dikelapke jerû Al-Qur’an niku jugo.

## 10:38

Napi pantes wong-wong niku bekelap dio (Muhammad) yên sampun namelkennyo? Kelapkela, “Damelkela sios suro yên semisal dengen suro (Al-Qur’an), serto aja’la sinten saos di antaro niko wong yên wikan (namelkennyo) selian Allah, kalu niko wong-wong yên leser.”

## 10:39

Bahkan (yên lesernyo), wong-wong niku mudike napi yên wong-wong niku dereng wikaninyo dengen sempurno serto dereng wong-wong niku perole penjelasannyo. Ma’ nikula halnyo umat-umat yên wênten sedereng wong-wong niku sampun mudike (rosul). dades pasatila ma’ pundi akibat wong yên zolim.

## 10:40

Serto di antaro wong-wong niku wênten wong-wong yên beiman kapadonyo (Al-Qur’an), serto di antaronyo wênten (pulo’) wong-wong yên nano beiman kepadonyo. Sedengke Tuhan niko langkung wikan tentang wong-wong yên namel kerusa’an.

## 10:41

Serto kalu wong-wong niku (tetep) mudike niko (Muhammad), dades kelapkela, “Peranti kulo damelan kulo serto peranti niko damelan niko. Niko nano betanggung jawab tehadep napi yên kulo damelke serto kulopun nano betanggung jawab tehadep napi yên niko damelke.”

## 10:42

Serto di antaro wong-wong niku wênten yên nengerke niko (Muhammad). [^583] Tapi napika niko angsal dadeske wong yên peka’ niku nenger, walaupun wong-wong niku nano terti?

[^583]: Retinyo wong-wong niku tetingal ningalke napi yên dibaco ole Rosulullah serto napi yên diajarkennyo, padohal ati wong-wong niku nano nerimonyo.

## 10:43

Serto di antaro wong-wong niku wênten yên ningal kepado niko. [^584] Tapi napika niko angsal ngesung petunjuk pado wong yên buto, walaupun wong-wong niku nano meratike?

[^584]: Retinyo ningalke tando-tando kenabian niko, tapi wong-wong niku nano ngakuinyo.

## 10:44

Selesernyo Allah nano menzholimi wong setiti’pun, tapi wong nikula yên zholimi awa’nyo dewe’.

## 10:45

Serto (imutla) pado dinten (sewaktu) Allah ngumpulke wong-wong niku, (wong-wong niku ngeraso) ma’ kayo nano perna diem (di dunio) kecuali sedenget saos pado dinten siang ari (pada waktu) wong-wong niku saling kenalan. Leser rugi wong yên mudike haderengan wong-wong niku sami Allah, serto wong-wong niku nano angsal petunjuk.

## 10:46

Serto kalu Kame’ ningalke kepado niko (Muhammad) sebagîan dari (siksoan) yên Kame’ semayoanke kepado wong-wong niku, (cengkila niko ayun ningalinyo) atawa (kalu) Kame’ wafatke niko (sedereng niku), dades kepado Kame’ (saos) wong-wong niku mantu’, serto Allah dades saksi napi yên wong-wong niku damelke.

## 10:47

Serto sedanten umat (punyo) rosul. dades napibilo rosul wong-wong niku sampun rawu, dibelakukela hukum peranti wong-wong niku dengen adil serto (setîtî' saos) nano dizholimi.

## 10:48

Serto wong-wong niku bekelap, “Kapan (rawunyo) ancaman niku, kalu niko wong-wong yên leser?”

## 10:49

Kelapkela (Muhammad), “Kulo nano angsal nulak mudorat atawa ngerawuke manfaat kepado awa’ kulo, kecuali napi yên Allah ayuni. “Peranti saben umat punyo ajal (bates waktu). Napibilo ajalnyo rawu, wong-wong niku nano angsal ngakhirke atawa ngancangke setîtî' saos.

## 10:50

Kelapkela, “Sung wikan sami kulo, kalu rawu kepado niko siksoan-Nyo pado waktu malem atawa siang ari, pundi yên ditedo peranti digancangke ole wong-wong yên bedoso niku?”.

## 10:51

Sampun niku, napi sesampun azab niku dades, niko anyar pecayo? napi (anyar) sekarang, padohal sederengnyo niko selalu nedo supayo digancangke?

## 10:52

Sampun niku dikelapke kepado wong-wong yên zolim niku, “Rasokela ole niko siksoan yên kekel. Niko nano disung balesan, melianke (sesuai) dengen napi yên sampun niko damelke.”

## 10:53

Serto wong-wong niku betaken kepado niko (Muhammad). “Leserke (azab yên disemayoanke) niku?” Kelapkela, “Engge, demi Tuhan kulo, selesernyo (azab) niku pasti leser serto niko sekali-kali nano wikan ngela’.”

## 10:54

Serto kalu sedanten wong yên zolim niku (punyo) sedanten yên wênten di bumi, ceto dio nebus awa’nyo dewe’ dengen niku, serto wong-wong niku nyingitke [^585] penyeselannyo sewaktu wong-wong niku sampun ningali azab niku. Sampun niku disung keputusan di antaro wong-wong niku nano dizolimi.

[^585]: Sebagîan mufassir wênten yên ngartike asurrū dengen “ngatonke”

## 10:55

Wikanila selesernyo punyo Allah-la napi yên wênten di langit serto di bumi. napi nano semayoan Allah niku leres? Tapi kata wong-wong niku nano wikan.

## 10:56

Dnikula yên uripke serto pademke, serto cuman kepado-Nyola niko dimantu’ke.

## 10:57

Oi wong! Leser, sampun rawu pado niko ajaran (Al-Qur’an) dari Tuhan niko, angsal penetke peranti penyakit yên wênten jerû dado, serto petunjuk serto rahmat peranti wong yên beiman.

## 10:58

Kelapkela (Muhammad), “Dengen karunio Allah serto rahmat-Nyo, kendaknyo dengen niku wong-wong niku ladas. Niku lebi sae dari pado napi yên wong-wong niku kumpulke.”

## 10:59

Kelapkela (Muhammad), ”Sungwikanla pado kulo tentang rezki yên diturunke Allah pado niko, sampun niku niko dadeske sebagîannyo harom serto sebagîannyo halal.” Kelapkela, “napi Allah sampun ngesung izin pado niko (tentang niki), atawake niko mengado-ngado pucuk nami Allah?”

## 10:60

Serto napi sangkoan wong-wong yên mengado-ngado mudike tehadep Allah pado dinten Kiamat? Selesernyo Allah leser-leser punyo karunio (yên disungke) pado wong, tapi kata wong-wong niku nano besyukur.

## 10:61

Serto napi nano niko (Muhammad) wênten jerû sios urusan, serto nano maco sios ayat Al-Qur’an serto nano pulo niko damelke sios damelan, melianke Kame’ dades saksi peranti niko sewaktu niko damelkenyo. Nano lenga setîtî'pun dari kewikanan Tuhan niko walaupun seageng zarroh, bae’ di bumi atawa di langit. Nano wênten sios yên langkung alit serto yên langkung ageng daripado niku, melianke sedanten tecatet jerû Kitab yên nyato (Lauh Maḥfūẓ)

## 10:62

Imutla wali-wali Allah niku, nano wênten raso takut pado wong-wong niku, serto wong-wong niku nano besedî ati.

## 10:63

(nikula) wong-wong yên beiman serto senantiaso betaqwa.

## 10:64

Peranti wong-wong niku kabar ladas di jerû keuripan di dunio serto di akhirat. Nano wênten perobahan peranti semayoan-semayoan Allah. Ma’nikulah kemenangan yên ageng.

## 10:65

Serto nano angsalla niko (Muhammad) sedî ole kelapan wong-wong niku. Leser, kekuasoan niku sedantennyo punyo Allah. Dio Maha Nenger, Maha Wikan.

## 10:66

Imutla, punyo Allah ngeliputi sinten yên wênten di langit serto sinten yên wênten di bumi. Serto wong-wong yên ngajak rencang-rencang selian Allah, nanola tumut (sios keyakinan). Wong-wong niku cuman tumut sangkoan saos, serto wong-wong niku cuman nugo-nugo.

## 10:67

Dnikula yên dadeske malem peranti niko supayo niko istirahat padonyo serto dadeske siang terang benderang. Leser, yên ma’ niku teangsal tando-tando (kekuasoan Allah) peranti wong-wong yên nenger.

## 10:68

Wong-wong niku (wong-wong Yahudi serto Nasroni) bekelap, “Allah punyo buda’.” Maha suci Dio. Dnikula Yên Mahasugi, punyo-Nyola napi yên wênten di langit serto napi yên wênten di bumi. Niko nano punyo alesan kuat tentang niki. Panteske niko bekelap tentang Allah napi yên niko nano wikan?

## 10:69

Kelapkela, “Selesernyo wong-wong yên mengado-ngado mudike tehadep Allah nano ayun beruntung.”

## 10:70

(Peranti wong-wong niku) keladasan (sedenget) sewaktu di dunio, sampun niku pado Kame’-la wong-wong niku mantu’, sampun niku Kame’ rasoke pado wong-wong niku azab yên berat, kerno kekafiran wong-wong niku.

## 10:71

Serto macokela kepado wong-wong niku berito penting (tentang) Nuh sewaktu (dio) bekelap kepado kaumnyo, “Wahai kaum kulo! Kalu teraso berat peranti niko kulo tinggal (besami niko) serto peringetan kulo dengen ayat-ayat Allah, dades kepado Allah kulo betawakal. Kerno niku buletkela keputusan niko serto kumpulkela rencang-rencang niko (peranti minasoke kulo), serto nano angsalla keputusan niko niku disingitke. Sampun niku, bedamella tehadep kulo, serto nano angsalla niko tundo lagi.

## 10:72

Dades kalu niko bepaling (dari peringatan kulo), kulo nano nedo imbalan setîtî'pun dari niko. Imbalan kulo nano lian cuman dari Allah, serto kulo di kengken supayo kulo temasu’ golongan wong-wong muslim (besera awa’).”

## 10:73

Sampun niku wong-wong niku mudikenyo (Nuh), sampun niku Kame’ selametke dio serto wong yên besaminyo di jerû baito, serto Kame’ dadeske wong-wong niku kholifa serto Kame’ benyu’ke wong yên mudike ayat-ayat Kame’. dades pasatila ma’ pundi kesudahan wong-wong yên disung peringetan niku.

## 10:74

Sampun niku (Nuh), Kame’ utus beberapo rosul kepado kaum wong-wong niku (masing-masing), dades rosul-rosul niku rawû kepado wong-wong niku dengen makto keterangan yên leser, tapi wong-wong niku nano ayun beiman kerno wong-wong niku kerihin sampun (biaso) mudike. Ma’ nikula Kame’ kunci ati wong-wong yên keliwat bates.

## 10:75

Sampun niku wong-wong niku, Kame’ utus Musa serto Harun kepado Fir’aun serto para pemuko kaumnyo, dengen makto tando-tando (kekuasoan) Kame’. Ternyato wong-wong niku nyombongke awa’nyo dewe’ serto wong-wong niku nikula wong-wong yên bedoso.

## 10:76

Dades sewaktu sampun rawû kepado wong-wong niku keleseran dari sisi Kame’, wong-wong niku bekelap, “Niki leser-leser sîhîr yên nyato.”

## 10:77

Musa bekelap, “Panteske niko ngelapke tehadep keleseran sewaktu dio rawû kepado niko, sîhîrke niki?” Padohal sedanten penyîhîr niku nanola angsal kemenangan.

## 10:78

Wong-wong niku bekelap, “napi niko rawû kepado kame’ peranti malingke kame’ dari napi (kepercayoan) yên kame’ angsal dari nene’ moyang kame’ damelkenyo (nyemba patung), serto supayo niko beduo punyo kekuasoan di bumi (negeri Mesir)? Kame’ nano ayun pecayo kepado niko beduo.”

## 10:79

Serto Fir’aun bekelap (kepado pemuko kaumnyo), “Rawûkela kepado kulo sedanten penyîhîr yên mahir!”

## 10:80

Dades sewaktu sedanten penyîhîr niku rawû, Musa bekelap kepado wong-wong niku, “Untalkela napi yên ayun niko untalke!”

## 10:81

Sesampun wong-wong niku nguntalke, Musa bekelap, “Napi yên niko damelke niku, nikula sîhîr, selesernyo Allah ayun ningalke kepalsuan sîhîr niku. Leser Allah nano ayun lanta’ke terus belangsungnyo damelan wong yên namel kerusa’an.”

## 10:82

Serto Allah ayun nguatke yên leser dengen ketetepan-Nyo, walaupun wong-wong yên namel doso nano ladas.

## 10:83

Dades nano wênten yên beiman kepado Musa, selian zuriyat dari kaumnyo jerû keadoan ngeri bahwa Fir’aun serto sedanten pemuko (kaum)nyo ayun nyikso wong-wong niku. Serto leser Fir’aun niku leser-leser sampun bedamel sewenang-wenang di bumi, serto leser-leser telebet wong yên keliwatan bates.

## 10:84

Serto Musa bekelap, “Wahai kaum kulo! Napibilo niko beiman kepado Allah, dades betawakalla kepado-Nyo, kalu niko leser-leser wong muslim (pasra awa’ dewe’).”

## 10:85

Lalu wong-wong niku bekelap, “Kepado Allah-la kame’ betawakal. Wahai Tuhan kame’ dadeske kame’ (sasaran) fitna peranti kaum yên zolim,

## 10:86

Serto selametkela kame’ dengen rahmat Niko dari wong-wong kafir.”

## 10:87

Serto Kame’ wahyuke kepado Musa serto dulurnyo, “Embilla beberapo rompo’ di Mesir peranti (pedaleman) kaum niko serto dadeskela rompo’-rompo’ niko niku enggon ibada serto damelkela sholat serto ladaskela wong-wong mu’min.”

## 10:88

Serto Musa bekelap, “Ya Tuhan kame’, Niko sampun ngesung kepado Fir’aun serto para pemuko kaumnyo aesan serto harto kesugian jerû keuripan dunio. Ya Tuhan kame’, (akibatnyo) wong-wong niku nyesetke wong dari jalan Niko. Ya Tuhan, binasokela harto wong-wong niku, serto kuncila ati wong-wong niku, sehinggo wong-wong niku nano beiman sampe wong-wong niku ningali azab yên pedî.

## 10:89

Serto Allah bekelap, “Leser, sampun dikabulke pemintaan niko beduo, sebab niku tetepla niko beduo pado jalan yên lurus serto nano angsal sekali-kali niko tumut jalan wong yên nano wikan.”

## 10:90

Serto Kame’ selametke Bani Isroil melintasi laut, sampun niku Fir’aun serto bala tentranyo tumut wong-wong niku, peranti menzolimi serto nindes (wong-wong niku). Sehinggo sewaktu Fir’aun ampir tebenyu’ dio bekelap, “Kulo pecayo bahwa nano wênten Tuhan melianke Tuhan yên dipecayoi ole Bani Isroil, serto kulo temasû' wong-wong muslim (pasra awa’ dewe’).”

## 10:91

Napi anyar ma’ niki ari (niko beiman), padohal selesernyo niko sampun durhako sejak kerihin, serto niko temasû' wong yên damel kerusa’an.

## 10:92

Dades pado dinten niki Kame’ selamatke jasad niko [^586] supayo niko angsal dades pelajaran peranti wong-wong yên rawû sampun niko, tapi kata wong nano ngindake tando-tando (kekuasoan) Kame’.

[^586]: Yên diselamatke Allah nikulah badan kasarnyo. Nurut kiso, sampun Fir’aun tebenyu’, mayatnyo tedampar di pantai ditemuke oleh wong-wong Mesir sampun niku dibalsem sehinggo utuh sampe ma’ niki ari serto wikan ditingal di museum Mesir. sampun niku ningal Al-Baqoroh ([^2];50.

## 10:93

Serto leser, Kame’ sampun nempatke Bani Isroil di pedalemannyo yên sae dan kami sung wong – wong niki rezki yên sae. dades wong-wong niku nano beselewahan, kecuali sesampun rawû kepado wong-wong niku pengetahuan (yên tesebut jerû Taurot). SelesernYa Tuhan niko ayun ngesung keputusan antaro wong-wong niku pado dinten Kiamat tentang napi yên wong-wong niku selewahke niku.

## 10:94

Dades kalu niko (Muhammad) wênten jerû keragu-raguan tentang napi yên Kame’ turunke kepado niko, dades takenkela kepado wong yên maco kitab sedereng niko. Leser, sampun rawû keleseran kepado niko dari Tuhan niko, dades nano angsalla sekali-kali niko telebet wong yên ragu.

## 10:95

Derto nano angsalla niko telebet wong yên mudike ayat-ayat Allah, kage’ niko telebet wong yên rugi.

## 10:96

Leser, wong-wong yên sampun dicengkike angsalke ketetepan Tuhan niko, nanola ayun beriman.

## 10:97

Walaupun wong-wong niku angsalke tando-tando (keagengan Allah), singgonyo wong-wong niku ningalke azab yên pedî.

## 10:98

Dades napi nano wênten (penduduk) sios negeripun yên beiman, sampun niku imannyo niku bemanfaat kepado selian kaum Yunus? Sewaktu wong-wong niku (kaum Yunus niku) beiman, Kame’ ilangke dari wong-wong niku azab yên nginoke jerû keuripan dunio, serto Kame’ sung keladasan kepado wong-wong niku sampê waktu tetentu.

## 10:99

Serto kalu Tuhan niko ayuni, tentula beiman sedanten wong di bumi sedantennyo. Tapi napi niko (ayun) makso wong supayo wong-wong niku dades wong-wong yên beiman?

## 10:100

Serto nano sios wongpun ayun beiman kecuali dengen izin Allah, serto Allah nimpoke azab kepado wong yên nano terti.

## 10:101

Kelapkela, “Ningalkela napi yên wênten di langit serto di bumi!” Nanola bemanfaat tando-tando (keagengan) Allah serto rosul-rosul yên ngesung peringetan peranti wong  yên nano beiman.

## 10:102

Mako wong-wong niku nano nunggu-nunggu kecuali (kejadian-kejadian) yên sami dengên kejadian-kejadian (yên nimpo) wong-wong kerihin sedereng wong-wong niku. Kelapkela, “dades tunggula, kulo telebet wong yên nunggu besami niko.”

## 10:103

Sampun niku Kame’ selametke rosul-rosul Kame’ serto wong-wong yên beiman, ma’ nikula dades kewajiban Kame’ nyelametke wong yên beriman.

## 10:104

Kelapkela (Muhammad), “Wahai wong! Kalu niko maler jerû keragu-raguan tentang agamo kulo, dades (wikanilah) kulo nano nyemba yên niko semba selian Allah, tapi kulo nyemba Allah yên ayun pademke niko serto kulo sampun dikengken supayo telebet wong yên beiman,”

## 10:105

Serto (kulo sampun dikengken), “Adepkela rai niko kepado agamo dengen tulus serto ikhlas, serto nano angsal sekali-kali niku telebet wong yên musyrik.

## 10:106

Serto nano angsal niko nyemba sesios yên nano ngesung manfaat serto nano (pulo’) ngesung bencano kepado niko selian Allah, sebab kalu niko namelke (yên ma’ niku), dades selesernyo niko telebet wong-wong zolim.”

## 10:107

Serto kalu jiko Allah nimpo sesios bencano kepado niko, dades nano wênten yên angsal ngilangkenyo kecuali Dio. Serto kalu Allah ayuni keleseran peranti niko, dades nano wênten yên angsal nolak kurnio-Nyo. Dio ngesungke keleseran kepado sinten saos yên Dio ayuni di antaro hambo-hambo-Nyo. Dio Maha Pengampun, Maha Penyayang.

## 10:108

Kelapkela (Muhammad), “Oi wong! Sampun rawû kepado niko keleseran (Al-Qur’an) dari Tuhan niko, sebab niku sinten saos angsal petunjuk, dades selesernyo (petunjuk niku) peranti (keleseran) awa’nyo dewe’. Serto sinten saos seset, selesernyo kesesetannyo niku (nyelakoke) awa’nyo dewe’. Serto Kulo nanola pemeliharo awa’ niko.”

## 10:109

Serto tumutla napi yên diwahyuke kepado niko, serto besabarla hinggo Allah ngesung keputusan. Dnikula hakim yên tesae.

## 11:1

Alif Lām Rō. (Nikila) Kitab yên ayat-ayatnyo disusun dengen rapi sampun niku dijelaske secaro teperinci, [^587] (yên diturunke) dari sisi (Allah) Yên Maha Bijaksano, Mahateliti.

[^587]: Diperinci atawa beberapo mecem, wênten yên tentang tauhid, hokum, qishoh, akhlak, ilmu pengetahuan, semayoan serto peringetan serto lian-lian, disusun suroh demi suroh, ayat demi ayat, serto seterusnyo.

## 11:2

Supayo niko nano nyemba selian Allah. selesernyo kulo (Muhammad) nikula pengesung peringetan serto pembakto berita ladas dari-Nyo peranti niko.

## 11:3

Serto supayo niko mohon ampunan kepado Tuhan niko serto betobat kepado-Nyo, niscayo Dio ayun ngesung kenikmatan yên sae kepado niko sampe waktu yên sampun ditentuke. Serto Dio ayun ngesungke karunio-Nyo kepado sedanten wong yên bedamel sae. Serto kalu niko bepaling, dades leser, kulo takut niko ayun ditimpo azab pado dinten yên ageng (Kiamat).

## 11:4

Kepado Allah-la niko mantu’. Dio Maha Kuaso pucu’ sedantennyo.

## 11:5

Ingetla, selesernyo wong-wong niku (wong-wong munafik) malingke dado peranti nyingitke awa’ dari dio (Muhammad), [^588] Ingetla, sewaktu wong-wong niku nyelimuti awa’nyo dengen kain, Allah wikan napi yên wong-wong niku singitke serto napi yên wong-wong niku nyatoke, leser Allah Maha Wikan (sedanten) isi ati.

[^588]: ) Nyingitke perasoan pemusuhan serto kemunafikan wong-wong niku tehadep Nabi Muhammad saw.

## 11:6

Serto nano sios saos mahluk begera’ (bernyawo) di bumi melianke sedantennyo dijamin Allah rezekinyo. Dio wikan pedalemannyo serto enggon nyimpennyo. [^589] sedantennyo (tetulis) jerû Kitab yên nyato (Lauh Mahfūz)

[^589]: Kelap sebagîan mufassir, yên dimaksud dengen “pedaleman” di ngeriki iola dunio, serto “enggon penyimpenan” iola akhirat. Serto kelap sebagîan mufassir lian, maksud “pedaleman” iolah tulang sulbi, serto “enggon penyimpenan” iola rahim.

## 11:7

Serto Diola yên nyiptoke langit serto bumi jerû enem maso, serto “Arsy-Nyo di pucuk toyo, supayo Dio nguji sintenke di antaro niko yên lebî sae amalnyo. Kalu niko bekelap (kepado penduduk Mekka). “Selesernyo niko ayun dibangkitke sampun padem,” cengkila wong kafir niku ayun bekelap, “Nki cuman sîhîr yên nyato.”

## 11:8

Serto leser, kalu Kame’ tundo azab tehadep wong-wong niku sampe waktu yên ditentuke, niscayo wong-wong niku ayun bekelap, “napi yên ngalanginyo?” Wikanila, sewaktu azab niku rawŏ kepado wong-wong niku, nanola angsal diela’ke ole wong-wong niku. Wong-wong niku dikepung ole (azab) yên kerîhîîn wong-wong niku uca'-uca'ke.

## 11:9

Serto kalu Kame’ sungke rahmat Kame’ kepado wong, sampun niku (rahmat niku) Kame’ cabut lagi, cengkila dades putus aso serto nano beterimo kase.

## 11:10

Serto kalu Kame’ sungke kebahagiaan kepadonyo sampun ditimpo bencano yên nimponyo, niscayo dio ayun bekelap, “Sampun ilang bencano niku dari kulo.” Selesernyo dio (ngeraso) seneng nian serto banggo

## 11:11

Kecuali wong-wong yên sabar, serto namelke keleseran, wong-wong niku memperole ampunan serto pahalo yên ageng

## 11:12

Dades bole dades niko (Muhammad) ayun ninggalke sebagîan dari napi yên diwahyuke kepado niko serto dado niko sempit karnonyo, karno wong-wong niku ayun ngelapke, “Napi nano diturunke kepadonyo harto (kesugihan) atawa rawŏ besaminyo malaikat?” Leser, niko cuman la sios wong pengesung perimutan serto Allah pemeliharo sedantennyo

## 11:13

Bahkan wong-wong niku bekelap, “Dio (Muhammad) sampun muat-muat Al-Qur’an niku.” Kelapkela “(Kalu ma’ niku), rawŏkela sepulu suro peca’ dengennyo (Al-Qur’an) yên dibuat-buat, serto aja’ la sinten saos di antaro niko yên sanggup selian Allah, kalu niko wong-wong yên leser.

## 11:14

Dades kalu wong-wong niku nano menui tantangan niko, dades (kelapkela), “Wikanila bahwa (Al-Qur’an) niku diturunke dengen ilmu Allah, serto bahwa nano wênten tuhan selian Allah, dades ayunke niko beserah awa’ (masu’ Islam)?”

## 11:15

Sinten saos ayuni keuripan dunio serto perhiasannyo, cengkila Kame’ sungke (balesan) penu pucu’ damelan wong-wong niku di dunio (dengan sempurno) serto wong-wong niku di dunio nano ayun dirugike.

## 11:16

Nikula wong-wong yên nano merole (sesios) di akhirat kecuali nerako, serto sio-siola di ngeriku napi yên sampun wong-wong niku namelke (di dunio) serto teapusla napi yên sampun wong-wong niku damelke.

## 11:17

Dades napi (wong-wong kafir niku sami dengen) wong yên sampun punyo bukti yên nyato (Al-Qur’an) dari Tuhannyo, serto ditumuti ole saksi [^590] dari-Nyo serto sederengnyo sampun wênten pulo’ Kitab Musa yên dades pedoman serto rahmat? Wong-wong niku beiman kepadonyo (Al-Qur’an). Sinten saos ngingkerinyo (Al-Qur’an) di antaro kelompo’-kelompo’ (wong Quraisy), dades nerakola enggon yên diancemke perantinyo, kerno niku nano angsalla niku ragu tehadep Al-Qur’an. Leser, Al-Qur’an niku leser-leser dari Tuhan niko, tapi kata manosio nano beiman

[^590]: Wênten yên nafsirke saksi dengen Jibril as, Al-Qur’an atawa Muhammaf saw.

## 11:18

Serto sintenke yên lebî zolim daripado wong yên mengado-ngado sios mudike tehadep Allah? Wong-wong niku ayun dihadepke kepado Tuhan wong-wong niku, serto sedanten saksi [^591] ayun bekelap, “Wong-wong nikila yên sampun mudike tehadep Tuhan wong-wong niku.” Imutla, la’nat Allah (dicampa’ke) kepado wong yên zolim,

[^591]: Reti sedanten saksi di ngeriki iola malaikat, nabi-nabi, serto anggota badannyo dewe’.

## 11:19

(Iola) wong-wong niku yên ngalangi dari jalan Allah serto ayuni supayo jalan niku bengkok. [^592] serto wong-wong nikula wong yên nano pecayo wênten dinten akhirat

[^592]: Retinyo, wong-wong niku bedamel supayo wong lian pengen agamo yên leser.

## 11:20

Wong-wong niku nano mampu ngalangi (siksoan Allah) di bumi, serto nano ayun wênten peranti wong-wong niku penolong selian Allah. Azab niku dilipet gandoke kepado wong-wong niku. Wong-wong niku nano mampu nenger (keleseran) serto nano angsal ningali(nyo

## 11:21

Wong-wong nikula wong yên ngerugike awa’nyo dewe’, serto ilangla dari wong-wong niku napi yên selalu wong-wong niku ngado-ngadoke.

## 11:22

Cengki wong-wong niku (dades) wong yên paling rugi di akhirat.

## 11:23

Selesernyo wong-wong yên beiman serto namelke keleseran serto ngerenda awa’ dewe’ kepada Tuhan, wong-wong niku penunggu suargo, wong-wong niku kekel di jerûnyo

## 11:24

Peumpamoan keduo golongan (wong kafir serto mu’min), mecem wong buto serto peka’ dengen wong yên angsal ningal serto angsal nenger. Samike keduo golongan niku? dades napi nano niko ngembil pelajaran?

## 11:25

Serto leser, Kami sampun ngutus Nuh kapado kaumnyo (dio bekelap), “Leser, kulo niki iolah pengesung perimutan yên nyato peranti niko.

## 11:26

Supayo niko nano nyemba selian Allah. Kulo leser-leser hawatir niko ayun ditimpo azab (pado) dinten yên sangat pedî.

## 11:27

Dades bekelapla sedanten pemuko yên kafir dari kaumnyo, “Kame’ nano ningali niko melianke cuman sios wong (biaso) peca’ kame’, serto kame’ nano ningal wong yên tumut niko, melianke wong yên hino dino di antaro kame’ yên gancang pecayo. Kame’ nano ningal niko punyo sios kelêbîan napipun pucu’ kame’, bahkan kame’ nganggap niko iola wong pembudi.

## 11:28

Dio (Nuh) bekelap, “Wahai kaum kulo! Napi penangsal niko kalu kulo punyo bukti yên nyato dari Tuhan kulo, serto kulo disung rahmat dari sisi-Nyo, sedengke (rahmat niku) disamarke peranti niko. Napi kame’ ayun makso niko peranti nerimonyo, padohal niko nano gala’inyo?

## 11:29

Serto wahai kaum kulo! Kulo nano nedo harto kepado niko (sebagêi imbalan) pucu’ aja’an kulo. Imbalan kulo cuman dari Allah serto kulo sekali-kali nano ayun ngusir wong yên sampun beiman. Leser, wong-wong niku ayun kepanggî dengen Tuhannyo, serto sebaliknyo kulo ningali niko sebagaî kaum yên lolo

## 11:30

Serto wahai kaum kulo! Sintenke yên ayun nolong kulo dari (azab) Allah kalu kulo ngusir wong-wong niku? napi nano niko ngembil pelajaran?

## 11:31

Serto kulo nano ngelapke kepado niko, bahwa kulo punyo gudang-gudang rezeki serto kesugihan dari Allah, serto kulo nano wikan yên ghoib, serto nano (pulo’) ngelapke bahwa selesernyo kulo iola malikat, serto kulo nano (jugo) ngelapke kepado wong yên dipandang hino ole peningalan niko, “Bahwa Allah nano ayun ngesung keleseran kepado wong-wong niku. Allah lebî wikan napi yên wênten pado awa’ wong-wong niku. Leser, kalu ma’ niku kulo leser-leser temasû' wong-wong yên zholim.

## 11:32

Wong-wong niku bekelap, “Wahai Nuh! Leser, niko sampun bebanta dengen kame’, serto niko sampun manjangke bantahan niko tehadep kame’, dades rawukela kepado kame’ azab yên niko ancemke, kalu niko temasû' wong yên leser.”

## 11:33

Dio Nuh nyawab “ Cuman Allah yên ayun ngerawo ke azab ke padomu klu dio ayuni serto kamu nano ayun angsal ngelepas ke diri

## 11:34

Serto nasehat kulo nano ayun bemanfaat peranti niko sekalipun kulo ayun ngesung nasehat kepado niko, kalu Allah ayun nyesetke niko. Dio iola tuhan niko, serto kepado-Nyola niko dimantu’ke

## 11:35

Bahkan wong-wong niku (wong kafir) bekelap, “Dio cuman mengado-ado saos.” Kelapkela (Muhammad), “Kalu kulo mengado-ado, kulola yên ayun mikul dosonyo, serto kulo bebas dari doso yên kamu damelke.

## 11:36

Serto diwahyuke kepado Nuh, “Wikanilah, nano ayun beiman di antaro kaum niko, kecuali wong yên leser-leser beiman (saos), kerno niku nano angsalla niko besedî ati tentang napi yên wong-wong niku damelke.

## 11:37

Serto damelkela baito niku dengen peningalan serto petunju’ wahyu Kame’, serto nano angsalla niko kelapke dengen Kulo tentang wong-wong yên zholim. Selesernyo wong-wong niku ayun dibenyu’ke.

## 11:38

Serto mula’ila dio (Nuh) namel baito. saben kali kepala’ kaumnyo bejalan ngeliwatinyo, wong-wong niku nguyo’inyo. Dio (Nuh) bekelap, ”Kalu niko nguyo’i kame’, dades kame’(pun) ayun nguyo’i niko peca’ niko nguyo’ (kame’)

## 11:39

Dades mengkin niko ayun wikan sinten yên ayun ditimpo azab yên hino serto (sinten) yên ayun ditimpo azab yên kekel.”

## 11:40

Sampe napibilo kenkenan Kame’ rawû serto tanur (pawon) sampun mancerke toyo. Kame’ bekelap, “Muatla ke jerûnyo (baito niku) dari  masing-masing (binatang) sepasang (lanang serto betino), serto (jugo) sana’ niko kecuali wong yên sampun tekeno ketetepan kerihin serto (muatke pulo’) wong yên beiman.” Tenyato wong-wong beiman yên besami dengen Nuh cuman setîtî'

## 11:41

Serto dio bekelap, ”Naekla niko sedanten ke jerû (baito) dengen (ngelapke) nami Allah pado waktu belayar serto belabunyo. SelesernYa Tuhan kulo Maha Pengampun, Maha Penyayang.”

## 11:42

Serto kapal niku belayar baito wong-wong niku ke jerû gelombang peca’ gunung-gunung. Serto Nuh ngawe ana’nyo, [^593] sewaktu dio (buda’ niku) wênten di enggon yên jao tepencil, “Wahai ana’ kulo! Nae’la (ke baito) besami kame’ serto nano angsalla niko besami wong-wong kafir.”

[^593]: Nami ana’ Nabi Nuh a.s. yên kafir niku Qan’an, sedeng ana’ lanang-lanangnyo yên beiman iola Sam, Ham, Jafis.

## 11:43

Dio (ana’nyo) nyawab, “Kulo ayun nyari pelindungan ke gunung yên angsal ngindarke kulo dari toyo bah!” (Nuh) bekelap, “Nano wênten yên ngelindungi dari siksoan Allah pado dinten niki selian Allah yên Maha Penyayang.” Serto gelombang dades penghalang antaro keduonyo, dades dio (ana’ niku) temasû’ wong yên dibenyu’ke

## 11:44

Serto dikelapke, “Wahai bumi! Telenla toyo niko serto wahai langit (hujan!) berentila.” Serto toyo pun disurutke, serto perintahpun dikelarke, [^594] serto baito niku pun belabo di pucu’ gunung Jadi, [^595] serto dikelapke, “Binasola wong-wong zholim.”

[^594]: Yakni Allah sampun ngelaksanake semayoan-Nyo dengen pademke wong yên kafir kepado Nabi Nuh a.s. serto nyelamatke wong yên beiman.

[^595]: Gunung Jadi teletak di Armenia sebela selatan, bebatesan dengen Mesopotamia.

## 11:45

Serto Nuh mohon kepado Tuhannyo sambil bekelap, “Ya Tuhan kulo, selesernyo ana’ kulo iola, temasû’ keluargo kulo, serto semayoan Niko niku cengki leser. Niko iola hakim yên paling adil.”

## 11:46

Dio (Allah) bekelap, “Wahai Nuh! Selesernyo dio dîdînyo temasû’ keluargo niko, kerno damelannyo leser nano sae, kerno niku nano angsalla niko nedo kepado Kulo sesios yên nano niko wikani (hakekatnyo). Kulo nasehati niko supayo (niko) nano temasû’ yên lolo.”

## 11:47

Dio (Nuh) bekelap, “Ya Tuhan kulo, selesernyo kulo belindung kepado Niko peranti mohon kepado Niko sesios yên kulo nano wikani (hakekatnyo). Kalu Niko nano ngampuni kulo, serto (nano) ngesung raso kesian kepado kulo, niscayo kulo temasû’ wong yên rugi.”

## 11:48

Dikelapke, “Wahai Nuh! Turunla dengen selamet sejahtro serto penu keberkahan dari Kame’, peranti niko serto peranti sedanten umat (mu’min) yên besami niko. Serto wênten umat-umat yên Kame’ sung keladasan (jerû keuripan dunio), sampun niku wong-wong niku ayun ditimpo azab Kame’ yên pedi.”

## 11:49

Nikula sebagîan dari kabar-kabar ghoib yên Kame’ wahyuke kepado niko (Muhammad), nano pena niko wikaninyo serto nano (pulo’) kaum niko sedereng niki. dades besabarla, leser, kesampunan (yên sae) iola peranti wong yên betaqwa.

## 11:50

Serto kepado kaum ‘Ad (Kame’ suru) dulur wong-wong niku, Hud. Dio bekelap, “Wahai kaum kulo! sembala Allah, nano wênten tuhan peranti niko selian Dio. Selamo niki niko cuman mengado-ngado saos.

## 11:51

“Wahai kaum kulo! Kulo nano nedo balesan kepado niko pucu’ (aja’an kulo) niki. Balesan kulo cuman dari Allah yên sampun nyiptoke kulo. napi nano niko terti?”

## 11:52

Serto (Hud bekelap), “Wahai kaum kulo! Nedola ampunan kepado Tuhan niko sampun niku betobatla kepado-Nyo, niscayo Dio nurunke ujan yên sangat deres, Dio ayun ayun nambake kekuatan di pucu’ kekuatan niko, serto nano angsalla niko bepaling dades wong yên bedoso.”

## 11:53

Wong-wong niku (kaum ‘Ad) bekelap, “Wahai Hud! Niko nano rawûke sesios bukti yên nyato kepado kame’, serto kame’ nano ayun ninggalke sesembahan kame’ kerno kelapan niko serto kame’ nano ayun mempercayoi niko,

## 11:54

Kame’ cuman ngelapke bahwa sebagîan sesembahan kame’ sampun nimpoke penyakit gilo pado awa’ niko. Dio (Hud) nyawab, “Selesernyo kulo besaksi kepado Allah serto saksikela bahwa kulo belepas awa’ dari napi yên niko sekutuke.

## 11:55

Dengen yên lian, sebab  niku jalankela sedanten tipu dayo niko tehadep kulo serto nano angsalla niko tundo lagi.

## 11:56

Selesernyo kulo betawakal kepado Allah Tuhan kulo serto Tuhan niko. Nano siospun mahkluk begera’ (benyawo) melianke Diola  yên nyekel ubun-ubunnyo (nguasainyo). Leser, Tuhan kulo di jalan  yên lurus (adil)

## 11:57

Dades kalu niko bepaling, dades leser, kulo sampun nyampike kepado niko napi yên dades tugas kulo sebagê rosul kepado niko. Serto Tuhan kulo ayun ngenti niko dengen kaum yên lian, sedeng niko nano angsal merawûke mudorat kepado-Nyo setiti’pun. SelesernYa Tuhan kulo Maha meliaro sedantennyo.”

## 11:58

Serto sewaktu azab Kame’ rawû, Kame’ selametke Hud serto wong-wong yên beiman besami dio dengen rahmat Kame’. Kame’ selametke (pulo’) wong-wong niku (di akherat) dari azab yên berat.

## 11:59

Serto nikula (qishoh) kaum ‘Ad yên ngingkari tando-tando (kekuasoan) Tuhan. Wong-wong niku durhakoi rosul-rosul-Nyo serto nuruti perinta sedanten penguaso yên sewenang-wenang serto durhako.

## 11:60

Serto wong-wong niku selalu ditumuti dengen laknat di dunio niki serto (ma’niku) pado dinten Kiamat. Imutla, kaum ‘Ad niku ingkar kepado Tuhan wong-wong niku. Leser, binasola kaum ‘Ad, umat Hud niku

## 11:61

Serto kepado kaum Samud (Kame’ kongkon) dulur wong-wong niku, Sholeh. Dio bekelap, “Wahai kaum kulo! Sembala Allah, nano wênten tuhan peranti niko selian Dio. Dio sampun nyiptoke niko dari bumi (tana) serto dadeske niko pemakmurnyo, [^596] kerno niku mohonla ampunan kepado-Nyo. SelesernYa Tuhan kulo sangat para’ (rahmat-Nyo), serto ngabulke (do’a hambo-Nyo)”

[^596]: Wong didadeske penunggu dunio peranti nguasoi serto memakmurke dunio.

## 11:62

Wong-wong niku (kaum Samud) bekelap, “Wahai Sholeh! Leser, niko sedereng niki wênten di tengah-tenga kame’ merupoke wong yên di arepke, napi niko ngelarang kame’ nyemba napi yên disemba ole nene’ moyang kame’? Leser, kame’ leser-leser jerû keraguan serto kebingsalan tehadep napi (agamo) yên niko aja’ke kepado kame’.”

## 11:63

Dio (Sholeh) bekelap, “Wahai kamu kulo! Terangkela kepado kulo kalu kulo punyo bukti yên nyato dari Tuhan kulo serto disung-Nyo kulo rahmat (kenabian) dari-Nyo, dades sinten yên ayun nulung kulo dari (azab) Allah kalu kulo durhakoi-Nyo? dades niko cuman ayun namba karugian kepado kulo

## 11:64

Serto wahai kaum kulo! Nikila unto wadon dari Allah, sebage mu’jizat peranti niko, sebab niku lanta’la dio nedo di bumi Allah, serto nano angsalla niko nganggunyo dengen gangguan napi pun yên ayun nyebabke niko gancang ditimpo (azab).”

## 11:65

Dades wong-wong niku nyembelî unto niku, sampun niku dio (Sholeh) bekelap, “Beladasla niko sedanten di rompo’ niko selamo tigo dinten. [^597] Niku iola semayoan yên nano angsal dibudike.”

[^597]: Damelan wong-wong niku munu unto niku iola sios pelanggaran tehadep larangan Nabi Sholeh a.s. Ole sebab niku, Allah nyampa’ke kepado wong-wong niku hukuman yaitu batesi urip wong-wong niku cuman jerû tempo tigo dinten, dades sebage uyo’an wong-wong niku dikongkon beladas selamo tigo dinten niku.

## 11:66

Dades sewaktu keputusan Kame’ rawŏ, Kame’ selametke Sholeh serto wong-wong yên beiman besaminyo dengen rahmat Kame’ serto (Kame’ selametke) dari kehinoan pado dinten niku. Leser, Tuhan niko, Dio Mahakuat, Mahaperkaso

## 11:67

Sampun niku suaro yên mengguntur nimpo wong-wong zolim niku, singgo wong-wong niku padem begelimpangan di rompo’nyo

## 11:68

Peca’ wong-wong niku dereng perna tinggal [^598]  di enggon niku. Imutla, kaum Samud ngingkari Tuhan wong-wong niku. Imutla, binasola kaum Samud

[^598]: Ma’nikula gancangnyo wong-wong niku diancurke ole guntur niku, singgo wong-wong niku ancur lebur ole guntur niku tanpo bekas, peca’ wong-wong niku nano perna wênten.

## 11:69

Serto sedanten utusan Kame’ (sedanten malaikat) sampun rawŏ kepado Ibrohim dengen makto kabar ladas, wong-wong niku ngelapke, “Selamet.” Dio (Ibrohim) nyawab, “Selamet (pado niko).” dades nano lamo sampun niku Ibrohim ngidangke dageng buda’ sapi yên dipanggang.

## 11:70

Dades sewaktu ditingalinyo tangan wong-wong niku nano jumputnyo, dio (Ibrohim) curigo wong-wong niku serto ngeraso takut kepado wong-wong niku. Wong-wong niku (malaikat) bekelap, “Nano angsal takut, selesernyo kame’ di utus kepado kaum Lut.”

## 11:71

Serto semanyo tega’ sampun niku dio tesenyum. dades Kame’ kelapke kepadonyo kabar ladas tentang (kelaheran) Ishak serto sampun niku Ishak (ayun laher) Ya’qub

## 11:72

Dio (semanyo) bekelap, “Leser ajaib, mungkinke kulo ayun ngelaherke ana’ padohal kulo sampun sepu, serto domik kulo niki sampun sepu nian? Niki leser-leser sesios yên ajaib.

## 11:73

Wong-wong niku (sedanten malaikat) bekelap, “Napi niko ngeraso heran tentang ketetepan Allah? (Niku iola) rahmat serto berka Allah, disungke kepado niko, wahai ahlulbait! Selesernyo Allah Maha Tepuji, Maha Pengasih.”

## 11:74

Dades sewaktu raso takut ilang dari Ibrahim serto kabar ladas sampun rawŏ kepadonyo, dio pun betaken nyawab dengen (sedanten malaikat) Kame’ tentang kaum Lut.

## 11:75

Ibrahim leser penyantun, lembut ati serto gala’ mantu’ (kepado Allah)

## 11:76

Wahai Ibrahim! Tinggalkela (kelapan) niki, leser, ketetepan Tuhan niko sampun rawŏ, serto wong-wong niku ayun ditimpo azab yên nano angsal ditula’

## 11:77

Serto sewaktu sedanten utusan Kame’ (sedanten malaekat) niku rawŏ kepado Lut, dio ngeraso curigo serto dadonyo ngeraso sempit kerno (rawŏ)nyo. Dio (Lut) bekelap, “Niki dinten yên sangat sulit.” [^599]

[^599]: Nabi Lut a.s. ngeraso susah ayun rawŏ sedanten utusan Allah niku kerno wong-wong niku berupo pemudo yên cindo sedengke kaum Lut gala’ nian dengen pemudo-pemudo yên cindo peranti namelke homoseksual. Dio ngeraso nano angsal ngelindungi wong-wong niku kalu wênten gangguan dari kaumnyo.

## 11:78

Serto kaumnyo gancang rawŏ kepadonyo. Serto sejak bingen wong-wong niku selalu namelke damelan keji. Lut bekelap, “Wahai kaum kulo! Nikila gadis-gadis (negeri) kulo, wong-wong niku lebî suci peranti niko, dades betaqwala kepado Allah serto nano angsalla niko mencemarke (nami) kulo tehadep tamu kulo niki. Nano wêntenke di antaro niko wong yên pinter?”

## 11:79

Wong-wong niku nyawab, “Selesernyo niko pasti wikan bahwo kame’ nano punyo kenda’ (syahwat) tehadep gadis-gadis niko, serto niko tentu wikan napi yên (selesernyo) kame’ ayuni.”

## 11:80

Dio (Lut) bekelap, “Sekironyo kulo punyo kekuatan (peranti nulak niko) atawa kulo angsal belindung kepado sana’ yên kuat (tentu kulo damelke).”

## 11:81

Wong-wong niku (sedanten malaekat) bekelap, “Wahai Lut! Selesernyo kame’ iola sedanten utusan Tuhan niko, wong-wong niku nano ayun angsal nganggu niko, kerno niku, kesahla besami sana’ niko pado akher malem serto nano angsalla wênten sios wong pun di antaro niko yên nole ke buri, kecuali sema niko. Selesernyo dio (jugo) ayun ditimpo (siksoan) yên nimpo wong-wong niku. Selesernyo waktu tejadinyo siksoan peranti wong-wong niku pado waktu subuh. Dîdînyo subuh niku sampun para’?”

## 11:82

Dades sewaktu keputusan Kame’ rawŏ, Kame’ nyungkirbalikke negeri kaum Lut, serto Kame’ ujani wong-wong niku betubi-tubi dengen batu dari tana yên tetunu,

## 11:83

Yên disung tando oleh Tuhan niko. Serto siksoan niku nanola tebî dari wong yên zolim.

## 11:84

Serto kepado (penghuni) Madyan (Kame’ utus) dûlûr wong-wong niku, Syu’aib. Dio bekelap, “Wahai kaum kulo! Sembala Allah, nano wênten tuhan peranti niko selian Dio. Serto nano angsalla niko kirangi takeran serto timbangan. Selesernyo kulo ningal niko jerû keadoan yên sae (ma’mur). Serto selesernyo kulo kuater niko ayun ditimpo azab pado dinten yên binasoke (Kiamat)

## 11:85

Serto wahai kamu kulo! Penuila takaran serto timbangan dengen adil, serto nano angsalla niko ngerugike wong tehadep ha’-ha’ wong-wong niku serto nano angsalla niko namel kejahatan di bumi dengen namelke kerusa’an.

## 11:86

Siso ( yên halal) dari Allah iola lebi sae peranti niko kalu niko wong yên beiman. Serto kulo dîdînyo wong penyago niko.”

## 11:87

Wong-wong niku bekelap, “Wahai Syu’aib! napi agamo niko yên ngengken niko supayo kame’ ninggalke napi yên disemba nene’ moyang kame’ atawa ngelarang kame’ ngelola harto kame’ nûrût caro yên kame’ ayuni? Selesernyo niko leser-leser wong yên sangat penyantun serto pinter.” [^600]

[^600]: Kelapan niki wong-wong niku kelapke peranti nguyo’ Nabi Syu’aib a.s.

## 11:88

Dio (Syu’aib) bekelap, ”Wahai kaum kulo! Sung wikan kepado kulo kalu kulo punyo bukti yên nyato dari Tuhan kulo serto kulo disung-Nyo rezeki yên sae (panteske kulo nyalahi perentah-Nyo)? Kulo nano beniat nyalake niko tehadep napi yên kulo larang darinyo. Kulo cuman bemaksud (merawŏke) pebaikan selami kulo maler sanggup. Serto petunjuk yên kulo tumuti cuman dari Allah. Kepado-Nyo kulo betawakkal serto kepado-Nyo (pulo’) kulo mantuk.

## 11:89

Serto wahai kaum kulo! Nano angsalla peselewahan antaro kulo (dengen niko) nyebabke niko bedamel doso, singgo niko ditimpo siksoan macem yên nimpo kaum Nuh, kaum Hud atawa kaum Soleh, sedeng kaum Lut nano tebî dari niko

## 11:90

Serto nedola ampunan kepado Tuhan niko, sampun niku betobatla kepado-Nyo. Leser, Tuhan kulo Maha Penyayang, Maha Pengasi.”

## 11:91

Wong-wong niku bekelap, “Wahai Syu’aib! Kame’ nano kata terti tentang napi yên niko kelapke niku, sedeng nyatonyo kame’ ningal niko wong yên lema di antaro kame’. Kalu nano kerno sana’ niko, tentu kame’ sampun merajam niko, sedeng nikopun didinyo sesios wong yên bepengaru digelembengan kami.”

## 11:92

Dio (Syu’aib) nyawab, “Wahai kaum kulo! napi sana’ kulo lebi tehormat nurut peningalan niko daripado Allah, bahkan Dio niko tempatke di buri niko (dilanta’ke)? Wikanila (pengetahuan) Tuhan kulo ngeliputi napi yên niko damelke.

## 11:93

Serto wahai kaum kulo! Bedamella nurut kemampuan niko, selesernyo kulo pun bedamel (pulo’). Mengkin niko ayun wikan sinten yên ayun ditimpo azab yên nginoke serto sinten yên mudike. Serto tunggula! Selesernyo kulo besami niko iola wong yên nunggu.”

## 11:94

Dades sewaktu keputusan Kame’ rawŏ, Kami selametke Syu’aib serto wong-wong yên beiman besaminyo dengen rahmat Kame’. Sedeng wong yên zholim dibinasoke ole suaro yên mengguntur, singgo wong-wong niku padem bekaparan di rompo’nyo,

## 11:95

Peca’ wong-wong niku dereng perna tinggal di enggon niku. Imutla, binasola penduduk Madyan sema’ pundi kaum Samud (jugo) sampun binaso

## 11:96

Serto leser, Kame’ sampun ngutus Musa dengen tando-tando (kekuasoan) Kame’ serto bukti yên nyato,

## 11:97

Kepado Fir’aun serto sedanten pemuko kaumnyo, tetapi wong-wong niku tumut perenta Fir’aun, padohal perenta Fir’aun dîdî (perenta) yên leser.

## 11:98

Dio (Fir’aun) bejalan di luan kaumnyo di dinten Kiamat, sampun niku bakto wong-wong niku maso’ ke jerû nerako. Nerako niku seburu’-buru’ enggon yên di masu’i.

## 11:99

Serto wong-wong niku ditumuti dengen la’nat di ngeriki (dunio) serto (ma’niku pulo’) pado dinten Kiamat. (La’nat) niku seburu’-buru’ sungan yên disungke

## 11:100

Nikula beberapo kabar tentang negri-negri (yên sampun dibinasoke) yên Kame’ cerioske kepado niko (Muhammad). Di antaro negri-negri niku sebagîan maler wênten bekas-bekasnyo serto wênten (pulo’) yên sampun musnah.

## 11:101

Serto Kame’ nano zholimi wong-wong niku, tetapi wong-wong nikula yên zholimi awa’ wong-wong niku dewe’, kerno niku nano bemanfaat setiti’pun peranti wong-wong niku sesembahan yên wong-wong niku sembah selian Allah, sewaktu siksoan Tuhan niko rawŏ. Sesembahan niku cuman namba kebinasoan peranti wong-wong niku

## 11:102

Serto ma’nikula sikso Tuhan niko napibilo Dio nyikso (penduduk) negeri-negeri yên bedamel zholim. Leser, sikso-Nyo pedi nian, berat nian.

## 11:103

Selesernyo pado yên ma’niku pasti teangsal pelajaran peranti wong-wong yên takut kepado azab akherat. Nikula dinten sewaktu sedanten wong dikumpulke (peranti dihisab), serto nikula dinten yên ditingal (ole sedanten mahluk)

## 11:104

Serto Kame’ nano ayun nundo, kecuali sampe waktu yên sampun ditentuke

## 11:105

Sewaktu dinten niku rawŏ, nano sios wong pun yên bekelap, kecuali dengan izin-Nyo, dades di antaro wong-wong niku wênten yên sengsaro serto wênten yên bahagio.

## 11:106

Dades wênten pun wong-wong yên sengsaro, dades (enggonnyo) di jerû nerako, di ngeriku wong-wong niku metuke serto nare’ napas dengen merîntî.

## 11:107

Wong-wong niku kekel di jerûnyo selami wênten langit serto bumi, [^601] kecuali kalu Tuhan niko ayuni (yên lian). Leser, Tuhan niko Maha Pelaksana tehadep napi yên Dio ayunke

[^601]: Niki kato kiasan yên tertinyo nyelaske kekekelan wong-wong niku jerû nerako salami-laminyo. Alam akhirat jugo punyo langit serto bumi dewe’.

## 11:108

Serto wêntenpun wong-wong yên bahagio, dades (enggonnyo) di jerû suargo; wong-wong niku kekel di jerûnyo selami wênten langit serto bumi, kecuali kalu Tuhan niko ayuni (yên lian); sebagê kurnio yên nano wênten putus-putusnyo.

## 11:109

Dades nano angsalla niko (Muhammad) ragu-ragu tentang napi yên wong-wong niku semba. Wong-wong niku nyemba sema’pundi nenek moyang wong-wong niku bingen nyemba. Kame’ cengki ayun nyempurnoke balesan (tehadep) wong-wong niku tanpo dikirangi setiti’ pun.

## 11:110

Serto leser, Kame’ sampun ngesung Kitab (Taurot) kepado Musa, sampun diselewahkennyo. Serto kalu nano wênten ketetepan yên bingen dari Tuhan niko, niscayo sampun didamelke hukuman di antaro wong-wong niku. [^602] Leser, wong-wong niku (wong kafir Mekkah) leser-leser jerû kebimbangan serto keraguan tehadepnyo (Al-Qur’an).

[^602]: Sekironyo nano wênten ketetepan penundaan azab tehadep wong-wong niku sampe dinten Kiamat, tentula wong-wong niku dipademke pado waktu niku jugo.

## 11:111

Serto selesernyo kepado masing-masing (yên selewah niku) pasti Tuhan niko ayun ngesung balesan secaro penu pucu’ damelan wong-wong niku. Leser, Dio Mahateliti tehadep napi yên wong-wong niku damelke.

## 11:112

Dades tetepla niko (Muhammad) (di jalan yên leser) sema’pundi sampun dikengkenke kepado niko serto (jugo) wong yên betobat besami niko, serto nano angsalla niko ngelampaui bates. Leser, Dio Maha Ningal tehadep napi yên niko damelke

## 11:113

Serto nano angsalla niko cenderung kepado wong yên zolim yên nyebabke niko disenggol api nerako, sedengke niko nano punyo sios penolong pun selian Allah, singgo niko nano ayun disung petulungan

## 11:114

Serto damelkela sholat pado keduo ujung siang (pagi serto sore) serto pado bagian pemulaan malem. Damelan-damelan sae niku ngapus kesalahan-kesalahan. Nikula peimutan peranti wong-wong yên selulu imut (Allah)

## 11:115

Serto besabarla, kerno selesernyo Allah nano nyio-nyioke pahalo wong yên damel keleseran.

## 11:116

Dades napi nano wênten di antaro umat-umat sedereng niko wong yên punyo keutamoan yên ngelarang (damel) kerusa’an di bumi, kecuali sebagîan alit di antaro wong yên sampun Kame’ selametke. Serto wong-wong  yên zolim cuman mentingke kenikmatan serto kesugihan. Serto wong-wong niku iola wong-wong yên bedoso.

## 11:117

Serto Tuhan niko nano ayun mademke negri-negri secaro zolim, selami penunggunyo wong-wong yên bedamel sae

## 11:118

Serto kalu Tuhan niko ayuni; tentu Dio dadeske wong umat yên sios, tapi wong-wong niku senantiaso beselewehan

## 11:119

Kecuali wong yên disung rahmat ole Tuhan niko. Serto peranti nikula Allah nyiptoke wong-wong niku. Kalimat (keputusan) Tuhan niko sampun tetep, “Kulo pasti ayun menui nerako Jahanam dengen jin serto wong (yên durhako) sedantennyo.”

## 11:120

Serto sedanten kiso rosul-rosul, Kame’ cerioske kepado niko (Muhammad), supayo dengen kiso niku Kame’ teguke ati niko; serto di jerûnyo sampun disungke kepado niko (sedanten) keleseran, nasehat serto perimutan peranti wong yên beiman

## 11:121

Serto kelapkela (Muhammad) kepado wong yên nano beiman, “Bedamella nurut kedudukan niko, kame’ pun leser-leser ayun bedamel.

## 11:122

Serto tunggula, selesernyo kame’ pun temasû' yên nunggu

## 11:123

Serto punyo Allah sedanten rasio langit serto bumi serto kepado-Nyo sedanten urusan dimantukke. dades sembala Dio serto betawakalla kepado-Nyo. Serto Tuhan niko nano ayun lenga tehadep napi yên niko damelke

## 12:1

Alif Lām Rō. Niki nikula ayat-ayat Kitab (Al-Qur’an) yên jelas

## 12:2

Selesernyo Kame’ nurunkenyo berupo Qur’an bebaso Arab, supayo niko terti.

## 12:3

Kame’ nyerioske kepado niko (Muhammad) kiso yên paling sae dengen mewahyuke Al-Qur’an niki kepado niko, serto selesernyo niko sedereng niku temasû' wong yên nano wikan

## 12:4

(Imutla), sewaktu Yusuf bekelap kepado abanyo, “Wahai aba kulo! Leser, kulo (mimpi) ningal sebelas bintang, matohari serto bulan, kulo ningal sedantennyo sujud kepado kulo.”

## 12:5

Dio (abanyo) bekelap, “Wahai anak kulo! Nano angsalla niko cerioske mimpi niko kepado dulur-dulur niko, wong-wong niku ayun muat tipu dayo (peranti minasoke) niko. Leser, setan niku musu yên jelas peranti wong.”

## 12:6

Serto ma’nikula, Tuhan mele niko (peranti dades Nabi) serto ngajarke kepado niko sebagîan dari takwil mimpi serto nyempurnoke (nikmat-Nyo) kepado niko serto kepado keluargo Ya’qub, sema’ pundi Dio sampun nyempurnoke nikmat-Nyo kepado keduo wong yai niko sedereng niku, (yaitu) Ibrahim serto Ishaq. Leser, Tuhan niko Maha Wikan, Mahabijaksano

## 12:7

Leser, jerû (kiso) Yusuf serto dulur-dulurnyo teangsal tando-tando (kekuasoan Allah) peranti wong yên betaken

## 12:8

Sewaktu wong-wong niku bekelap, “Selesernyo Yusuf serto dulurnyo (Bunyamin) langkung dicintoi aba daripado kito, padohal kito nikula sios golongan (yên kuat). Leser, aba kito jerû kekeliruan yên nyato

## 12:9

Bunula Yusuf atawa buangla dio ke sios enggon supayo pehatian aba tecura kepado niko, serto sampun niku niko dades wong yên sae.”

## 12:10

Sios di antaro wong-wong niku bekelap, “Nano angsalla niko munu Yusuf, tapi masûkke saos dio ke dasar sumur supayo dio diembil ole sebagîan musafir, kalu niko ayun bedamel.

## 12:11

Wong-wong niku bekelap, “Wahai aba kame’! Napi niko nano pecayo kame’ tehadep Yusuf, padohal selesernyo kame’ sedanten pengen keleseran perantinyo.

## 12:12

Lanta’la dio kesa besami kame’ bencang, supayo dio beladas-ladas serto bemaen-maen, serto kame’ cengki nyagonyo

## 12:13

Dio (Ya’qub) bekelap, “Selesernyo kesa niko besami dio (Yusuf) nyedehke kulo nian serto kulo kuatir dio dinedo serigalo, sedeng niko lenga darinyo.”

## 12:14

Selesernyo wong-wong niku bekelap, “Kalu dio dinedo serigalo, padohal kame’ kelompok (yên kuat), kalu ma’ niku tentu kame’ wong-wong yên rugi.  [^603]

[^603]: Dades wong pengecut yên uripnyo nano wênten tertinyo.

## 12:15

Dades sewaktu wong-wong niku maktonyo serto sepakat masu’ke ke dasar sumur. Kame’ wahyuke kepadonyo, “Niko mengken cengki ayun nyerioske damelan niki kepado wong-wong niku, sedeng wong-wong niku nano nyadarino.”

## 12:16

Sampun niku wong-wong niku rawŏ kepada aba wong-wong niku pado petang dinten sambil nangis.

## 12:17

Wong-wong niku bekelap, “Wahai aba kame’! Selesernyo kame’ kesa belomba serto kame’ tinggalke Yusuf di para’ barang-barang kame’, sampun niku dio ditedo serigalo; serto niko tentu nano ayun pecayo kepado kame’, sekalipun kame’ bekelap leser.”

## 12:18

Serto wong-wong niku rawŏ bakto kelambi gamisnyo (yên belumuran) dara palsu. Dio (Ya’qub) bekelap, ”Selesernyo cuma awa’ niko dewe’la yên ningali sae urusan yên buru’ niku, dades cuma besabar nikula yên sae (peranti kulo). Serto kepado Allah saos nedo petolongan-Nyo tehadep napi yên niko cerioske.”

## 12:19

Serto rawŏla sekelompo’ musafir, wong-wong niku ngengken sios wong ngembil toyo. Sampun niku dio nurunke timbonyo. Dio bekelap, “Oh, ladasnyo, niki wênten sios buda’ anom!” Sampun niku wong-wong niku nyingitinyo sebagî barang dagangan. Serto Allah Maha Wikan napi yên wong-wong niku damelke

## 12:20

Serto wong-wong niku nyadeke (Yusuf) dengen rego mura, nikula beberapo dirham saos, sebab wong-wong niku nano tetari’ kepadonyo.

## 12:21

Serto wong dari Mesir yên numbasnyo bekelap kepado semanyo. [^604]  “Sungkela kepadonyo enggon (serto layanan) yên sae, mugo-mugo dio bemanpaat peranti kito atawa kito embil dio sebagî anak.” Serto ma’nikula Kame’ sungke kedudukan yên sae kepado Yusuf di negri (Mesir), serto supayo Kame’ ajarke kepadonyo takwil mimpi. Serto Allah bekuaso tehadep urusan-Nyo, tapi kata wong nano terti.

[^604]: Wong dari Mesir yên numbas Yusuf niku sios wong gerot Mesir Al-Aziz, biaso dikenal dengen nami Qitfir. jerû sebagîan kitab tafsir dikelapke nami semanyo Rail, serto wênten jugo yên ngelapke Zulaikha atawa Zalikha. Tapi riwayat yên ngelapke nami-nami niku nano angsal dipertanggungjawabke.

## 12:22

Serto sewaktu dio sampun cungkup ageng Kame’ sungke kepadonyo kekuasaan serto ilmu. Ma’nikula Kame’ ngesung balesan kepado wong-wong yên bedamel sae.

## 12:23

Serto wadon yên dio (Yusuf) tinggal di rompo’nyo menggoda awa’nyo. Serto dio nutup lawang-lawang, sampun niku bekelap, “Payola neket kepado kulo. “Yusuf bekelap, ”Kulo belindung kepado Allah, leser, tuan kulo sampun memperlakuke kulo dengen sae.” Selesernyo wong yên zholim niku nano ayun beruntung.

## 12:24

Serto leser, wadon niku sampun bemaksud kepadonyo (Yusuf). Serto Yusufpun bekenda’ kepadonyo, kalu dio nano ningali tando (dari) Tuhannyo.  [^605]  Ma’nikula, Kame’ palingke darinyo keburu’an serto kekejian. Leser, dio (Yusuf) temasû' hambo Kame’ yên tepili.

[^605]: Ayat niki nanola nunju’ke bahwa Nabi Yusuf a.s. punyo kepengenan yên buru’ tehadep wadon niku, tapi godaan niku ageng nian singgo sekironyo dio nano dikuatke dengen keimanan kepado Allah swt. cengki dio nyampa’ ke jerû kema’siatan.

## 12:25

Serto keduonyo belomba nuju lawang serto wadon niku nari’ kelambi gamisnyo (Yusuf) dari buri singgo koya’ serto keduonyo angsali laki wadon niku di muaro lawang. Dio (wadon niku ) bekelap, ”napi balesan tehadep wong yên bemaksud buru’ tehadep sema niko, selian dipenjaroke atawa (dihukum) dengen sikso yên pedi?”

## 12:26

Dio (Yusuf) bekelap, “Dio yên nggoda kulo serto ngerayu kulo. “Sios wong saksi dari sana’ wadon niku ngesung kesaksian, “Kalu kelambi gamisnyo koya’ di bagian depan, dades wadon niku leser, serto dio (Yusuf) temasû' wong yên mudike

## 12:27

Serto kalu kelambi gamisnyo koya’ di bagian buri, dades wadon nikula yên mudike, serto dio (Yusuf) temasû' wong yên leser.”

## 12:28

Dades sewaktu dio (laki wadon niku) ningali kelambi gamisnyo (Yusuf) koya’ di bagian buri, dio bekelap, “Selesernyo niki nikula tipu dayo niko. Tipu dayo niko leser-leser hebat.

## 12:29

Wahai Yusuf! “Lupokela niki, serto (sema kulo) nedola ampunan ates doso niko, kerno niko temasû' wong yên besala.”

## 12:30

Serto wadon-wadon di kota bekelap, ”Sema Al-Aziz ngoda serto merayu pelayannyo peranti nundu’ke awa’nyo, pelayannyo leser-leser muatnyo mabo’ cinto. Kame’ cengki ningal dio jerû kesesetan yên nyato.”

## 12:31

Dades sewaktu wadon niku nenger katoan wong-wong niku, diuleminyola wadon-wadon niku serto disediokenyo enggon lînggî peranti wong-wong niku, serto kepado masing-masing wong-wong niku disungke sios lading (peranti neta’ jamuan), sampun niku dio bekelap (kepado Yusuf), “Metula (jingo’ke awa’ niko) kepado wong-wong niku.” Sewaktu wadon-wadon niku ningalinyo wong-wong niku tepesona kepado (kebelaga’an rai)nyo, serto wong-wong niku (tanpo sadar ) natui tangannyo dewe’. Sambil bekelap, “Maha sempurno Allah, niki dîdînyo wong. Niki leser-leser malaekat yên mulio.”

## 12:32

Dio (sema Al-Aziz) bekelap, “Nikula wongnyo yên nyebabke niko ngato kulo kerno (kulo ngesir) kepadonyo, serto leser, kulo sampun nggoda peranti nundu’ke awa’nyo tapi dio nula’. Kalu dio nano ngelakuke napi yên kulo kengkenke kepadonyo, niscayo dio ayun dipenjaroke serto dio ayun dades wong yên hino.

## 12:33

Yusuf bekelap. “Wahai Tuhan kulo! Penjaro langkung kulo sukoi daripado menui aja’an wong-wong niku. Kalu kulo nano Niko ela’ke dari tipu dayo wong-wong niku, niscayo kulo ayun condong peranti (menui kepengenan wong-wong niku) serto tentu kulo temasû' wong yên benga’.”

## 12:34

Dades Tuhan ngabulke do’a Yusuf, serto Dio ngela’ke Yusuf dari tipu dayo wong-wong niku. Dnikula Yên Maha nenger, Maha Wikan.

## 12:35

Sampun niku timbul pikiran pado wong-wong niku sampun ningal tando-tando (keleseran Yusuf)  bahwa wong-wong niku harus menjarokenyo sampe waktu tetentu

## 12:36

Serto besami dio maso’ pulo duo wong pemudo ke jerû penjaro. [^606] Sala siosnyo bekelap, “Selesernyo kulo bemimpi meres anggur,” serto yên liannyo bekelap, “Kulo mimpi, bakto roti di pucu’ kepala’ kulo, sebagîannyo dinedo burung,” Sungkela kepado kame’ ta’wilnyo. Selesernyo kame’ ningali niko temasû' wong yên bedamel sae

[^606]: Nurut riwayat duo pemudo niku nikula pelayan-pelayan rajo; sios pelayan yên ngurus minuman rajo serto yên sios lagi tukang muat roti.

## 12:37

Dio (Yusuf) bekelap, “Tedoan napipun yên ayun disungke kepado niko beduo kulo sampun angsal nerangke takwilnyo, sedereng (tedoan) niku sampe kepado niko. Niku sebagîan dari yên diajarke Tuhan kepado kulo. Selesernyo kulo sampun ninggalke agamo wong-wong yên nano beiman kepado Allah, bahken wong-wong niku nano pecayo pado dinten akhirat,

## 12:38

Serto kulo numuti agamo nene’ moyang kulo Ibrahim, Ishaq serto Ya’kub. Nano pantes peranti kame’ (sedanten nabi) nyekutuke sesios  napipun dengen Allah. Niku nikula dari karunio Allah kepado kame’ serto kepado wong (sedantennyo); tapi kata wong nano besyukur

## 12:39

Wahai keduo penunggu penjaro!  Pundike yên sae, tuhan-tuhan yên bemacem-macem niku atawake Allah Yên Maha Sios, Mahapekaso?

## 12:40

Napi yên niko semba selian Dio, cumala nami-nami yên niko muat-muat, bae’ ole niko dewe’ maupun ole nenek moyang niko. Allah nano nurunke sios keterangan pun tentang hal (name-nami) niku. Keputusan niku cumala punyo Allah. Dio sampun ngengken supayo niko nano nyemba selian Dio. Nikula agamo yên lurus, tapi kata wong nano wikan.

## 12:41

Wahai keduo penunggu penjaro, “Sala sios di antaro niko ayun betugas nyedioke minuman khomar peranti tuannyo. wêntenpun yên sios lagi dio ayun disalep, sampun niku burung nedo sebagîan kepala’nyo. Sampun tejawab pekaro yên niko takenke (kepado kulo).”

## 12:42

Serto dio (Yusuf) bekelap kepado wong yên diwikaninyo ayun selamet di antaro wong-wong niku beduo, “Terangkela keadoan kulo kepado tuan niko.” dades setan dadeske dio lali peranti nerangke (keadoan Yusuf) kepado tuannyo. Kerno niku dio (Yusuf) tetep jerû penjaro beberapo taon laminyo.

## 12:43

Serto rajo bekelap (kepado sedanten pemuko kaumnyo), “Selesernyo kulo bemimpi ningali tuju ikok sapi wadon yên gemuk ditedo ole tuju ikok sapi wadon yên kurus; tuju tangke (gendum) yên ijo serto (tuju tangke) liannyo yên kereng. Wahai wong yên tekemuko! Sung wikan kepado kulo tentang ta’wil mimpi kulo niku kalu niko angsal menakwilke mimpi.”

## 12:44

Wong-wong niku nyawab, “(Niku) mimpi-mimpi yên kosong serto kame’ nano angsal menakwelke mimpi niku.”

## 12:45

Serto bekelapla wong yên selamet di antaro wong-wong niku beduo serto teimut (kepado Yusuf) sampun pinten waktu laminyo, “Kulo ayun sung wikan kepado niko tentang (wong yên angsal) na’wilke mimpi niku, dades utusla kulo (kepadonyo).”

## 12:46

“Yusuf, wahai wong yên dipecayo nian! Sung wikan kepado kame’ (ta’wil mimpi) tentang tuju ikok sapi wadon yên gemu’ ditedo ole tuju (ikok sapi wadon) yên kurus, tuju tangke (gendum) yên ijo serto (tuju tangke) liannyo yên kereng supayo kulo mantu’ kepado wong-wong niku, supayo wong-wong niku wikan.”

## 12:47

Dio (Yusuf) bekelap, “Supayo niko becocok tanem tuju taun (beturut-turut) sema’ pundi biaso; sampun niku napi yên niko tuai endakla niko lanta’ke di tangkenyo kecuali setîtî' peranti niko nedo.

## 12:48

Sampun niku ayun rawu tuju (taun) yên sulit nian, yên ngabiske napi yên niko simpen peranti ngadepinyo (taun sulit), kecuali setiti’ dari napi (bibit gendum) yên niko simpen.

## 12:49

Sampun niku ayun rawŏ taun, di pundi wong disung ujan (dengen cungkup) serto pado maso niku wong-wong niku meras (anggur).”

## 12:50

Serto rajo bekelap, “Baktola dio kepado kulo.” Sewaktu utusan niku rawŏ kepadonyo, dio (Yusuf) bekelap, “Mantu’la kepado tuan niko serto takenke kepadonyo ma’ pundi halnyo wadon-wadon yên sampun natui tangannyo. Leser, Tuhan kulo Maha Wikan tipu dayo wong-wong niku.

## 12:51

Dio (rajo) bekelap (kepado wadon-wadon niku), “Ma’ pundi keadoan niko [^607] sewaktu niko goda Yusuf peranti nundukke awa’nyo? Wong-wong niku bekelap, “Mahasempurno Allah, kame’ nano wikan sesios keburu’an darinyo.” Sema Al-Aziz bekelap, “Sekarang jelasla keleseran niku, kulola yên goda serto merayunyo, serto selesernyo dio temasû' wong yên leser.”

[^607]: Yên dimaksud dengen keadoan, nikula penangsal wadon-wadon niku tentangYusuf napi dio tepengaru godaan niku atawa nano.

## 12:52

(Yusuf bekelap), “Yên ma’ niku supayo dio (Al-Aziz) wikan bahwa kulo leser-leser nano ngehianatinyo sewaktu dio nano wênten (di rompok), serto bahwa Allah nano meridoi tipu dayo wong-wong yên behianat.

## 12:53

Serto kulo nano (nyatoke) diri kulo bebas (dari kesalahan), kerno selesernyo nafsu niku selalu norong kepado kejahatan, kecuali (nafsu) yên disung rohmat ole Tuhan kulo. Selesernyo, Tuhan kulo Maha Pengampun, Maha Penyayang

## 12:54

Serto rajo bekelap, “Baktola dio (Yusuf) kepado kulo, supayo kulo mili dio (dades wong yên para’) kepado kulo.” Sewaktu dio (rajo) sampun becerios dengen dio, dio (rajo) bekelap, “Selesernyo, niko (mula’i) dinten niki dades  sios wong yên bekedudukan tinggi di segelembangan kame’ serto dipecayo.

## 12:55

Dio (Yusuf) bekelap, “Dadeskela kulo bendahara¬wan negri (Mesir); kerno selesernyo kulo nikula wong yên paca’ nyago serto wênten ilmu.

## 12:56

Serto ma’ nikula kame’ sung Yusuf kedudukan kepado Yusuf di negri niki (Mesir), peranti tinggal di pundi saos yên dio ayuni. Kame’ sung rohmat kepado sinten yên Kame’ ayuni serto Kame’ nano nyio-nyioke pahalo wong-wong yên bedamel sae.

## 12:57

Serto leser, pahalo akherat niku lebî sae peranti wong-wong yên beiman serto selalu betakwa.

## 12:58

Serto dulur-dulur Yusuf rawŏ (ke Mesir). Sampun niku wong-wong niku maso’ ke (enggon)nyo. dades dio (Yusuf) wikan sami wong-wong niku, sedengke wong-wong niku nano wikan (lagi) kepadonyo. [^608]

[^608]: Nurut sejara tejadi musim paceklik di Mesir serto sekiternyo, dades ates anjuran Nabi Ya’qub a.s. dulur-dulur Yusuf rawŏ dari Kan’an ke Mesir ngadep pembesa’-pembesa’ Mesir peranti minta’ bahan makanan.

## 12:59

Serto sewaktu dio (Yusuf) nyiapke bahan makanan peranti wong-wong niku, dio bekelap, “Baktola kepado kulo dulur niko yên seaba dengen niko (Bunyamin), napi nano niko ningal bahwa kulo nyempurnoke itungan, serto kulo nikula penerimo tamu yên tesae?

## 12:60

Dades kalu niko nano ngebaktokenyo kepado kulo, dades niko nano ayun angsal jata (gendum) lagi dari kulo serto nano angsal niko mara’i kulo

## 12:61

Wong-wong niku bekelap, “Kame’ ayun mujuk abanyo (peranti  ngebaktonyo). Serto niko leser-leser ayun ngedamelkenyo

## 12:62

Serto dio (Yusuf) bekelap kepado pelayan-pelayannyo, “Lenggekela barang-barang (penuker) wong-wong niku  ke jerû karung-karungnyo, supayo wong-wong niku [^609] wikani sampun mantu’ kepado kepado sana’nyo, mugo-mugo wong-wong niku mantu’ lagi  ke ngriki. [^610]

[^609]: Nurut kata mufassir barang-barang dari dulur Nabi Yusuf a.s. yên digunoke sebage alat penukar bahan makanan niku nikulah kulit serto terompa.

[^610]: Damelan niki diembil sebagei siasat dengen caro meran budi kepado wong-wong niku, supayo wong-wong niku mengkinnyo ayun rawŏ lagi ke Mesir dengen bakto Bunyamin.

## 12:63

Dades sewaktu wong-wong niku  sampun mantu’ kepado abanyo (Ya’kub) wong-wong niku bekelap, “Wahai Aba kame’! Kame’ nano ayun angsal jata (gendum) lagi, (kalu nano bakto dulur kame’), sebab niku biarkela dulur kame’ kesa sami kame’ supayo kame’ angsal jata,  serto kame’ leser-leser ayun nyagonyo.”

## 12:64

Dio (Ya’qub) bekelap, “Ma’ pundi kulo ayun (Bunyamin) kepado niko, ma’kayo kulo sampun pecayo dulurnyo (Yusuf) kepado niko kerihin?” dades Allah nikula penyago yên tesae serto Dio Maha Penyayang di antaro sedanten penyayang.

## 12:65

Serto sewaktu wong-wong niku muka’ barang-barangnyo, wong-wong niku nemuke barang-barang (urupan) wong-wong niku dimantu’ke kepado wong-wong niku. Wong-wong niku bekelap, “Wahai aba kame’! Napi yên kito ayun. Niki barang-barang kito dimantu’ke kepado kito, serto kito ayun angsal ngesung nedo keluargo kito, serto  kame’ ayun nyago dulur kame’,  serto kito ayun angsal tambahan jata (gendum) seberat beban sios unto. Niku sios hal yên gampang (peranti rajo Mesir).”

## 12:66

Dio (Ya’qub) bekelap, “Kulo nano ayun ngeculkenyo (kesa) besami niko, sedereng niko besumpa kepado kulo ates (nami) Allah, bahwa niko cengki ayun ngebaktonyo mantu’ kepado kulo, kecuali kalu niko dikepung (musu).” Sampun wong-wong niku ngelapke sumpa, dio (Ya’qub) bekelap, “Allah nikula saksi tehadep napi yên kito kelapke.”

## 12:67

Serto dio (Ya’qub) bekelap, “Wahai ana’-ana’ kulo! Nano angsalla niko ngelebet dari sios lawang gerbang, serto lebetla dari lawang-lawang gerbang yên bebezo; namun ma’ niki kulo nano angsal mempertahanke niko setîtî' saos dari (takdir) Allah. Keputusan niku cuma peranti Allah. Kepado-Nyo kulo betawakkal serto kepado-Nyo pulo’ betawakkalla wong-wong yên betawakkal.

## 12:68

Serto sewaktu wong-wong niku ngelebet peca’ dengen kengkenan aba wong-wong niku, (ngelebetnyo wong-wong niku) nano angsal nola’ setiti’ pun keputusan Allah, (tapi niku) cuma sios kepengenan pado awa’ Ya’qub yên sampun ditetepkenyo. Serto selesernyo,  dio punyo ilmu, kerno Kame’ sampun ngajarke kepadonyo. Tapi kata wong nano wikan.

## 12:69

Serto sewaktu wong-wong niku ngelebet ke (enggon) Yusuf, dio naru’ke dulurnyo (Bunyamin) di enggonnyo, dio (Yusuf) bekelap, “Selesernyo kulo nikula  dulur niko, nano angsal niko besedî ati tehadep napi yên sampun wong-wong niku damelke.”

## 12:70

Dades sewaktu sampun disajike bahan tedoan peranti wong-wong niku, dio (Yusuf) ngelebetke piala [^611] ke jerû karung dulurnyo. Sampun niku beteriakla sios wong yên nyeruke, “Wahai kafilah! selesernyo niko cengki semawo.”

[^611]: Sios wada yên tebuat dari emas yên digunoke peranti minum serto angsal jugo digunoke peranti nukar.

## 12:71

Wong-wong niku betaken, sambil ngadep kepado wong-wong niku (yên nudu), “Kame’ keilangan napi?”

## 12:72

Wong-wong niku nyawab, “Kame’ keilangan piala rajo, serto sinten yên angsal mantu’kenyo ayun nerimo (bahan tedoan seberat) beban unto,  serto kulo jamin niku.”

## 12:73

Wong-wong niku (dulur-dulur Yusuf) nyawab, “Demi Allah, leser, niko wikan bahwa kame’ rawu dîdînyo peranti damel kerusa’an di negri niki. Serto kame’ dîdî semawo.”

## 12:74

Wong-wong niku bekelap, “Tapi napi ukumannyo kalu niko mudike?

## 12:75

Wong-wong niku nyawab, “ukumannyo nikula pado sinten ditemuke jerû karungnyo (barang yên ilang  niku), dades dio dewe’la nerimo ukumannyo. [^612]  Maknikula Kame’ ngesung ukuman kepado wong-wong zholim.”

[^612]: Nurut syare’at Nabi Ya’qub, sinten saos semawo dades ukumannyo dades buda’ setaun.

## 12:76

Dades mula’ila dio (merikso) karung-karung wong-wong niku, sedereng (merikso) karung dulurnyo dewe’, sampun niku dio metuke (piala rajo) niku dari karung dulurnyo. Maknikula Kame’ ngatur (rencano) peranti Yusuf. Dio nano angsal ngukum dulurnyo nurut undang-undang rajo, kecuali Allah ayuninyo. Kame’ angkat  derajat wong yên Kame’ ayuni; serto di pucu’ saben wong yên wênten  pengetauan wênten yên lebî wikan.

## 12:77

Wong-wong niku bekelap, “Kalu dio semawo, dades leser sedereng niku dulurnyo pun perna pulo’ semawo.” dades Yusuf nyingitke (kesel) jerû atinyo, serto nano di tampa’kenyo kepado wong-wong niku. Dio bekelap (jerû atinyo), “Kedudu’an niko laju lebî buru’. Serto Allah Maha Wikan napi yên niko kelapke.”

## 12:78

Wong-wong niku bekelap, “Wahai Al-Aziz! Dio punyo aba yên sampun sepu, kerno niko embilla sala sios wong di antaro kame’ sabagê gentinyo, selesernyo kame’ ningal niko temasû' wong-wong yên bedamel sae.”

## 12:79

Dio (Yusuf) bekelap, “Kulo nedo pelindungan kepado Allah dari nahan (sios wong), kecuali wong yên kame’ temuke arto kame’ padonyo, kalu kame’ (bedamel) ma’ niku, retinyo kame’ wong yên zolim.”

## 12:80

Dades sewaktu wong-wong niku putus aso darinyo (putusan Yusuf) wong-wong niku ngasengke awa’ (sambil mupakat)  dengen bebese’-bese’. Yên paling sepu di antaro wong-wong niku bekelap, “napi nano niko wikan bahwa aba niko sampun ngenbil semayoan dari niko dengen (nami) Allah serto sedereng niku niko sampun nyio-nyioke Yusuf? Sebab niku kulo nano ayun kesa dari negeri niki (Mesir), sampe aba kulo ngizinke (peranti mantu’), atawa Allah ngesung keputusan tehadep kulo. Serto Dio nikula hakim yên teleser.”

## 12:81

Mantu’lah kepado aba niko serto kelapkela, “Wahai aba kame’! selesernyo ana’ niko sampun semawo serto kame’ cuma ningali napi yên kame’ wikan serto kame’ nano wikan napi yên dibalik niku.

## 12:82

Serto takenla (pendudu’) negri enggon kame’ wênten, serto kafila yên rawŏ besami kame’.  Serto kame’ nikula wong yên leser.”

## 12:83

Dio (Ya’qub) bekelap, “Selesernyo cuma niko saos yên nganggep sae urusan (yên buru’) niku. dades (kesabaran kulo) nikula kesabaran yên sae. Mugo-mugo Allah rawŏke wong-wong niku sedanten kepado kulo. Leser, Dnikula Yên Maha Wikan, Maha bijaksano.

## 12:84

Serto dio (Ya’qub) melengos dari wong-wong niku (ana’-ana’nyo) sambil bekelap, “Oida dukocito kulo tehadep Yusuf,” serto keduo matonyo dades putî kerno sedî. Dio diem nahan mara (tehadep ana’-ana’nyo).

## 12:85

Wong-wong niku bekelap, “Demi Allah, niko Aba nano renti-rentinyo ngimut Yusuf, singgo niko (ngidep penyaket) berat atawa niko telebet wong-wong yên ayun binaso.

## 12:86

Dio (Ya’qub) nyawab, “Cuma kepado Allah kulo ngaduke kesusaan serto kesedîan kulo. Serto kulo wikan dari Allah napi yên niko nano wikan.

## 12:87

Wahai ana’-ana’ kulo! Kesala niko, runutla (berito) tentang Yusuf serto dulurnyo serto nano angsal niko beputus aso dari rohmat Allah. Selesernyo yên beputus aso dari rohmat Allah, cuma wong-wong yên kafir

## 12:88

Dades sewaktu wong-wong niku ngelebet ke (enggon) Yusuf, wong-wong niku bekelap, “Wahai Al-Aziz! Kame’ serto keluargo kame’ sampun ditimpo sengsaro serto kame’ rawŏ bakto barang-barang yên nano berego, dades sungkela jata (gendum) peranti kame’, serto besedakala kepado kame’. Selesernyo Allah ngesung balesan kepado wong-wong yên besedeka.”

## 12:89

Dio (Yusuf) bekelap, “Wikan nano niko (keburu’an) napi yên sampun niko damel tehadep Yusuf serto dulurnyo kerno niko nano nyadar (akibat) damelan niko niku?”

## 12:90

Wong-wong niku bekelap, “napi niko leser-leser Yusuf? Dio (Yusuf) nyawab, “Kulo Yusuf serto niki dulur kulo. Leser, Allah sampun ngesungke karunio-Nyo kepado kame’. Selesernyo sinten saos betakwa serto besabar, dades leser, Allah nano nyio-nyioke pahalo wong yên bedamel sae.”

## 12:91

Wong-wong niku bekelap, “Demi Allah, leser Allah sampun ngelebîke niko di pucu’ kame’, serto selesernyo kame’ nikula wong  yên besala (bedoso).”

## 12:92

Dio (Yusuf) bekelap, “Pado dinten niki nano wênten hinoan  tehadep niko, mugo-mugo Allah ngampuni niko. Serto Dio Maha Penyayang di antaro sedanten penyayang.

## 12:93

Kesala niko dengen bakto kelambi niki, sampun niku usapke ke rai aba kulo, mengkin dio ayun ningal lagi; serto baktola sedanten sana’ niko kepado kulo.”

## 12:94

Serto sewaktu rombongan niku sampun metu (dari negri Mesir) aba wong-wong niku bekelap, “Selesernyo kulo nyium bau Yusuf, kalu niko nano nudu kulo lema akal  (cengkila niko leserke kulo).”

## 12:95

Wong-wong niku (keluargonyo) bekelap, “Demi Allah, selesernyo niko maler jerû seset yên kerihin.

## 12:96

Dades sewaktu sampun rawŏ yên makto habar gembiro niku, dades diusapkenyo (kelambi niku) ke rainyo (Ya’qub), sampun niku dio angsal ningal peca’ semulo. Dio (Ya’qub) bekelap, “Dîdînyo sampun kulo kelapke kepado niko, bahwa kulo wikan dari Allah napi yên nano niko wikani.”

## 12:97

Wong-wong niku bekelap, “Wahai Aba kame’! Nedokela ampunan peranti kame’ ates doso-doso kame’, selesernyo kame’ nikula wong yên besala (bedoso).”

## 12:98

Dio (Ya’qub) bekelap, “Kulo ayun nedoke ampunan peranti niko kepado Tuhan kulo. Leser, Dio Yên Maha Pengampun, Maha Penyayang.”

## 12:99

Dades sewaktu wong-wong niku lebet ke (enggon) Yusuf, dio melu’ (serto nyiapke enggon peranti) keduo walidnyo serayo bekelap, “Lebetila niko ke negri Mesir, insya Allah jerû keadoan aman.”

## 12:100

Serto dio nae’ke keduo walidnyo ke pucu’ singgasano. Serto wong-wong niku (sedanten) tundu’ sujud kepadonyo (Yusuf). Serto dio (Yusuf) bekelap, “Wahai aba kulo! Nikila ta’wil mimpi kulo yên kerihin niku. Serto selesernYa Tuhan kulo sampun bedamel sae kepado kulo. Sewaktu Dio bebaske kulo dari penjaro serto sewaktu bakto niko dari dusun, sampun setan ngrusa’ (ubungan) antaro kulo dengen dulur-dulur kulo. Leser, Tuhan kulo Mahalembut tehadep napi yên Dio ayuni. Leser, Dio yên Maha Wikan, Mahabijaksano.

## 12:101

Tuhan kulo, selesernyo Niko sampun ngesung kepado kulo sebagîan kekuasoan serto sampun ngajarke kepado kulo sebagîan ta’wil mimpi. (Wahai Tuhan) pencipto langit serto bumi, Nikola pelindung kulo  di dunio  serto di akherat, pademkela kulo jerû keadoan muslim serto gabungkela kulo dengen wong yên soleh.”

## 12:102

Nikula sebagîan berito goib yên Kame’ wahyuke kepado niko (Muhammad), padohal niko nano wênten di samping wong-wong niku, sewaktu wong-wong niku sepakat ngatur tipu muslihat (peranti ngelebetke Yusuf ke jerû sumur).

## 12:103

Serto kata wong nano ayun beiman walaupun niko ayunkenyo nian.

## 12:104

Serto niko nano nedo upa napipun kepado wong-wong niku (tehadep aja’an niki), sebab (aja’an) niku nikula pengajaran  peranti sedanten alam

## 12:105

Serto pinten kata tando-tando (keagengan Allah) di langit serto di bumi yên wong-wong niku lalui, tapi wong-wong niku bepaleng darinyo.

## 12:106

Serto kata wong-wong niku nano beiman kepado Allah, mala wong-wong niku nyekutuke-Nyo.

## 12:107

Napi wong-wong niku ngeraso aman dari rawŏnyo sikso Allah yên ngelingkupi wong-wong niku, atawa rawŏnyo Kiamat kepado wong-wong niku secaro mendada’, sedeng wong-wong niku nano nyadarinyo?

## 12:108

Kelapkela (Muhammad), “Nikila jalan kulo, kulo serto wong-wong yên numuti kulo ngajak (niko) kepado Allah dengen yakin, Mahasuci Allah, serto kulo nano temasû' wong-wong musyrik.”

## 12:109

Serto Kame’ nano ngutus sedereng niko (Muhammad), melianke wong lanang yên Kame’ sungke wahyu kepadonyo di antaro pendudu’ negri. napi nano wong-wong niku bekesa di bumi sampun niku ningali ma’ pundi akibat wong-wong sedereng wong-wong niku (yên nano pecayo rosul). Serto leser, negri akherat niku lebî sae peranti wong yên betakwa. napi nano niko terti?

## 12:110

Singgo napibilo sedanten rosul nano punyo arepan lagi (tentang keimanan kaummnyo) serto sampun ngeyakini kalu wong-wong niku sampun dibudike, rawŏla kepado wong-wong niku (sedanten rosul) petulungan Kame’, sampun niku diselametke wong-wong yên Kame’ ayuni. Serto sikso Kame’ nano angsal ditula’ dari wong yên bedoso

## 12:111

Leser, pado qiso-qiso wong-wong niku teangsal pengajaran peranti wong yên punyo akal.  (Al-Qur’an) niku dîdînyo cerios yên dikarang-karang. Tapi ngeleserke (kitab-kitab) yên sederengnyo, nyelaske sedantennyo serto rohmat peranti wong-wong yên beiman.

## 13:1

Alif Lām Mīm Rō. Niki nikula ayat-ayat Kitab (Al-Qur’an). Serto (Kitab) yên ditûrûnke kepado niko (Muhammad) dari Tuhan niko niku nikula leser; tapi kata wong nano beiman (kepadonyo).

## 13:2

Allah yên ninggike langit nano wênten tiang (sema’ pundi) yên niko ningal, sampun niku Dio besemayam di pucu’ Arsy. Dio nûndû’ke matoari serto bulan, sewang-sewang beredar nûrûnt waktu yên sampun ditentuke. Dio ngatur urusan (makhluk-Nyo), serto nyelaske tando-tando (keagengan-Nyo), supayo niko yakin ayun bepanggê dengen Tuhan niko

## 13:3

Serto dio yên ngamparke bumi serto dadeske gunung-gunung serto sungi-sungi di pucu’nyo. Serto padonyo Dio dadeske sedanten bua-buahan bepasang-pasangan. Dio nutupke malem kepado siang. Leser, pado yên ma’ niku wênten tando-tando (keagengan Allah) peranti wong-wong yên bepeker.

## 13:4

Serto di bumi wênten bagean-bagean yên bedampingan, kebon-kebon anggur, taneman-taneman, batang kurmo yên becabang, serto yên nano becabang, disiremi dengen toyo yên sami, tapi kame’ langkungke taneman yên sios dari yên liannyo jerû hal rasonyo. Leser, pado yên ma’ niku wênten tando-tando (keagengan Allah) peranti wong-wong yên terti.

## 13:5

Serto kalu niko ngeraso ta'jub, dades yên ngeranke nikula kelapan wong-wong niku, “Napibilo kame’ sampun dades tana, napi  kame’ ayun (dimantu’ke) dades makhluk yên anyar?” Wong-wong nikula yên ingkar kepado Tuhannyo, serto wong-wong nikula (yên dileketke) belenggu di gulunyo. Wong-wong niku nikula penunggu nerako, wong-wong niku kekel di jerûnyo

## 13:6

Serto wong-wong niku nedo kepado niko supayo digancangke (rawûnyo) siksoan, sedereng (wong-wong niku nedo) keleseran, padohal sampun tejadi bemecem-mecem conto siksoan sedereng wong-wong niku. Leser, Tuhan niko leser-leser punyo ampunan peranti wong ates kezoliman wong-wong niku, serto leser, Tuhan niko keras nian siksoan-Nyo.

## 13:7

Serto wong-wong kafir bekelap, “Napi nano ditûrûnke kepadonyo (Muhammad) sios tando (mukjizat) dari Tuhannyo?” Selesernyo niko cuman sios wong pengesung peringetan; serto peranti saben kaum wênten wong yên ngesung petunjuk.

## 13:8

Allah wikan napi yên dikandung ole saben betino, napi yên kirang sempurno serto napi yên betamba jerû rohim. Serto sedanten sesios wênten ukuran di sisi-Nyo.

## 13:9

(Allah) Yên wikan sedanten yên goib serto yên nyato; Yên Maha Ageng, Maha Tinggi.

## 13:10

Sami saos (peranti Allah), sinten di antaro niko yên nyingiti kelapannyo serto sinto yên terus terang dengennyo; serto sinten yên besingitan pado malem dinten serto yên bejalan pado awan dinten.

## 13:11

Perantinyo (wong) wênten malaekat-malae-kat yên selalu nyagonyo begeleran, dari adepan serto burinyo. Wong-wong niku nyagonyo kerno perenta Allah. Selesernyo Allah nano ayun nguba keadaan sios kaum sedereng wong-wong niku nguba keadaan wong-wong niku dewe’. Serto napibilo Allah ngayuni kebûrû’an tehadep sios kaum, dades nano wênten yên angsal nula’nyo serto nano wênten pelîndûng peranti wong-wong niku selian Dio.

## 13:12

Diola yên ningalke kilat kepado niko, yên nimbulke ketakutan serto arepan, serto Dio nadeske mendung

## 13:13

Serto geledek betasbeh muji-Nyo (ma’ niku pulo’) sedanten malaekat kerno takut kepado-Nyo, serto Allah ngeculke halilintar, sampun niku nimpokenyo kepado sinten yên Dio ayuni, sementaro wong-wong niku bebala tentang Allah, serto Dio Maha Keras siksoan-Nyo.

## 13:14

Cuman kepado Allah, do’a yên leser. Berhalo-berhalo yên wong-wong niku semba selian Allah nano angsal ngabulke napi saos peranti wong-wong niku, nano ubanyo ma’ kayo wong yên muka’ke keduo iko' telapa’ tangannyo ke jerû toyo supayo (toyo) sampe ke mulutnyo. Padohal toyo niku nano ayun sampe ke mulutnyo. Serto do’a wong-wong kafir niku cumanla sio-sio saos.

## 13:15

Serto sedanten sujud kepado Allah, bae’ yên di langit serto yên di bumi, bae’ dengen kenda’ dewe’ atawa tepakso (serto sujud pulo’) bayang-bayang wong-wong niku pado waktu pagi serto sore dinten.

## 13:16

Kelapkela (Muhammad), “Sintenke Tuhan langit serto bumi?” Kelapkela, “Allah.” Kelapkela, “Panteske niko ngembil plendung-plendung selian Allah, padohal wong-wong niku nano kuaso ngerawûke manfaat serto nula’ mudorat peranti awa'nyo dewe’. Kelapkela, “Samike wong yên buto dengen yên angsal ningal? Atawa samike yên gelep dengen yên padang? napi  wong-wong niku nadeske sekutu-sekutu peranti Allah yên wikan nyiptoke ma’ kayo ciptaan-Nyo singgo keduo iko' ciptoan niku serupo nûrûnt pandangan wong-wong niku?” Kelapkela, “Allah nikula Pencipto sedantennyo serto Dio Tuhan yên Maha Sios, Maha Pekaso.”

## 13:17

Allah sampun nûrûnnke toyo (ujan) dari langit, dades ngalerla io (toyo) di lemba-lemba nûrûnt ukurannyo, dades arus niku makto bue yên ngambang. Serto dari napi (logam) yên wong-wong niku lebur jerû api peranti muat aesan atawa alat-alat, wênten (pulo’) buenyo ma’ kayo (bue arus) niku. Ma’ nikula Allah muat perumpamoan tenteng yên leser serto yên bathil. wêntenpun bue, ayun ilang sebage sesios yên nano wênten gunonyo; tapi yên bemanfaat peranti wong, ayun tetep wênten di bumi. Ma’ nikula Allah muat perumpamoan.

## 13:18

Peranti wong-wong yên menui seruan Tuhan, wong-wong niku (dicaweske) balesan yên sae. Serto wong-wong yên nano menui seruan-Nyo, sekironyo wong-wong niku punyo sedanten yên wênten di bumi serto (ditamba) sekata niku male, niscayo wong-wong niku ayun nebus awa’nyo dengen niku. Wong-wong niku angsal hisab (peretungan) yên bûrû’’ serto enggon pedaleman wong-wong niku Jahanam, serto nikula sebûrû’-bûrû’’ enggon pedaleman.

## 13:19

Dades napi  wong yên wikan bahwo napi yên ditûrûnke Tuhan kepado niko nikula keleseran, sami dengen wong yên buto? Cuman wong beotak saos yên angsal ngembil pelajaran.

## 13:20

(Ya’niku) wong yên menui semayoan Allah serto nano ngelanggar semayoan,

## 13:21

Serto wong-wong yên ngubungke napi yên dikengken Allah supayo dihubungke, [^613] serto wong-wong niku takut kepado Tuhannyo serto takut kepado hisab yên bûrû’’

[^613]: Wênten hubungan silaturrohim serto tali dulur

## 13:22

Serto wong yên sobar kerno ngarep keridoan Tuhannyo, namelke solat, serto nginfakke sebagean rezeki yên Kame’ sungke kepado wong-wong niku, secoro singitan atawa nyato serto nola’ kebûrû’an dengen kesaean; wong nikula yên angsal enggon mantu' (yên sae).

## 13:23

(Ya’niku) suargo-suargo ‘Adn, wong-wong niku ngelangkungt ke jerûnyo besami dengen wong yên soleh dari puyangnyo, pasangan-pasangannyo serto zurriyatnyo, sedeng sedanten malaekat ngelangkungt ke enggon-enggon wong-wong niku dari sedanten lawang.

## 13:24

(Sambil ngelapke), “Salam sejahtero peranti niko kerno kesobaran niko.” dades alangke ni’matnyo enggon mantu' niku.

## 13:25

Serto wong-wong yên ngelanggar semayoan Allah sampun dikelapkenyo, serto mûtûske napi yên dikengken Allah supayo disambungke serto bedamel kerusa’an di bumi; wong-wong niku angsal kutukan serto enggon pedaleman yên bûrû’’ (Jahanam).

## 13:26

Allah ngelapangke rezeki peranti sinten yên Dio ayuni serto matesi (peranti sinten yên Dio ayuni). Wong-wong niku beladas dengen keuripan dunio, padohal keuripan dunio cuman keladasan (yên setiti’) dibanding keuripan akhirat.

## 13:27

Serto wong-wong kafir bekelap, “Napi nano ditûrûnke kepadonyo (Muhammad) tando (mu’jizat) dari Tuhannyo?” Kelapkela (Muhammad), “Selesernyo Allah nyesetke [^614] sinten yên Dio ayuni serto ngesung petunju’ wong yên betobat kepado-Nyo,”

[^614]: Allah nyesetke retinyo bahwo wong niku seset kerno keingkarannyo serto nano ayun terti petunju’-petunju’.

## 13:28

(Ya’niku) wong-wong yên beiman serto ati wong-wong niku dades tentrem dengen ngimut Allah. Imutla, cuman dengen ngimut Allah ati dades tentrem.

## 13:29

Wong-wong yên beiman serto namelke keleseran, wong-wong niku angsal ladas serto enggon mantu’ yên sae.

## 13:30

Ma’ nikula, Kame’ sampun ngûtûs niko (Muhammad) kepado sios umat yên leser sederengnyo sampun liwat bepinten umat, supayo niko macoke kepado wong-wong niku (Al-Qur’an) yên Kame’ wahyuke kepado niko, padohal wong-wong niku ingkar kepado Tuhan Yên Maha Pengasî. Kelapkela, “Dio Tuhan kulo, nano wênten tuhan selian Dio; cuman kepado-Nyo kulo betawakal serto cuman kepado-Nyo kulo betobat.”

## 13:31

Serto sekironyo wênten sios bacoan (Kitab Suci) yên dengen niku gunung-gunung angsal digoncangke, atawa bumi dades tebela, atawa wong yên sampun padem angsal bekelap, (nikula Al-Qur’an). Selesernyo sedanten urusan niku punyo Allah. Mako nanoke wong-wong yên beiman wikani bahwo sekironyo Allah ngayuni(sedanten wong beiman), cengki Allah ngesung petunju’ kepado wong sedantennyo. Serto wong-wong kafir senantiaso ditimpo bencano dikernoke damelan wong-wong niku dewe’ atawa bencano niku dades para’ enggon pedaleman wong-wong niku, sampe rawû semayoan Allah (pena’lukan Mekah). Leser, Allah nano nyalai semayoan.

## 13:32

Serto selesernyo bepinten rosul sedereng niko (Muhammad) sampun diuyo’-uyo’ke, dades Kulo sung bates waktu kepado wong-wong kafir niku, sampun niku Kulo pademke wong-wong niku. dades alangke hebatnyo siksoan Kulo niku!

## 13:33

Dades napi Tuhan yên nyago sedanten jiwo teadep napi yên didamelkenyo (sami dengen yên lian)? Wong-wong niku dadeske sekutu-sekutu peranti Allah. Kelapkela, “Sebutkela pi’il-pi’il wong-wong niku.” Atawa napi  niko ayun ngesung wikan kepado Allah napi yên nano diwikani-Nyo di bumi, atawa (ngelapke tenteng hal niku) sekedar kelapan pado lahirnyo saos. Selesernyo peranti wong kafir, tipu dayo wong-wong niku didadeske teraso cindo, serto wong-wong niku dialangi dari jalan (yên leser). Serto sinten saos disesetke Allah, dades nano wênten sios wong jugo yên ngesung petunju’ perantinyo

## 13:34

Wong-wong niku angsal siksoan jerû keuripan dunio, serto azab akhirat cengki langkung keras. Nano wênten sios wong jugo yên ngelindungi wong-wong niku  dari (azab) Allah.

## 13:35

Perumpamoan suargo yên disemayoanke kepado wong yên betakwa (nikula ma’ kayo taman), ngalir di bawanyo sungi-sungi; senantiaso bebuah serto tedu. Nikula enggon mantu' peranti wong yên betakwa; sedeng enggon mantu' bagi wong yên ingkar kepado Tuhan nikula nerako.

## 13:36

Serto wong yên sampun Kame’ sungke kitab kepado wong-wong niku  [^615] beladas dengen napi (kitab) yên ditûrûnke kepado niko (Muhammad), serto wênten di antaro golongan (Yahudi serto Nasroni), yên ngingkari sebagîannyo. Kelapkela, “Kulo cuman dikengken peranti nyemba Allah serto nano nyekutuke-Nyo. Cuman kepado-Nyo kulo kengken (wong) serto cuman kepado-Nyo kulo mantu’.”

[^615]: Wong Yahudi serto Nasroni yên sampun maso’ Islam.

## 13:37

Serto ma’ nikula Kame’ sampun nûrûnnkenyo (Al-Qur’an) sebagê aturan (yên leser) jerû baso Arab. Sekironyo niko numuti kepengenan wong-wong niku sampun rawû pengetahuan kepado niko, dades nano wênten yên ngelindungi serto yên nolong niko dari (siksoan) Allah.

## 13:38

Serto leser, Kame’ sampun ngûtûs bepinten rosul sedereng niko (Muhammad) serto Kame’ sungke kepado wong-wong niku sema-sema serto zuriyat. Nano wênten hak peranti sios rosul ngerawûke sios bukti (mukjizat) melianke dengen izin Allah. Peranti tiap maso wênten Kitab (tetentu). [^616]

[^616]: Pado saben maso wênten hukum yên diberlakuke ole Allah ates hambo-hambo-Nyo sesuai dengen garis kebijakan-Nyo.

## 13:39

Allah ngapus serto netepke napi yên Dio ayuni. Serto di sisi-Nyo wênten Ummul Kitāb (Lauḥ Maḥfūẓ).

## 13:40

Serto leser kalu Kame’ ningalke kepado niko (Muhammad) sebagîan (siksoan) yên Kame’ ancamke kepado wong-wong niku atawa Kame’ pademke niko, dades  selesernyo damelan niko cuman nyampeke saos, serto Kame’la yên ngerikinke (amal wong-wong niku).

## 13:41

Serto napi  wong-wong niku nano ningal bahwo Kame’ ngerawûi gugu’-gugu’ (wong yên ingkar kepado Allah), sampun niku Kame’ kirangi (gugu’-gugu’) niku (setiti’ demi setiti’) dari bucu-bucunyo? Serto Allah netepke hukum (nûrûnt kenda’-Nyo), nano wênten yên angsal nula’ ketetepan-Nyo; Dio Maha gancang perikinan-Nyo.

## 13:42

Serto leser, wong sedereng wong-wong niku (kafir Mekah) sampun ngewêntenke tipu dayo, tapi sedanten tipu dayo niku jerû kekuasoan Allah. Dio wikan napi yên didamelke ole sedanten wong, serto wong yên ingkar kepado Tuhan ayun wikan peranti sinten enggon mantu' (yên sae).

## 13:43

Serto wong-wong kafir bekelap, “Niko (Muhammad) dîdînyo sios Rosul.” Kelapkela, “Cungkupla Allah serto wong yên nguasoi ilmu Al-Kitab [^617] dades saksi antaro kulo serto niko.”

[^617]: Ulama’-ulama’ Ahli Kitab yên melu’ Islam

## 14:1

Alif Lām Rō (niki nikula) Kitab yên kame’ tûrûnke kepado niko (Muhammad) supayo niko metuke wong dari kegelepan kepado cahayo terang benderang  dengen izin Tuhan, (yaitu) nuju jalan Tuhan yên Maha Pekaso, Maha Tepuji.

## 14:2

Allah yên punyo napi yên wênten di langit serto napi yên wênten di bumi. Celakola peranti wong yên ingkar kepado Tuhan kerno siksoan yên berat nian.

## 14:3

(Yaitu) wong yên lebih seneng keuripan dunio daripado (keuripan) akherat, serto ngalang-ngalangi (wong) dari jalan Allah serto ayunke (jalan yên) bengko’. Wong-wong niku wênten jerû kesetetan yên tebî.

## 14:4

Serto Kame’ nano ngûtûs sios rasul pun melianke dengen baso kaumnyo, [^618]  supayo dio angsal ngesung penjelasan kepado wong-wong niku. dades Allah nyesetke sinten yên Dio ayuni, serto ngesung petunju’ kepado sinten yên Dio ayuni. Dio Yên Maha Pekaso, Maha Bijaksano.

[^618]: Al-Qur’an ditûrûnke jerû baso Arab, dîdînyo reti bahwo Al-Qur’an peranti bangso Arab saos, tapi peranti sedanten wong.

## 14:5

Serto leser, Kame’ sampun ngûtûs Musa dengen bakto tando-tando (kekuasoan) Kame’, (serto Kame’ kengken kepadonyo), “Metukela kaum niko dari kegelepan kepado cahayo terang bende¬rang serto imutkela wong-wong niku kepado dinten-dinten Allah. [^619] Leser, pado yên ma’ niku wênten tando-tando (kekuasoan Allah) peranti saben wong penyabar serto kata besyukur.

[^619]: Peristiwo yên sampun dades pado kaum-kaum kerîhîn serto ni’mat serto siksoan yên dialami wong-wong niku.

## 14:6

Serto (imutla) sewaktu Musa bekelap kepado kaumnyo, “Imutla ni’mat Allah ates niko sewaktu Dio nyelametke niko dari pengikut-pengikut Fir’aun; wong-wong niku nyikso niko dengen sikso yên pedî, serto nyemele buda’-buda’ niko yên lanang, serto miarke urip buda’-buda’ betino niko, pado yên ma’ niku sios coboan yên ageng dari Tuhan niko.”

## 14:7

Serto (imutla) sewaktu Tuhan niko mema’lumke, “Selesernyo kalu niko besyukur, niscayo Kulo ayun namba (ni’mat) kepado niko, tapi kalu niko ngingkari (nikmat Kulo), dades cengki azab Kulo berat nian.”

## 14:8

Serto Musa berkelap, “Kalu niko serto wong yên wênten di bumi sedantennyo ngingkari (ni’mat Allah), dades selesernyo Allah Maha Sugî, Maha Tepuji.

## 14:9

Napi  dereng rawû kepado niko kabar wong-wong sedereng niko (yaitu) kaum Nuh, ‘Ad, Samud serto wong wong sampun wong-wong niku. Nano wênten yên wikan wong-wong niku selian Allah. Rasul-rasul sampun rawû kepado wong-wong niku makto bukti-bukti (yên nyato) tapi wong-wong niku nutup¬ke tangannyo ke mulutnyo (kerno kebencian), serto bekelap, “Selesernyo kame’ nano pecayo ayun (bukti bahwo) niko diûtûs (kepado kame’) serto kame’ leser-leser jerû keraguan yên ngelisake tehadep napi yên niko kengkenke kepado kame’.”

## 14:10

Rasul rasul wong-wong niku bekelap, “napi  wênten keraguan tehadep Allah, Pencipto langit serto bumi? Dio ngengken niko (peranti beiman) supayo Dio ngampuni sebagîan doso-doso niko serto nundo (siksoan) niko yên sampe waktu yên ditentuke?” Wong-wong niku bekelap, “Niko cumala wong peca’ kame’ jugo. Niko ayun ngalangi kame’ (nyemba) napi yên dari kerîhîn disemba nene’ moyang kame’, kerno niku rawûkela kepado kame’ bukti yên nyato.”

## 14:11

Rosul-rosul wong-wong niku bekelap kepado wong-wong niku, “Kame’ cumala wong peca’ niko, tapi Allah ngesung kurnio kepado sinten yên Dio ayuni di antaro hambo-hambo-Nyo. Nano pantes peranti kame’ ngerawûke sios bukti kepado niko ngelianke dengen izin Allah. Serto cuman kepado Allah saos kenda’nyo wong yên beiman betawakal.

## 14:12

Serto napi kame’ nano ayun betawakal kepado Allah, sedengke Dio sampun nunju’ke jalan kepado kame’, serto kame’ leser, ayun tetep besabar tehadep gangguan yên niko damelke kepado kame’. Serto cuman kepado Allah saos wong yên betawakkal nyerake awa’ dewe’.”

## 14:13

Serto wong-wong kafir bekelap kepado rosul-rasul wong-wong niku, “Kame’ cengki ayun ngûser niko dari negri kame’ atawa niko leser-leser mantu’ kepado agamo kame’.” dades Tuhan sampun wahyuke kepado wong-wong niku, “Kame’ cengki ayun mademke wong yên dzolim niku.

## 14:14

Serto kame’ cengki ayun nempatke niko di negri-negri niku sampun wong-wong niku. Yên ma’ niku (nikula peranti) wong-wong yên takut (ngadep) kehadirat Kulo serto takut ayun anceman Kulo.”

## 14:15

Serto wong-wong niku nedo disung kemenang¬an serto binasola sedanten wong yên belaku sewenang-wenang male keras kepala’,

## 14:16

Diadepannyo wênten nerako Jahanam serto dio ayun disung minuman dengen toyo nana,

## 14:17

Ditego’-tego’nyo (toyo nana niku) serto dio amper nano angsal nelennyo serto rawûla (bahayo) padem kepadonyo dari segenep penjuru, tapi dio nano jugo padem; serto diadepannyo (maler wênten) azab yên berat

## 14:18

Perumpamoan wong yên ingkar kepado Tuhan¬nyo, damelan wong-wong niku peca’ abu yên ditiup ole angin keras serto sios dinten yên berangin kenceng. Wong-wong niku nano kuaso (ngerawûke manfaat) sami sekali dari napi yên sampun wong-wong niku damelke (di dunio). Yên ma’niku nikula kesesetan yên tebi.

## 14:19

Nanoke niko ningali, bahwo selesernyo Allah sampun nyiptoke langit serto bumi dengen hak (leser)? Kalu Dio ngenda’i, niscayo Dio mademke niko serto ngerawûke mahluk yên anyar (peranti ngantike niko),

## 14:20

Serto yên ma’ niku nano suker peranti Allah.

## 14:21

Serto wong-wong niku sedanten (di padang Mahsyar) bekumpul peranti ngadep ke hadirat Allah, sampun niku wong yên lema bekelap kepado wong yên sombong, “Selesernyo kame’ kerîhîn nikula pengikut-pengikut niko, dades angsalke niko ngela’ke kame’ dari azab Allah (walaupun) setiti’ saos? Wong-wong niku nyawab, “Kalu Allah ngesung petunju’ kepado kame’, niscayo kame’ angsal ngesung petunju’ kepado niko. Sami saos peranti kito, napi  kito ngelu atawa besabar. Kito nano wenten enggon peranti ngelarike awa’

## 14:22

Serto setan bekelap sewaktu pekaro (hisab) sampun diselesaike, “Selesernyo Allah sampun semayoanke kepado niko semayoan yên leser, serto kulo pun sampun semayoanke kepado niko tapi kulo nyalainyo. Nano wênten kekuasaan peranti kulo tehadep niko, melianke (cuman) kulo nyeru niko sampun niku niko matui seruan kulo, ole sebab niku nano angsal niko ngatoi kulo, tapi katoila awa’ niko saos. Kulo nano angsal nulung niko, serto niko pun nano angsal nulung kulo. Selesernyo kulo nano nyeleserke damelan niko nyekutuke kulo (dengen Allah) sejak kerîhîn.” Leser, wong yên zolim ayun angsal siksoan yên pedî

## 14:23

Serto wong yên beiman serto namelke keleseran dingelangkungtke ke jerû suargo-suargo yên ngalir di bawanyo sungi-sungi. Wong-wong niku kekel di jerûnyo dengen izin Tuhan wong-wong niku. Kelapan penghoramatan wong-wong niku (jerû) suargo niku nikula salām. [^620]

[^620]: Retinyo selamat dari sedanten bencano

## 14:24

Nanoke niko ningali ma’ pundi Allah sampun muat perumpamoan kalimat yên sae, [^621] peca’ pohon yên sae, akarnyo kuat serto cabangnyo (nyulang) ke langit.

[^621]: Temaso’ kalimah yên sae nikula kalimah tauhid ya'ni sedanten kelapan yên ngengken kepado keleseran serto nyegah kemungkaran serto damelan sae. Kalimah tauhid, peca’ kalimah Lā ilāha illallāh.

## 14:25

(Pohon) niku ngasîlke buanyo pado saben waktu dengen seizin Tuhannyo. Serto Allah muat perumpamoan niku peranti wong supayo wong-wong niku selalu inget.

## 14:26

Serto perumpamoan kalimah yên bûrû’’  peca’ pohon yên bûrû’’, [^622]  yên sampun dicabut oyot-oyotnyo dari pemukaan bumi; nano angsal tetep (tega’) setiti’ saos.

[^622]: Temaso’ jerû kalimah yên bûrû’’ nikula kufur, syiri’, sedanten kelapan yên nano sae serto damelan yên nano sae.

## 14:27

Allah negûke (iman) wong-wong yên beiman dengen kelapan yên tegû [^623] (jerû keuripan) di dunio serto di akhe¬rat, serto Allah nyesetke wong-wong yên zolim serto Allah bedamel napi yên Dio ayuni.

[^623]: Yên dima’sud kelapan-kelapan yên tegû di ngeriki nikulah kalimah ṭoyyibah yên dikelap jerû ayat 24 di pucu’

## 14:28

Nanoke niko ningali wong-wong yên sampun nukar ni’mat Allah dengen ingkar kepado Allah serto nyampa’ke kaumnyo ke lembah kebinasoan?,

## 14:29

Yaitu nerako Jahanam; wong-wong niku ngelangkungt ke jerûnyo, serto nikula sebûrû’’-bûrû’’ enggon pedaleman.

## 14:30

Serto wong-wong niku (wong kafir) niku sampun nadeske tandingan peranti Allah peranti nyesetke (wong) dari jalan-Nyo. Kelap¬ke¬la (Muhammad), “Beladas-ladasla niko, kerno selesernyo enggon mantu’ niko ke nerako.”

## 14:31

Kelapkela (Muhammad) kepado hambo-hambo Kulo yên sampun beiman, “Supayo wong-wong niku namelke sholat, ngesung sebagîan rezki yên Kame’ sungke secaro singitan atawa nyato sedereng rawû dinten, sewaktu nano wênten male besade sami betumbas serto persahabatan.

## 14:32

Allah-la yên sampun nadeske langit  serto bumi serto nûrûnnke toyo (ujan) dari langit, sampun niku dengen (toyo ujan) niku Dio metuke bemecem bua-buahan sebage rezki peranti niko; serto Dio sampun nûndû’’ke baito peranti niko supayo belayar di lautan dengen kenda’-Nyo, serto Dio sampun nûndû’’ke sungi-sungi peranti niko.

## 14:33

Serto Dio sampun nûndû’’ke matoari serto bulan peranti niko yên terus-menerus beredar (jerû orbitnyo); serto sampun nûndû’kke  malem serto siang peranti niko.

## 14:34

Serto Dio sampun ngesung kepado niko sedanten napi yên niko mohonke kepado-Nyo. Serto kalu niko ngerikini ni’mat Allah, cengkila niko nano angsal ngerikininyo. Leser, wong niku zolim nian serto ngingkari nian (ni’mat Allah).

## 14:35

Serto (imutla), sewaktu Ibrahim bedo’a, “Wahai Tuhan, dadeskela negri niki (Mekah), negri yên aman, serto tebîkela kulo beserto zuriyat kulo supayo nano nyemba behalo.

## 14:36

Wahai Tuhan, behalo-behalo niku sampun nyesetke kata wong. Sinten saos yên tumut kulo, dades wong niku maso’ golongan kulo, serto sinten saos durhakoi kulo, dades Niko Maha Penganpun, Maha Penyayang.

## 14:37

Wahai Tuhan, selesernyo kulo sam¬pun  nempatke sebagîan zuriyat kulo di lemba yên nano wênten punyo tanem-taneman di para’ rompo’ Niko (Baitulloh) yên ditabe’i, wahai Tuhan (yên ma’ niku) supayo wong-wong niku namelke sholat, dades dadeskela ati sebagîan wong cenderung kepado wong-wong niku serto sungla wong-wong niku rezki dari bua-buahan, mugi-mugi wong-wong niku dades besyukur.

## 14:38

Wahai Tuhan kame’, selesernyo Niko wikan napi yên kame’ singitke serto napi yên kame’  tampa’ke, serto nano wênten sesios jugo yên disingitke peranti Allah, bae’ yên wênten di bumi napipun yên wênten di langit

## 14:39

Sedanten puji peranti Allah yên sampun ngesungke kepado kulo pado dinten sepu (kulo) Ismail serto Ishaq. Leser, Tuhan kulo leser-leser Maha Nenger (ngabulke) do’a.

## 14:40

Wahai Tuhan kulo, dadeskela kulo serto zuriyat kulo wong yên mantep namelke sholat, wahai Tuhan kame’, kabulkela do’a kulo.

## 14:41

Wahai Tuhan kame’, ampuni kulo serto keduo iko' ibo’ aba kulo serto sedanten wong yên beiman pado dinten diadoke rikinan (dinten Kiamat).”

## 14:42

Serto nano angsal niko nyangko, kalu Allah nano peratian dari napi yên didamelke ole wong yên zolim. Selesernyo Allah ngesung tempo wong-wong niku sampe dinten yên pado waktu niku mato (wong-wong niku) tebelala’,

## 14:43

Wong-wong niku rawû begancang (menui panggêlan) dengen ngangkat kepala’nyo, sedeng mato wong-wong niku nano bekedip-kedip serto ati wong-wong niku kosong

## 14:44

Serto sungla peringetan (Muhammad) kepado wong pado dinten (sewaktu) azab rawû kepado wong-wong niku, dades wong yên zolim bekelap, “Yo Tuhan kame’, sungla kame’ kesempatan (mantu’ ke dunio) sedenget jadila, cengki kame’ ayun taat kengkenan Niko serto ayun tumut rosul-rosul.” (Kepado wong-wong niku dikelapke), “Dîdînyo kerîhîn (di dunio) niko sampun besumpa kalu sekali-kali nano ayun binaso?

## 14:45

Serto niko sampun netep di enggon wong-wong yên zolim sami awa’ dewe’, serto  sampun nyato peranti niko ma’ pundi Kame’ sampun bedamel tehadep wong-wong niku, serto Kamek sampun ngesungke kepado niko bepinten peumpamoan.”

## 14:46

Serto leser, wong-wong niku sampun namelke tipu dayo padohal Allah (wikan serto ayun males) tipu dayo wong-wong niku. Serto selesernyo tipu dayo wong-wong niku nano wikan ngilangke gunung-gunung.  [^624]

[^624]: Ayat-ayat (syare’at) Allah yên tegû peca’ gunung.

## 14:47

Dades kerno niku nano angsal sekali-kali niko ngiro kalu Allah ngingkeri semayoan-Nyo kepado rosul-rosul-Nyo. Leser, Allah Maha Pekaso serto punyo pembalesan

## 14:48

(Nikula) pado dinten (sewaktu) bumi digenti dengen bumi yên lian, serto (ma’ niku pulo’) langit, serto wong-wong niku (wong) bekumpul (di padang Mahsyar) ngadep Allah  Yên Maha Sios, Mahapekaso.

## 14:49

Serto pado dinten niku niko ayun ningal wong yên bedoso besami-sami dikebet dengen belenggu

## 14:50

Kelambi wong-wong niku dari cairan aspal, serto rai wong-wong niku ditutup ole api nerako

## 14:51

Supayo Allah ngesung balesan kepado sedanten wong tehadep napi yên dio damelke. Leser, Allah Maha Gancang rekenan-Nyo

## 14:52

Serto (Al-Qur’an) niki nikula penjelasan (yên sempurno) peranti wong, supayo wong-wong niku disung peringetan dengennyo, supayo wong-wong niku wikan kalu Dio nikulah Tuhan Yên Maha Sios serto supayo wong yên wentel akal ngembil pelajaran.

## 15:1

Alif, laam, raa. (Surat) niki wêntenla (sebagian dari) ayat-ayat Al-Kitab (yên sempurno), nikula (ayat-ayat) Al Quran yên ngesung penjelasan.

## 15:2

Wong-wong yên kafir niku nemen kali (mengkin di akhirat) ayun, sekironyo wong-wong niku kerîhîn (di dunio) dades wong-wong muslim

## 15:3

Tala'kela wong-wong niku (di dunio niki) nedo serto bersenang-senang serto dilalaike oleh angan-angan (kosong), dades kelak wong-wong niku ayun wikan (akibat damelan wong-wong niku).

## 15:4

Serto kame' nano minasoke sesios negeripun, melianke sampun wênten baginyo ketentuan masa yên sampun ditetepke baginyo.

## 15:5

Nano wênten sios umat saos yên wikan nuluke ajalnyo, serto nano (pulo') wikan nedo pengunduran(nyo).

## 15:6

Serto Wong-wong niku bekelap: "Hei wong yên ditûrûnke Al Quran kepadonyo, selesernyo niko leser-leser wong yên gilo. [^625]

[^625]: kelap-kelap niki dikelapke olê wong-wong kafir Mekah kepado Nabi s.a.w. sebagî ejekan.

## 15:7

Napi niko nano merawûhke malaikat pado kame', kalu niko temasû' wong-wong yên leser?"

## 15:8

Kame' nano nûrûnke malaikat melianke ngen leser (peranti membakto azab) serto nanolah wong-wong niku pas niku nano disungke penangguhan.

## 15:9

Selesernyo kame'-lah yên nûrûnke Al Quran, serto selesernyo kame' leser-leser nyagonyo. [^626]

[^626]: Ayat niki ngesungke jaminan tentang kesucian serto kemurnian Al Quran selami-laminyo.

## 15:10

Serto selesernyo kame' sampun mengûtûs (pinten-pinten rasul) sedereng niko pado umat-umat yên kerîhîn.

## 15:11

Serto acapkali, sios rasul rawûh pado wong-wong niku, wong-wong niku nemen nguyo'-nguyo'kenyo.

## 15:12

Sampun niku, kame' ngelebetkenyo (raso ingkar serto nguyo'-nguyo'kenyo niku) ke jerû ati wong-wong yên bedoso (wong-wong kafir),

## 15:13

Wong-wong niku nano beiman kepadonyo (Al Quran) serto selesernyo sampun besampu niku sunnatullah tehadep wong-wong kerîhîn. [^627]

[^627]: Maksud sunnatullah di ngeriki ya'ni minasoke wong-wong yên nustoke rasul.

## 15:14

Serto kalu kame' muka’ke pado wong-wong niku sala sios dari (pintu-pintu) langit, sampun niku wong-wong niku terus menerus naik ke pucu'nyo,

## 15:15

Cengkinyo wong-wong niku bekelap: "Selesernyo pandangan kame' yên digelepke, bahkan kame' wêntenla wong wong yên keno jampi".

## 15:16

Serto selesernyo kame' sampun nyiptoke gugusan bintang-bintang (di langit) serto dadeske teraso sa’i bagi wong-wong yên ningali(nyo),

## 15:17

Serto kame' jagonyo dari saben-saben setan yên tekûtû',

## 15:18

Selian setan yên maling (kabar) yên wikan ngerungu (dari malaikat) serto dio dikejer ole semburan api yên terang.

## 15:19

Serto kame' sampun ngamparke bumi serto pancangke padonyo gunung-gunung serto kame' tûmbûke di ngeriku sedanten sesios nûrût ukuran.

## 15:20

Serto kame' sampun dadeske bagi niko di bumi sumber-sumber kehuripan peranti keperluan niko, serto (kame' nyiptoke pulo') makhluk-makhluk yên nano niko sekali-kali pengesung rezeki kepadonyo

## 15:21

Serto nano wênten sesios jugo melianke pado sisi kame' khazanahnya; [^628] serto kame' nano nûrûnkenyo melianke dengen ukuran yên tetentu.

[^628]: Ma’sudnyo sedanten sesios niku sumbernyo dari Allah s.w\.t.

## 15:22

Serto kame' sampun niupke angin peranti mengawinkan (tumbuh-tumbuhan) serto kame' tûrûnkan ujan dari langit, sampu niku kame' sung ngumbî niko dengen banyu niku, serto nano niko yên menyimpannyo

## 15:23

Serto selesernyo leser-leser kame'-lah yên menguripke serto mempademke serto kame' (pulo'lah) yên ngewarisi

## 15:24

Serto selesernyo kame' sampun wikan wong-wong yên kerîhîn sedereng niko serto selesernyo kame' wikan pulo' wong-wong yên kerehen (daripado niko).

## 15:25

Serto selesernyo Tuhan niko, Dio yên ayun ngumpulke wong-wong niku. Selesernyo Dio Maha Bijaksano, Maha Wikan

## 15:26

Serto selesernyo kame' sampun nyiptoke wong (Adam) dari tanah liat kering (yên berasal) dari lumpur item yên disung bentu’

## 15:27

Serto kame' sampun nyiptoke jin sedereng (Adam) dari api yên panas nian

## 15:28

Serto (imutla), pas Tuhan niko bekelap pado paro malaikat: "Selesernyo Kulo ayun nyiptoke sios wong dari tanah liat kering (yên berasal) dari lumpur item yên disung bentuk

## 15:29

Dades napibilo Kulo sampun nyempurnoke kedadesannyo, serto kulo sampun niupke ruh (ciptaan)-Kulo kejerûnyo, dades tundu’la niko kepadonyo dengen besujud. [^629]

[^629]: Dimaksud dengen sujud di ngeriki dêdê nyemba, tapi sebagî penghormatan.

## 15:30

Dades besujudla sedanten malaikat niku sedantennyo sami-sami,

## 15:31

Selian iblis. Dio nano tumut besami-sami (malaikat) yên sujud niku.

## 15:32

Allah bekelap: "Hai iblis, napi sebabnyo niko nano tumut (ikut sujud) besami-sami wong-wong niku yên sujud niku?"

## 15:33

Bekelap Iblis: "Kulo sekali-kali nano ayun sujud pado wong yên Niko sampun nyiptokenyo dari tanah liat kering (yên berasal) dari lumpur item yên disung bentuk

## 15:34

Dio (Allah) bekelap: "Kalu ma'niku metula dari suargo, sebab selesernyo niko tekûtû'

## 15:35

Serto selesernyo kutukan niku tetep nimpo niko sampe dinten kiamat".

## 15:36

Bekelap iblis: "Ya Tuhan kulo, (kalu ma' niku) dades sung tangguhla kepado kulo sampe dinten (wong) dibangkitke, [^630]

[^630]: Maksudnyo iblis mohon supayo Dio nano diazab dari sekarang melianke di sungke kebebasan urip nggût dinten bebangkît.

## 15:37

Allah bekelap: "(Kalu ma' niku) dades selesernyo niko temasû' wong-wong yên disung penangguhan,

## 15:38

Sampi dinten (suatu) waktu yên sampun ditentuke, [^631]

[^631]: ya'ni waktu tiupan petamo tando pemulaan dinten kiamat

## 15:39

Iblis bekelap: "Ya Tuhan kulo, oleh sebab Niko sampun memûtûske bahwo kulo sesat, cengki kulo ayun dadeske wong-wong niku ningali sa’i (perperantian maksiat) di muko bumi, serto cengki kulo ayun menyesatke wong-wong niku sedantennyo,

## 15:40

Selian hamba-hamba Niko yên mukhlis [^632] di antaro wong-wong niku".

[^632]: Yên dimaksud dengen mukhlis ya'ni wong-wong yên sampun di sung taufiq peranti naati sedanten petûnjû’ serto perînta Allah s.w\.t.

## 15:41

Allah bekelap: "Niki wêntenla jalan yên lurus, kewajiban Kulo-lah (menjaganyo). [^633]

[^633]: Maksudnyo sungan taufiq dari Allah s.w\.t. peranti naati-Nyo, nggût sios wong telepas dari tipu daya syaitan numuti jalan yên lempeng yên dijago Allah s.w\.t. dades seset atawa dêdênyo sios wong wêntenla Allah yên nentuke.

## 15:42

Selesernyo niko iblis nano kuaso atas hamba-hamba kulo selian wong-wong yên tumut niko, yoniku wong-wong yên sesat.

## 15:43

Serto selesernyo Jahannam niku leser-leser pedaleman yên sampun diancamke pado wong-wong niku (petumut-petumut setan) sedantennyo.

## 15:44

Jahannam niku mempunyoi tujuh pintu. saben-saben pintu (sampun ditetepke) peranti golongan yên tertentu dari wong-wong niku

## 15:45

Selesernyo wong-wong yên betaqwo niku berado dalam suargo (taman-taman) serto (nano tebih) mato banyu-mata banyu (yên mengalir).

## 15:46

Allah bekelap: "Masoklah ke jerûnyo ngen sejahtera male aman" [^634]

[^634]: Sejahtera dari bencano serto aman dari malapetako

## 15:47

Serto kame' ilangke sedanten raso dendam yên wênten jerû ati wong-wong niku, wong-wong niku meraso bedulur linggih behadep-hadepan di pucu' amben-amben

## 15:48

Wong-wong niku nano meraso paya di jerûnyo serto wong-wong niku nano ayun dimetuke daripadonyo

## 15:49

Sungwikanlah pado hamba-hamba-Kulo, bahwo selesernyo Kulo-lah yên Maha Pengampun male Maha Penyayang,

## 15:50

Serto bahwo selesernyo azab-Kulo wêntenla azab yên sangat pedih

## 15:51

Serto sung wikanlah (Muhammad) pado wong-wong niku tentang tamu-tamu Ibrahim. [^635]

[^635]: Tamu Nabi Ibrahim a.s. di ngeriki ya'ni malaêkat.

## 15:52

Pas wong-wong niku masok ke tempatnyo, sampun niku wong-wong niku bekelap: "Salaam". Bekelap Ibrahim: "Selesernyo kame' meraso takut pado niko".

## 15:53

Wong-wong niku bekelap: "Nanolah niko meraso takut, selesernyo kame' ngesung ngesung wikan gembira pado niko ngen (kelahiran sios wong) anak lanang (yên ayun mendades) wong yên pinter".  [^636]

[^636]: yên dimaksud dengen sios wong ana’ lanang yên alim ya'ni Ishak a.s.

## 15:54

Bekelap Ibrahim: "Napikah niko ngesung ngesung wikan gembira kepadokulo padohal umur kulo sampun sepuh, dades ngen caro makpundi (terlaksanonyo) berito gembira yên niko ngesung wikan kan niku?"

## 15:55

Wong-wong niku menjawab: "kame' ngesung wikan gembiro pado niko ngen leser, dades nanolah niko temasok wong-wong yên berpûtûs aso".

## 15:56

Ibrahim bekelap: "Nano wênten wong yên bepûtûs aso dari rahmat Tuhan-nyo, selian wong-wong yên sesat".

## 15:57

Bekelap (pulo') Ibrahim: "Napikah urusanmu yên penting wahai paro ûtûsan?"

## 15:58

Wong-wong niku menjawab: "kame' selesernyo diûtûs pado kaum yên bedoso,

## 15:59

selian Luth beserto petumut-petumutnyo. Selesernyo kame' leser menyelamatke wong-wong niku sedantennyo,

## 15:60

Selian semanyo. kame' sampun menentuke, bahwo dio temasû' wong-wong yên tertinggal (besami-sami wong kafir liannyo)".

## 15:61

Dades ketiko ûtûsan niku rawûh pado petumut Luth, beserto petumut petumutnyo,

## 15:62

Dio bekelap: "Selesernyo niko wêntenla wong-wong yên nano kame' wikan".

## 15:63

Paro ûtûsan menjawab: "Selesernyo kame' niki rawûh pado niko ngen membakto azab yên nemen wong-wong niku dustake.

## 15:64

Serto kame' rawûh pado niko membakto keleseran serto selesernyo kame' wong-wong yên leser.

## 15:65

Dades kesahlah niko di akhir malem beserto membakto keluarga niko, serto tumutlah wong-wong niku dari buri serto nano wênten di antaro niko yên ningali keburi [^637] serto teruskelah perjalanan ke tempat yên di perintahke pado niko".

[^637]: Pasatila lagi surat Hud ayat 81.

## 15:66

Serto sampun kame' wahyuke kepadonyo (Luth) perkaro niku, yoniku bahwo ujungnyo wong-wong niku ayun ditumpas telas di waktu subuh.

## 15:67

Serto rawûhlah penduduk kota niku (ke rompo Luth) ngen gembiro (sebab) kerawûhan tamu-tamu niku. [^638]

[^638]: Riwayat Luth jerû surat Hijr niki, nano diceritoke nûrût urutan kedadesan peca' sami surat Hud.

## 15:68

Dio (Luth) bekelap: "Selesernyo wong-wong niku wêntenla tamu kulo; dades nanolah niko menyemonke kulo,

## 15:69

Serto betaqwolah pado Allah serto nanolah niko mendamel kulo tehino".

## 15:70

Wong-wong niku bekelap: "Serto nanokah kame' sampun melarang niko dari (melindungi) wong?" [^639]

[^639]: Wong-wong niku pengen bedamel homosexual dengen tamu-tamu niku serto wong-wong niku memang sampun perna ngancam Luth, supayo nano ngalangi wong-wong niku dari sami bedamel ma'niku.

## 15:71

Luth bekelap: "Wong-wong niku betino-betino negri kulo (kawinlah ngen wong-wong niku), kalu niko ayun bedamel ".

## 15:72

(Allah bekelap): "Demi umur niko (Muhammad), [^640] selesernyo wong-wong niku terombang-ambing di jerû kemabukan (kesesatan)".

[^640]: Wong Arab biaso besumpa dengen umur sios wong. dingeriki Allah besumpa dengen umur atawa urîp Nabi Muhammad s.a.w. peranti mulioke beliau.

## 15:73

Dades wong-wong niku dibinasoke oleh suara keras yên mengguntur, pas matahari ayun terbit.

## 15:74

Dades kame' jungkir balikke negri niku serto kame' hujani wong-wong niku ngen batu dari tanah yên atos.

## 15:75

Selesernyo pado yên demikian niku leser-leser wênten tando-tando (kekuasaan Allah) bagi wong-wong yên ningali tando-tando.

## 15:76

Serto selesernyo kota [^641] niku leser-leser terletak di jalan yên maler tetep (dilewati wong).

[^641]: Yên dimaksud kota di ngeriki ya'ni kota Sadom yên teleta’ para' pantai laut Tengah.

## 15:77

Selesernyo pado ma’niku leser-leser wênten tando-tando (kekuasaan Allah) bagi wong-wong yên beiman.

## 15:78

Serto selesernyo wêntenla penduduk Aikah [^642] niku leser-leser kaum yên zalim,

[^642]: Pendudu’ Aikah niki ya'ni kaum Syu'aib. Aikah ya'ni enggon yên behutan di daerah Madyan.

## 15:79

Dades kame' membinasoke wong-wong niku. Serto selesernyo keduo iko' kota [^643] niku leser-leser terletak di sios jalur jalan raya.

[^643]: Ya'ni kota kaum Luth (Sadom) serto Aikah

## 15:80

Serto selesernyo penduduk negri Hijr [^644]  leser-leser sampun mendustake sedanten rasul (wong-wong niku), [^645]

[^644]: Penduduk kota Al-Hijr niki ya'ni kaum Tsamud. Al-Hijr enggon yên terletak di Wadi Qura antaro Madinah serto Syria.

[^645]: Yên dimaksud Rasul-rasul di ngeriki ya'ni shaleh. Mestinyo di ngeriki disebut rasul, tapi disebut Rasul-rasul (Jama') kerno nustoke wong Rasul sami dengen rasul-rasul.

## 15:81

Serto kame' sampun merawûhke pado wong-wong niku tando-tando (kekuasaan) kame', tetapi wong-wong niku sampun niku bebelok daripadonyo

## 15:82

Serto wong-wong niku memahat rompo-rompo dari gunung-gunung batu (yên didiami) ngen raso aman.

## 15:83

Sampun niko wong-wong niku dibinasoke oleh suaro keras yên mengguntur pado dinten pagi, [^646]

[^646]: Peristiwa niku tedades sami dinten yên kesekawan, sesampun rawûnyo peringetan kepado wong-wong niku.

## 15:84

Dades nano beguno bagi wong-wong niku, napi yên sampun wong-wong niku damelke.

## 15:85

Serto nanolah kame' ciptoke langit serto bumi serto napi yên wênten di antaro keduo iko'nyo, melianke ngen leser. Serto selesernyo saat (kiamat) niku cengki ayun rawûh, dades maafkelah (wong-wong niku) ngen caro yên sae.

## 15:86

Selesernyo Tuhanmu, Diolah yên Maha Pencipta male Maha Wikan.

## 15:87

Serto selesernyo kame' sampun sungke padomu tujuh ayat yên dibaco berulang-ulang [^647] serto Al Quran yên ageng.

[^647]: Yên dimaksud pitu ayat yên dibaco benemen-nemen ya'ni surat Al-Faatihah yên tediri dari pitu ayat. sebagêan ahli tafsir ngelapke pitu surat-surat yên panjang ya'ni Al-Baqarah, Ali Imran, Al-Maaidah, An-Nissa', Al 'Araaf, Al An'aam serto Al-Anfaal atawa At-Taubah.

## 15:88

Nanolah sekali-kali niko menunjukke pandangan niko pado keikmatan hurip yên sampun kame' sungke pado pinten-pinten golongan di antaro wong-wong niku (wong-wong kafir niku), serto nanolah niko bersedih ati tehadep wong-wong niku serto berendah awa'lah niko tehadep wong-wong yên beiman.

## 15:89

Serto kelapkelah: "Selesernyo kulo wêntenla pengesung peringatan yên terang".

## 15:90

Semakpundinyo (kame' sampun ngesung peringatan), kame' sampun nûrûnke (azab) pado wong-wong yên membagi-bagi (Kitab Allah), [^648]

[^648]: Yên dimaksud dengen wong-wong yên magê-magê kitab Allah ya'ni wong-wong yên nerimo sebagêan isi kitab serto nola’ sebagêan yên lian.

## 15:91

(Yoniku) wong-wong [^649] yêng sampun dadeske Al Quran niku tebelah-belah.  [^650]

[^649]: Ya'ni wong-wong Yahudi serto Nasrani yên magê-magê Al Quran, wênten bagêan yên wong-wong niku pecayai serto wênten pulo' bagêan yên wong-wong niku ingkeri.

[^650]: Maksud ayat 89, 90, 91, ya'ni Allah s.w\.t. ngengken Nabi Muhammad s.a.w. ngingetke kepado wong Yahudi serto Nasrani bahwo Allah ayun nurunke azab kepado wong-wong niku peca' Allah sampun minasoke kaum Tsamud.

## 15:92

Dades demi Tuhan niko, kame' cengki ayun menakeke wong-wong niku sedanten,

## 15:93

Tentang napi yên sampun wong-wong niku damelke kerîhîn.

## 15:94

Dades sampekanlah (Muhammad) niko secaro nyato sedanten napi yên diperintahke (pado niko) serto bebaliklah dari wong-wong yên musyrik.

## 15:95

Selesernyo kame' meliaro niko (Muhammad) daripado (kebûrû’an) wong-wong yên memperolok-olokkan (niko),

## 15:96

(Yoniku) wong-wong yên menganggep wêntennyo Tuhan selian Allah; wong-wong niku kelak ayun wikan (akibat-akibatnyo).

## 15:97

Serto selesernyo kame' wikan, bahwo dado niko dades sempit disebabke napi yên wong-wong niku kelapke,

## 15:98

Dades bertasbihlah dengan memuji Tuhanmu serto dadeslah niko di antaro wong-wong yên besujud (shalat),

## 15:99

Serto sembahlah Tuhanmu sampe yakin rawûh pado niko yên diyakini (ajal).

## 16:1

Sampun cengki rawûnyo ketetepan Allah, dades janganlah niko nedo supayo dicepetke (rawû)nyo. Maha Suci Allah serto Maha Tinggi dari napi yên wong-wong niku perencangke.

## 16:2

Dio nûrûnke sedanten malaikat dengen (makto) wahyu dengen perinta-Nyo pado sinten yên Dio ayuni di antaro hambo-hambo-Nyo, dengen firman: "Peringetkela ole niko sedanten, bahwosonyo nano wênten Tuhan (yên hak) melianke Kulo, dades kenda'nyo niko betakwa pado-Kulo".

## 16:3

Dio nyiptoke langit serto bumi dengen keleseran. Maha Tinggi Allah daripado napi yên wong-wong niku perencangke

## 16:4

Dio sampun nyiptoke wong dari mani, tenyato dio dades pengetul yên nyato.

## 16:5

Serto binatang ternak sampun diciptokenyo peranti niko; padonyo wênten (bulu) yên ngangetke serto bebagî manfaat, serto sebagîannyo niko tedo.

## 16:6

Serto niko angsal keindahan padonyo, pas niko maktonyo mantu' ke kandang serto pas niko ngiculke ke enggon gembaloan.

## 16:7

Serto dio makto beban-beban niko ke sios negri yên niko nano sanggup nyompe kepadonyo, melianke dengen kesulitan (yên mayake) awa'. Selesernyo Tuhan niko selesernyo Maha Pengasî, Maha Penyoyêng,

## 16:8

serto (Dio sampun nyiptoke) kudo, bagal serto keledai, supayo niko nungganginyo serto (dadeskenyo) aesan. Serto Allah nyiptoke napi yên niko nano wikan.

## 16:9

Serto hak peranti Allah (nyelaske) jalan yên lurus, serto di antaro jalan-jalan wênten yên bengko’. Serto kalu Dio ayun, cengkila Dio ngesung petunju’ niko sedanten (pado jalan yên leser).

## 16:10

Diola, Yên sampun nûrûnke banyu ujan dari langit peranti niko, seperantiannyo dades minuman serto seperantiannyo (nyuburke) tûmbû-tûmbûan, padonyo niko (enggon tûmbûnyo) ngembalake ternak niko.

## 16:11

Dengen (banyu ujan) niku dio nûmbûke niko dengen tanam-tanaman; zaitun, kurmo, anggur serto sedanten macam buah-buahan. Selesernyo pado yên ma'niku selesernyo wênten tando (kekuasaan Allah) peranti kaum yên bepîkîr.

## 16:12

Serto Dio nûndû'ke malam serto siang, matoari serto bulan peranti niko. Serto bintang-bintang niku ditûndû'ke (peranti niko) dengen perinta-Nyo. Selesernyo pado yên ma'niku selesernyo wênten tando-tando (kekuasaan Allah) peranti kaum yên wikan.

## 16:13

serto Dio (ngendalike pulo') napi yên Dio ciptoke peranti niko di bumi niki dengen bebagî macem jenis serto macem warnonyo. Selesernyo pado yên ma’niku selesernyo wênten tando (kekuasoan Allah) peranti kaum yên ngembil pelajaran.

## 16:14

Serto Diola, Allah yên nûndû'ke lautan (peranti niko), supayo niko nedo dari padonyo daging yên seger (iwa’) darinyo, serto (dari lautan niku) niko metuke aesan yên niko pake; niko jugo ningali kapal belayar padonyo, serto supayo niko merunut (sebagian) dari kurnio-Nyo, serto supayo niko besyukur.

## 16:15

Serto Dio nancepke gunung-gunung di bumi supayo bumi niku nano goncang besami niko, (serto Dio nyiptoke) sungi-sungi serto jalan-jalan supayo niko wikan petunju',

## 16:16

serto (Dio ciptoke) tando-tando (penunju’ jalan). Serto dengen bintang-bintang niku wong-wong niku wikan petunju'.

## 16:17

dades napi (Allah) yên nyiptoke niku sami dengen yên nano angsal nyiptoke (napi-napi)? dades napi niko nano ngembil pelajaran

## 16:18

Serto kalu niko ngitung-ngitung nikmat Allah, niscayo niko nano angsal kuaso nentuke rikinannyo. Selesernyo Allah Maha Pengampun Maha Penyayang

## 16:19

Serto Allah wikan napi yên niko resioke serto napi yên niko lahirke.

## 16:20

Serto berhalo-berhalo yên wong-wong niku seru selian Allah, nano angsal damelke sesios napi saos, padohal berhalo-berhalo niku (dewe') didamel wong.

## 16:21

(Berhalo-berhalo niku) bendo padem nano urip, serto berhalo-berhalo nano wikan kapan penyemba-penyembanyo ayun dibangkîtke.

## 16:22

Tuhan niko wêntenla Tuhan yên Maha Esa. dades wong-wong yên nano beiman pado akhirat, ati wong-wong niku ngingkari (keesaaan Allah), sedangke wong-wong niku dewe' wêntenla wong-wong yên bongka.

## 16:23

Nano diraguke, bahwo selesernyo Allah wikan napi yên wong-wong niku resioke serto napi yên wong-wong niku lahirke. Selesernyo Allah nano demen wong-wong yên bongkak.

## 16:24

Serto napibilo dikelapke pado wong-wong niku "napi yên sampun diturunke Tuhan niko?" Wong-wong niku nyawab: "cerios-ceriosan wong-wong kerihin",

## 16:25

(kelap wong-wong niku) nyebabke wong-wong niku pado dinten kiamat mikul doso-dosonyo dewe' secaro sempurno, serto sebagian doso-doso wong yên wong-wong niku sesetke yên nano wikan setitik saos (bahwo wong-wong niku disesetke). imutla, alangke jahatnyo doso yên wong-wong niku pikul.

## 16:26

Selesernyo wong-wong yên sedereng wong-wong niku sampun nyaweske tipu dayo, dades Allah ngancurke rompo'-rompo' wong-wong niku dari pondasinyo, sampun niku atep (rompo' niku) campa' nimpo wong-wong niku dari Tinggi, serto sikso niku rawû pado wong-wong niku dari enggon yên nano wong-wong niku sadari.

## 16:27

Sampun niku Allah nginoke wong-wong niku di dinten kiamat, serto bekelap: "Di pundi rencang-rencang-Kulo niku (yên sebab melanyo) niko sesampu niku malahi wong-wong niku (nabi-nabi serto wong-wong mukmin)?" Bekelapla wong-wong yên sampun disung ilmu: "Selesernyo kehinoan serto azab dinten niki ditimpoke peranti wong-wong yên kafir",

## 16:28

(ya'ni) wong-wong yên dicabut nyawonyo ole sedanten malaikat jerû kewêntenan damelke zalim pado awa' wong-wong niku dewe', sampun niku wong-wong niku nyera awa' (sambil bekelap); "kame' nano perna damelke sesios kejahatan saos". (Malaikat nyawab): "perna, selesernyo Allah Maha Wikan napi yên sampun niko damelke".

## 16:29

dades melangkungtla pintu-pintu nerako Jahannam, niko kekel di jerûnyo. cengki niko jahatla enggon wong-wong yên bongka’ke awa' niku.

## 16:30

Serto dikelapke pado wong-wong yên betakwa: "napi yên sampun diturunke ole Tuhan niko?" Wong-wong niku nyawab: "(Allah sampun nûrûnke) kesaêan". Wong-wong yên bedamel saê di dunio niki wikan (pembalesan) yên saê. Serto seleser-nyo gugu' akhirat wêntenla langkung saê serto niku sesaê-saê enggon peranti wong yên betakwa,

## 16:31

(ya'ni) suargo 'Adn yên wong-wong niku melangkungt ke jerûnyo, ngalir di bawahnyo sungi-sungi, di jerû suargo niku wong-wong niku wikan sedanten napi yên wong-wong niku kehendaki. Sampun niku Allah ngesung balesan pado wong-wong yên betakwa,

## 16:32

(ya'ni) wong-wong yên dipademke ole sedanten malaikat jerû kewêntenan saê (pado wong-wong niku ngelapke pado sedanten malaikat): "Salaamun 'alaikum, melangkungtla niko ke jerû suargo niku disebabke napi yên sampun niko damelke".

## 16:33

Nano wênten yên ditunggu-tunggu wong kafir selian dari rawûnyo sedanten malaikat pado wong-wong niku atawa rawûnyo kengkenan Tuhan niko. Sampun niku yên sampun didamel ole wong-wong (kafir) sedereng wong-wong niku. Serto Allah nano zalimi wong-wong niku, sebab wong-wong niku yên nemen zalimi awa' wong-wong niku dewe',

## 16:34

dades wong-wong niku ditimpo azab ole (akibat) kejahatan damelan wong-wong niku serto wong-wong niku diliputi ole azab yên kerîhîn wong-wong niku uyo'.

## 16:35

Serto bekelapla wong-wong musyrik: "Kalu Allah ngayuni, niscayo kame' nano ayun nyemba sesios napi saos selian Dio, leser, kame' jugo wong tuo kame', serto nano pulo' kame' ngeharamke sesios nano (izin)-Nyo". Sampun niku yên didamel wong-wong sedereng wong-wong niku; napi nano wênten kewajiban peranti sedanten rasul, selian dari nyampeke (amanat Allah) dengen terang.

## 16:36

Serto selesernyo kame' sampun ngûtûs sios rosul pado saben-saben umat (peranti nyeru¬ke): "Sembala Allah (saos), serto tebî¬ke¬¬la Thaghut niku", sampun niku di antaro umat niku wênten wong-wong yên disung petunju' ole Allah serto wênten pulo' di antaronyo wong-wong yên sampun cengki jerû kesesetan. dades melakula niko di muko bumi serto pasatila ma'pundi akhir dari wong-wong yên dustoke (rasul-rasul).

## 16:37

kalu niko (Muhammad)  ngarepke nian supayo wong-wong niku angsal petunju', dades selesernyo Allah nano ayun ngesung petunju' pado wong yên disesetke-Nyo, serto wong-wong niku nano wênten penolong.

## 16:38

Wong-wong niku besumpa dengen nami Allah dengen sumpanyo yên selesernyo : "Allah nano ayun mangkîtke wong yên padem". (Nano sampun niku), bahkan (cengki Allah ayun mangkîtkenyo), sebagî janji yên leser dari Allah, tapi kata wong nano wikan,

## 16:39

Supayo Allah nyelaske pado wong-wong niku napi yên wong-wong niku peselewake niku, supayo wong-wong kafir niku wikan bahwosanyo wong-wong niku wêntenla wong-wong yên bedusto.

## 16:40

Selesernyo kelap kame' tehadep sesios napibilo kame' ngayuninyo, kame' ngelapke saos kepadonyo: "kun (dadesla)", dades dadesla Io.

## 16:41

Serto wong-wong yên berhijrah sebab Allah sesampun wong-wong niku dianiayo, cengki kame' ayun ngesungke enggon yên saê pado wong-wong niku di dunio. Serto pahalo di akhirat cengki langkung ageng, kalu wong-wong niku wikan,

## 16:42

(ya'ni) wong-wong yên sabar serto pado Tuhan saos wong-wong niku betawakkal.

## 16:43

Serto Kame’ nano ngûtûs sedėrėng niko, kacowali  wong-wong lanang yên Kame’ sung wahyu kapado wong-wong niku; dades betakėnla kepado wong yên wikan ilmu  [^651] kalu niko nano wikan.

[^651]: ya’niki wong-wong yên ngewênteni ilmu tentang nabi serto kitab-kitab.

## 16:44

Wong-wong niku (Kame’ ûtûs) dengen makto keterangan-keterangan (mu’jizat) serto kitab-kitab. Serto  Kame’ tûrûnke kepado niko Al-Qur’an, supayo niko jelaske kepado umat wong napi yên sampun ditûrûnke kepado wong-wong niku [^652] serto supayo wong-wong niku mîkîrke.

[^652]: ya’niki wong-wong yên ngewênteni pengetahuan tentang nabi lan kitab-kitab

## 16:45

dades napi wong-wong yên damel makar yên jahat niku, ngeraso aman   (dari bencano) ditengelemke-Nyo bumi ole Allah besami wong-wong niku, atawa rawûnyo azab kepado wong-wong niku dari enggon yên wong-wong niku nano sadari.

## 16:46

atawa Allah ngazab wong-wong niku ketiko wong-wong niku jerû pekesahan, dades sekali-kali wong-wong niku nano wikan nola’ (azab niku).

## 16:47

atawa Allah ngazab wong-wong niku dengen setîtîk-setîtîk (sampê binaso)  [^653] . dades selesernyo Tuhan niko wêntenla Maha Pengasî, Maha Penyayang.

[^653]: Menurut sebagian ahli tafsir, “takhawwuf” berarti jerû kewêntenan wedhi

## 16:48

Serto napi wong-wong niku nano masati sedanten sesios yên sampun diciptoke Allah yên bayangannyo bebola’-bali’ ke kanan serto ke kiri jerû kewêntenan sujud kepado Allah, dengen kewêntenan wong-wong niku ngerenda awa'.

## 16:49

Serto kepado Allah saos besujud sedanten napi yên wênten di langit jugo sedanten makhluk yên ngerayap di bumi (jugo) sedanten malaêkat, serto malaêkat niku nano mongka’ ke awa'.

## 16:50

Wong-wong niku takut kepado Tuhannyo yên Kuaso wong-wong niku serto ngelaksanoke napi yên dikêngkên (kepado wong-wong niku).

## 16:51

Allah bekelap: “nano angsal niko nyemba kalê tuhan; selesernyo Dio la Tuhan yên Maha Esa, dades ayunla kepado Kulo saos niko takut ”.

## 16:52

Serto punyo-Nyola sedanten napi yên wênten di langit serto di bumi, serto peranti-Nyo-la ketoatan niku selambat-lambat nyo. dades napi niko betakwa kepado selian Allah?

## 16:53

Serto napi saos nikmat yên wênten  pado niko, dades dari Allah-la (rawûnyo), serto kalu niko ditimpo ole kemudhoratan, dades hanyo kepado-Nyo-la niko nedo petûlûngan

## 16:54

Sampun niku napibilo Dio sampun ngilangke kemudhoratan niku daripado niko, tumpa'-tumpa' sebagian daripado niko nyekutuke  Tuhannyo dengen (yên lian).

## 16:55

Tala’ke-la wong-wong niku ngingkari nikmat yên sampun Kame’ sungke kepado wong-wong niku; dades besenang-senangla niko. Mengkîn niko ayun wikan (akibatnyo).

## 16:56

Serto wong-wong niku nyaweske peranti behalo-behalo yên wong-wong niku nano ngewênteni (kekuasoannyo), sios perantian dari rezeki yên sampun Kame’ sungke kepado wong-wong niku. Demi Allah selesernyo niko ayun ditakeni tentang napi yên sampun niko wênten-wêntenke.

## 16:57

Serto wong-wong niku netepke peranti Allah buda'-buda' betino [^654] . Maha Suci Allah, sedeng peranti wong-wong niku dewe' (wong-wong niku tetepke) napi yên wong-wong niku demeni (ya’niku buda'-buda' lanang).

[^654]: wong-wong niku ngelapke bahwo Allah ngewênteni buda' betino ya’niku malaêkat-malaêkat kereno wong-wong niku benci nian kepado buda'-buda' betino sema’mano pado ayat-ayat selanjutnyo.

## 16:58

Serto napibilo sesios wong dari wong-wong niku disung kabar dengen (kelahiran) buda' betino, itemla (abang-ireng) rainyo, serto dio marah nian.

## 16:59

dio nyingitke awa'nyo dari wong kata, disebabke jahatnyo kabar yên disampêke kepadonyo. Napi dio ayun nyagonyo dengen nanggung kehinoan atawa ayun nguburkenyo  ke jerû tana (urip-urip)? Wikanla, alangke jahatnyo napi yên wong-wong niku tetepke niku.

## 16:60

Wong-wong yên nano beriman kepado keuripan akherat, ngewênteni sifat yên buruk; serto Allah ngewênteni sifat yên Maha Tinggi; serto Dio yên Maha Pekaso, Maha Bijaksano.

## 16:61

kalu Allah ngehukum wong kerno ke zolimannyo, niscayo nano ayun ditinggalke-Nyo di muko bumi sesios saos dari makhluk yên ngerayap, tapi Allah nangguke wong-wong niku sampê kepado waktu yên ditentuke. dades napibilo sampun tibo waktu (yên ditentuke) peranti wong-wong niku, nanola wong-wong niku angsal ngundurkenyo sedenget jugo nano pulo' nûkînkenyo.

## 16:62

Serto wong-wong niku netepke peranti Allah napi yên wong-wong niku dêwê' nano ngerencanginyo, serto ilat wong-wong niku ngelapke kedustoan, ya’niku bahwo selesernyo wong-wong niku yên ayun angsal kesaêan. Nano dibingsalke bahwo nerako peranti wong-wong niku, serto selesernyo wong-wong niku gancang dilebetke (ke jerûnyo).

## 16:63

Demi Allah, selesernyo Kame’ sampun ngûtûs rosul-rosul Kame’ kepado umat-umat sedereng niko, tapi setan nadeske umat-umat niku mandang saê    damelan wong-wong niku (yên buruk), dades setan dades sirah wong-wong niku di dinten niku serto peranti wong-wong niku azab yên pedî nian.

## 16:64

Serto Kame’ nano nûrûnke kepado niko Al-Kitab (Al-Qur’an) niki, melianke supayo niko angsal nyelaske kepado wong-wong niku napi yên wong-wong niku bebantahan. serto dades petunju' serto rohmat peranti kaum yên beriman.

## 16:65

Serto Allah nûrûnke dari langit banyu (ujan) serto dengen banyu niku diuripke-Nyo bumi sesampun pademnyo. Selesernyo pado yên ma’niku niku selesernyo wênten tando-tando (keagengan Tuhan) peranti wong-wong yên ngerunguke (pelajaran).

## 16:66

Serto selesernyo pado binatang ternak niku selesernyo wênten pelajaran peranti niko. Kame’ ngesungi niko umbêan daripado napi yên wênten di jerû perutnyo (berupo) susu yên bersi antaro tai serto dara, yên mudah ditelen peranti wong-wong yên ngumbenyo.

## 16:67

Serto dari buah kurmo jugo anggur, niko damel umbean yên mabo’ke serto rezeki yên saê. Selesernyo pado yên ma’niku niku selesernyo wênten tando (keagengan Allah) peranti wong yên bepîkîr

## 16:68

Serto Tuhan niko ngilhamke kepado repo: “buatla sarang-sarang di bukît-bukît, di pohon-pohon kayu, serto di tenggon-tenggon yên di damel wong”.

## 16:69

sampun niku tedola dari saben-saben (macem) buah-buahan serto lakonila jalan Tuhan niko yên sampun digampangke (peranti niko). Dari perut repo niku metu umbêan (madu) yên bewarno-warni. di jerûnyo wênten obat yên nyembûke peranti wong. Selesernyo pado yên ma’niku niku  selesernyo wênten tando (keagengan Tuhan) peranti wong-wong yên bepîkîr.

## 16:70

Allah nyiptoke niko, sampun niku mademke niko; serto di antaro niko wênten yên dibali’ke kepado umur yên Maha lema (pikun), supayo dio nano wikan sesios yên perna dio wikan. Selesernyo Allah Maha wikan, Maha Kuaso.

## 16:71

Serto Allah ngelangkungke sebagêan niko dari sebagêan yên lian perihal rezeki, tapi wong-wong yên dilangkungke (rezekinyo niku) nano angsal ngesung rezeki wong-wong niku kepado pacal-pacal yên wong-wong niku haki, supayo wong-wong niku samo (ngerasoke) rezeki niku. dades napi wong-wong niku ngingkari nikmat Allah [^655] .

[^655]: Ayat niki sala sios dasar ukhuwah serto pesamoan jerû Islam.

## 16:72

Allah nadeske peranti niko bini-bini dari jenis niko dewe' serto nadeske peranti niko dari bini-bini niko niku anak-anak serto cûcûng-cûcûng, serto ngesung niko rezeki dari yên saê-saê. dades napi wong-wong niku beriman kepado yên batil serto ngingkari nikmat Allah.

## 16:73

Serto wong-wong niku nyemba selian Allah, sesios yên nano angsal ngesungke  rezeki kepado wong-wong niku setiti’ saos dari langit serto bumi serto nano kuaso (setiti’saos).

## 16:74

Dades nano angsal niko ngewêntenke rencang-rencang peranti Allah. Selesernyo Allah wikan sedeng niko nano wikan.

## 16:75

Allah wêntenke perumpamoan sios pacal dibawa kuaso wong lian,  yên nano angsal damelke sesios hal serto sesios wong yên Kame’ sung rezeki yên saê dari Kame’ sampun niku dio nafkahke sebagêan dari rezeki niku secaro singitan serto secaro katon, sami dak wong-wong niku?  sedanten aleman peranti Allah saos, tapi kata dari wong-wong niku nano wikan [^656] .

[^656]: maksud dari perumpamoan niki iola peranti manta wong-wong musyrikun yên nyomoke Tuhan yên magî rezeki dengen berhalo-berhalo yên nano bedayo.

## 16:76

Serto Allah damelke (pulo') perumpamoan kalê wong lanang yên siosnyo bisu nano angsal damelke sesios perihal serto dio dades beban peranti tuannyo, kepundi saos dio dikengken ole tuannyo niku, dio nano angsal natangke sios kesaêan. Sami dak wong niku dengen wong yên ngengken damelke keadilan, serto dio wênten di jalan yên lempeng.

## 16:77

Serto hak Allah-la sedanten napi yên tesingit di langit serto di bumi. Ûrûsan kiamat niku, peca’ sekejepan mato atawa langkung cepet.  Selesernyo Allah Maha Kuaso dengen sedanten sesios.

## 16:78

Serto Allah metuke niko dari perut embi' niko jerû kewêntenan nano wikan sesios napi saos, serto Dio ngesungi niko penengeran, penjingoan serto ati, supayo niko besyukur.

## 16:79

napi nano wong-wong niku masati burung-burung yên digampangke terbang di angkaso bebas. Nano wênten yên nahannyo selian daripado Allah. Selesernyo pado yên ma’niku wênten tando-tando (keagengan Tuhan) peranti wong-wong yên beriman.

## 16:80

Serto Allah dadeske peranti niko rompo'-rompo'  niko sebagî tenggon bediem serto Dio dadeske peranti niko rompo'-rompo' (kemah-kemah) dari kulit binatang ternak yên niko ngeraso enteng (bakto)-nyo di waktu niko bekesah serto waktu niko netep serto (didadeske-Nyo pulo') dari bulu domba, bulu unto serto bulu kambing, pekakas rumah-tanggo lan aesan (yên niko pakê) sampê waktu (tertentu).

## 16:81

Serto  Allah dadeske peranti niko tenggon bediem dari napi yên sampun Dio ciptoke, serto Dio dadeske peranti niko tenggo-tenggon bediem di gunung-gunung, serto Dio dadeske peranti niko kelambi yên  menjago niko dari panas serto kelambi (baju besi) yên jago niko  jerû peperangan. Ma’niku Allah nyempurnoke nikmat-Nyo peranti niko supayo niko pasrah (kepado-Nyo).

## 16:82

kalu wong-wong niku tetep melengos, dades seleresrnyo kewajiban yên dibebanke peranti niko (Muhammad) nyampeke (amanat Allah) saos dengen padang

## 16:83

Wong-wong niku wikan nikmat Allah, sampun niku wong-wong niku ngingkarinyo serto kata wong-wong niku wêntenla wong-wong  yên kafir.

## 16:84

Serto (imutla) ayun dinten (ketiko) Kame’ bangkîtke dari saben-saben umat sesios wong (rosul), sampun niku nano diangsalke kepado wong-wong yên kafîr (untuk ngebelo awa') serto nano (pulo'’) wong-wong niku nyatu ma’af.

## 16:85

Serto napibilo wong-wong zolim sampun ningalke azab, dades nanola dientengke azab peranti wong-wong niku serto nano pulo'’ wong-wong niku disungi waktu (tunda).

## 16:86

Serto napibilo wong-wong yên nyekutuke (Allah) ningal rencang-rencang wong-wong niku [^657] wong-wong niku bekelap : “Ya Tuhan kame’ wong-wong nikila rencang-rencang kame’ yên kerîhîn kame’ samba selian dari Niko”. Laju rencang-rencang wong-wong niku bekelap kepado wong-wong niku: “selesernyo kame’ nian-nian wong yên dusto”.

[^657]: yên dimaksud dengen “rencang” dingeriki iola napi-napi yên wong-wong niku samba selian Allah atawa setan-setan yên ngolo’i wong-wong niku  nyemba berhalo

## 16:87

Serto wong-wong niku nyatoke ketundukannyo kepada Allah pado dinten niku serto ilangla dari wong-wong niku napi yên selalu wong-wong niku wênten-wêntenke [^658] .

[^658]: yên dimaksud dengen “rencang” dingeriki iola napi-napi yên wong-wong niku samba selian Allah atawa setan-setan yên ngolo’i wong-wong niku  nyemba berhalo

## 16:88

Wong-wong yên kafir serto ngalangi (wong) dari jalan Allah, Kame’ tambahke kepado wong-wong niku siksoan dibagian siksoan [^659] disebabke wong-wong niku selalu bedamel kerusakan.

[^659]: Maksudnyo: siksoan yên belipet gando

## 16:89

(serto imutla) dengen dinten (ketiko) Kame’ bangkîtke pado saben-saben umat sesios wong saksi peranti wong-wong niku dari wong-wong niku dewe', serto Kame’ rawûke niko (Muhammad) dades saksi peranti sedanten umat wong. Serto Kame’ turunke kepado niko Al-Kitab (Al-Qur’an) peranti nyelaske sedanten sesios serto petunju' serto rohmat serto kabar gembiro peranti wong-wong yên pasrah.

## 16:90

Selesernyo Allah ngengke (niko) berdamel adil serto bedamel kebajîkan, ngesungi kepado kaum kerabat, serto Allah ngelarang dari damelan keji, kemungkaran serto  bebala'an. Dio ngesungi pelajaran kepado niko supayo niko angsal ngembil pelajaran.

## 16:91

Serto tepatila semayoan dengen Allah napibilo niko besemayoan serto nano angsal niko matalke sumpa-sumpa (niko) niku, sesampun negûke-nyo, sedeng niko sampun dadeske Allah sebagî saksi niko (tehadep sumpa-sumpa niku). Selesernyo Allah wikan napi yên niko damelke.

## 16:92

Serto nano angsal niko ma’kayo sesios wong betino yên nguraike talinyo yên sampun dipintel dengen kuat, dades cerî-berî male, niko dadeske sumpa (semayoan) niko sebagî alat penipu di antaro niko, disebabke wêntennyo sesios golongan yên langkung kata rikinannyo dari golongan yên lian [^660] . Selesernyo Allah nguji niko saos dengen hal niku. Serto selesernyo di dinten kiamat ayun dijelaske-Nyo kepado niko napi yên kerîhîn niko bantake niku.

[^660]: Kaum Muslimin yên rikinannyo maler setitik niku sampun ngadoke persemayoan yên kuat dengen Nabi di waktu wong-wong niku nyingo’ wong Quraisy berikinan kata serto bepangalaman cekap, dades wong-wong niku ayun matalke persemayoan dengen Nabi Muhammad SAW niku. dades damelan yên ma’niku niku dilarang ole Allah SWT.

## 16:93

Serto kalu Allah ngayuni, niscayo Dio nadeske niko sios umat (saos), tapi Allah nyesetke sinten yên diayuni-Nyo serto ngesungi petunju' kepado sinten yên diayuni-Nyo. Serto selesernyo niko ayun ditakėni tentang napi yên niko damelke.

## 16:94

Serto nano angsal niko dadeske sumpa-sumpa niko sebagî alat penipu di antaro niko, yên nyebabke tepeleset kaki (niko) sesampun tegû tega’nyo, serto niko rasoke kemalaratan (di dunio) kereno niko ngalangi (wong) dari jalan Allah lan peranti niko azab yên ageng.

## 16:95

Serto nano angsal niko tukar pesemayoan niko dengen Allah dengen rego yên setîtî' (mura), selesernyo napi yên wênten di sisi Allah, niku yên langkûng saê peranti niko kalu niko wikan.

## 16:96

Napi yên di sisi niko ayun telas, serto napi yên wênten di sisi Allah wêntenla kekel. Serto selesernyo Kame’ ayun ngesung balesan kepado wong-wong yên sobar dengen pahalo yên langkûng saê dari napi yên wong-wong niku damelke.

## 16:97

Sinten saos yên damelke amal sole, saê lanang atawa betino setto dio beriman, dades selesernyo ayun Kame’ sungke kepadonyo keuripan yên saê  [^661] serto selesernyo ayun Kame’ sung balesan kepado wong-wong niku dengen pahalo yên langkûng saê dari napi yên wong-wong niku damelke.

[^661]: Ditekenke jerû ayat niki bahwo lanang serto betino jerû Islam napet pahalo yên sami serto bahwo amal solė mesti disertoi iman.

## 16:98

Napibilo niko maco Al-Qur’an, ayunla niko nedo pelindungan kepado Allah dari setan yên tebanjut.

## 16:99

Selesernyo setan niku nano wênten kekuasoannyo peranti wong-wong yên beriman serto bertawakkal kepado Allah

## 16:100

Selesernyo kekuasoannyo (setan) peranti wong-wong yên ngembilnyo dades sirah serto peranti wong-wong yên nyekutukeyo dengen Allah.

## 16:101

Serto napibilo Kame’ tempe'ke sios ayat di enggon ayat yên lian  sebagî penggantinyo padohal Allah langkûng wikan napi yên ditûrûnke-Nyo, wong-wong niku bekelap: “ Selesernyo Niko wêntenla wong yên ngewênten-wêntenke  saos”. Bahkan kata nian wong-wong niku nano bedamel.

## 16:102

Kelapkela: “Ruhul Qudus (Jibril) nûrûnke Al-Qur’an niku dari Tuhan niko dengen leser, peranti negûke (ati) wong-wong yên  sampun beriman, serto dades petûnjû' serto kabar gembiro peranti wong-wong  yên pasrah (kepado Allah)”.

## 16:103

Serto selesenyo Kame’ wikan bahwo wong-wong niku bekelap: ”Selesernyo Al-Qur’an niku diajarke olė sesios wong kepadonyo (Muhammad)”. Padohal baso wong yên wong-wong niku tuduke (bahwo) Muhammad belajar kepadonyo baso ‘Ajam [^662] , sedengke Al-Qur’an wêntenla jerû baso Arab yên nyato.

[^662]: Baso Ajam wêntenla baso selian baso Arab serto angsal jugo berarti baso Arab yên nano saê kereno wong yên ditûdû ngajar Muhammad niku dîdînyo wong Arab serto wikan setitik-setitik baso Arab saos.

## 16:104

Selesernyo wong-wong yên nano beriman kepado ayat-ayat Allah (Al-Qur’an) Allah nano ayun ngesungi petunju' kepado wong-wong niku serto peranti wong-wong niku azab yên pedî.

## 16:105

Selesernyo yên ngewênten-wêntenke kebohongan hanyola wong-wong yên nano beriman kepado ayat-ayat Allah, lan wong-wong niku niku wong-wong pendusto.

## 16:106

sinten saos yên kafir kepado Allah sesampun dio beriman (dio angsal kemurkoan Allah), kacowali wong yên dipekso kafir padohal atinyo tetep tenang dengen beriman (dio nano bedoso), tapi wong yên ngelapangke dadonyo peranti kekafiran, dades kemurkoan Allah nimponyo lan perantinyo azab yên ageng.

## 16:107

yên ma’niku disebabke kereno selesernyo wong-wong niku nyintoi keuripan dunio langkung dari akherat, serto bahwasonyo Allah nano ngesungi petunju' kepado kaum yên kafir.

## 16:108

Wong-wong niku wong-wong yên ati, penengerannyo serto penjingoannyo sampun dikunci olė Allah, serto wong-wong niku wong-wong yên lėnga.

## 16:109

Cengkila bahwo wong-wong niku di akherat Mengkîn wêntenla wong-wong yên rugi.

## 16:110

Serto selesernyo Tuhan niko (pelîndûng) peranti wong-wong yên behijrah sesampun kata cobaan, sampun niku wong-wong niku berjihad serto sobar, selesernyo Tuhan niko sesampun niku Maha Pengampun  jugo Maha Penyayang

## 16:111

(Imutla) sios dinten (ketiko) saben-saben awa' rawu peranti ngebelo awa'nyo dewe' serto peranti saben-saben awa' disempurnoke (balesan) napi yên sampun didamelkeyo, sedeng wong-wong niku nano dianiayo (dirugike).

## 16:112

Serto Allah sampun ngedamel sesios perupamoan (dengen) sesios negeri yên kerîhînnyo aman jugo tenterem, rezekinyo rawû kepadonyo belimpa-rua dari segenep tenggon, tapi wong-wongyo ngingkari nikmat-nikmat Allah; kerno niku Allah ngerasoke kepado wong-wong niku kelambi  [^663] kebûlûran serto ketakutan, disebabke napi yên sering wong-wong niku damelke.

[^663]: Maksudnyo kebuluran serto ketakutan niku ngeliputi wong-wong niku ma’kayo kelambi ngeliputi awa’ wong-wong niku.

## 16:113

Serto selesernyo sampun rawû kepado wong-wong niku sesios rosul dari wong-wong niku dewe' , tapi wong-wong niku nustokenyo; kerno niku wong-wong niku dipunoke azab serto wong-wong niku wêntenla wong-wong yên zolim.

## 16:114

dades tedola yên halal male saê dari rezeki yên sampun disungke Allah kepado niko; serto syukurila nikmat Allah, kalu niko kepado-Nyo saos nyemba.

## 16:115

Selesernyo Allah ngeharamke peranti niko (nedo) bangkê, darah, daging babi serto napi yên disemelė dengen nyebut nami selian Allah; tapi sinten saos yên tepekso nedon¬yo dengen nano ngeniayo serto nano pulo' keliwat bates, dades selesernyo Allah Maha Pengampun, Maha Penyayang.

## 16:116

Serto nano angsal niko ngelapke tehadep napi yên disebut-sebut ole ilat niko secaro dusto “niki halal serto niki haram”, peranti nge¬wênten-wêntenke kebohongan tehadep Allah. Selesernyo wong-wong yên ngewênten-wênten¬ke kebohongan tehadep Allah nano betuwa.

## 16:117

niku wêntenla) keladasan yên setîtî’; serto peranti wong-wong niku azab yên pedî.

## 16:118

Serto tehadep wong-wong Yahudi, Kame’ ha¬ramke napi yên sampun kame’ cerioske kerî¬hîn kepado niko [^664] serto Kame’ nano ngeniayo wong-wong niku, tapi wong-wong niku yên ngeniayo awa'-awa'nyo dêwê'.

[^664]: Tingali surat Al-An’am ayat 146

## 16:119

Sampun niku, selesernyo tuhan niko (ngampuni) peranti wong-wong yên damelke kesalahan kerno kebodohannyo, sampun niku wong-wong niku betobat sesampun niku serto nandani (awa’nyo); selesernyo Tuhan niko sesampun niku Maha Pengampun jugo Maha Penyayang.

## 16:120

Selesernyo Ibrahim wêntenla sesios imam yên angsal didadeske teladan jugo patû kepa¬do Allah serto hanif [^665]. serto sekali-kali dîdîla dio temasû’ wong-wong yên nyekutuke (Tuhan),

[^665]: Hanif maksudnyo sesios wong yên serîng becekel pado keleseran serto nano perna ninggalkeyo.

## 16:121

(male) yên nyukuri nikmat-nikmat Allah, Allah sampun mîlînyo lan nunjukinyo kepado jalan yên lempeng.

## 16:122

Serto Kame’ sungke kepadonyo kesaêan di dunio. Serto selesernyo dio di akherat temasû’ wong-wong yên sole.

## 16:123

Sampun niku Kame’ wahyuke kepado niko (Muhammad): “Tumutila agamo Ibrohim sesios wong yên hanif” serto dîdînyola dio temasû’ wong-wong yên nyekutuke Tuhan

## 16:124

Selesernyo diwajibke (ngehormati [^666] ) dinten Sabtu peranti wong-wong (Yahudi) yên beban¬tahan padonyo. Serto selesernyo Tuhan niko ayun ngesung putusan di antaro wong-wong niku di dinten kiamat tehadep napi yên sampun wong-wong niku perbantake.

[^666]: Dengen jalan ngatake ibadat serto amalan-amalan sole serto ninggalke damelan sehari-hari

## 16:125

Kelapkela (wong) kepado jalan Tuhan niko dengen hikmah serto pelajaran yên saê serto bantala wong-wong niku dengen caro yên saê. Selesernyo Tuhan niko Diola yên langkung wikan tentang sinten yên teseset dari jalan-Nyo serto Diola yên langkung wikan wong-wong yên angsal petunju'.

## 16:126

Serto kalu niko ngesungke balesan, dades balesla dengen balesan yên sami dengen siksoan yên ditimpoke kepado niko [^667] . tapi kalu niko besabar, selesernyo niku yên langkung saê peranti wong-wong yên sobar.

[^667]: Maksudnyo pembalesan  yên dinyampa’ke peranti wong-wong niku nano angsal ngelebihi dari siksoan yên ditimpoke peranti kito.

## 16:127

Besabarla (Hai Muhammad) serto nanola kesabaran niko niku melianke dengen petûlûngan Allah serto nano angsal niko besedî ati tehadep (kekafiran) wong-wong niku serto nano angsal niko besempît dado tehadep napi yên wong-wong niku tipu-dayoke.

## 16:128

Selesernyo Allah beserto wong-wong yên betakwa serto wong-wong yên bedamel kesaêan

## 17:1

Mahasuci (Allah), yên sampûn memperjalanke hamba-Nyo (Muhammad) pado malem ari dari Mesjidil haram ke Mesjidil Aqsa [^668] )yên sampûn Kamê’ berkahi segelembengannyo supayo Kamê’ tingalke kepadonyo sebagêan tando-tando (keagengan) Kamê’. Selesernyo Dio Maha Nenger, Maha Ningal.

[^668]: Mesjidil Aqso serto daera sekiternyo angsal berkah dari Allah dengen diturunke nabi-nabi di negeri niku berikut kesuburan lemanyo.

## 17:2

Serto Kamê’ sûngke kepado Musa, Kitab (Taurat) serto Kamê’ dadeskennyo petûnjuk peranti Bani Isroil (dengen firman), “Nanola niko ngembîl (peliûndung) selian Kulo,

## 17:3

(Wahai) ketûrû nan wong yênKamê’ bakto besami Nuh. Selesernyo dio (Nuh) iolah hambo (Allah) yên katah besyukur.

## 17:4

Serto Kamê’ tetepke tehadep Bani Israil jerû Kitab niku, “Niko cengki ayûn  bedamel kerusa’an di bumi ngeriki duo kali serto cengki niko ayûn  nyombongke awa’ dewe’ dengen kesombongan yên ageng”.

## 17:5

Mangko napibilo rawuh saat hukuman peranti (kejahatan) yên bungaran dari kale (kejahatan) niku, Kamê’ rawuhke kepado niko hambo-hambo Kamê’ yên pekaso, sampûn wong-wong niku merajolelo di kampûng-kampûng. Serto nikula ketetepan yên cengki tedamel.

## 17:6

Sampûn niku Kamê’ sungke kepado niko gêlêran peranti ngalake wong-wong niku. Kamê’ mantu’ke niko dengen harto kesêgihan serto buda’-buda’ serto Kamê’ dadeske niko kelompok yên kata nian.

## 17:7

Kalu niko bedamel leser (bearti) niko bedamel leser peranti awa’ niko dewe’. Serto kalu niko bedamel jahat, mangko (kerugian kejahatan) niku peranti awa’ niko dewe’. Napibilo rawuh saat hukuman (kejahatan) yên keduo, (Kamê’ bangkîtke musuh niko) peranti nyuramke rai niko sampûn niku wong-wong niku melebet ke jerû mesjid (Mesjidil Aqso), sêma’pundi sewaktu wong-wong niku melebetinyo sios kali serto wong-wong niku minasoke napi saos yên wong-wong niku kuasoi.

## 17:8

Mugi-mugi Tuhan niko ngesûngke rahmat kepado niko; tapi kalu niko mantu’ (damelke kejahatan), niscayo Kamê’ mantu’ (ngazab niko). Serto Kamê’ dadeske nerako Jahannam penjaro peranti wong kafîr.

## 17:9

Leser, Al-Qur’an niki ngesûng petûnjûk ke (jalan) yên palîng lûrûs serto ngesûng khabar ladas kepado wong mu’min yên damelke keleseran, bahwo wong-wong niku ayûn  dapet pahalo yên ageng,

## 17:10

Serto bahwo wong yên nano beiman kepado kehidupan akhirat, Kamê’sedioke peranti wong-wong niku azab yên pedîh.

## 17:11

Serto manusio (serîng nian) bedo’a peranti kejahatan sîma’pundi (biasonyo) dio bedo’a peranti keleseran. Serto memang manusio besifat tegancang-gancang.

## 17:12

Serto Kamê’ dadeske malem serto siang sebagê duo tando (keagengan Kamê’), sampûn niku Kamê’ apuske tando malem serto Kamê’ dadeske tando siang niku panas bedengkang, supayo niko (wikan) bebîtî’ karunio dari Tuhan niko, serto supayo niko wikan itungan taun serto itungan (waktu). Serto sedantennyo sampûn Kamê’ terangke dengen leser.

## 17:13

Serto saben manusio sampûn Kamê’ kalungke (catetan) amal damelannyo di gulunyo. Serto pado dinten Kiamat Kamê’ metuke perantinyo sios kitab jerû keadoan tebuka’.

## 17:14

“Bacola kitab niko, cungkupla awa’ niko dewe’ pado dinten niki sebagî pengitung peranti diri niko”.

## 17:15

Sinten saos bedamel seleser petunjuk (Allah), mangko selesernyo niku peranti (keselamatan) awa’nyo dewe’; serto sinten saos teseset mangko selesernyo (kerugian) niku peranti awa’nyo dewe’. Serto sios wong yên beduso nano wikan mikul duso wong lian, tapi Kamê’ nano ayûn   nyikso sedêrêng Kamê’ ngutus sios wong rosul.

## 17:16

Serto kalu Kamê’ayûn  binasoke sios negeri, mangko Kamê’ perintake kepado wong yên idup sûgi di negeri niku (supayo na’ati Allah), tapi kalu wong-wong niku damelke kedurhakoan di jerû (negeri) niku, mangko sepantesnyo belakula tehadepnyo kelapan (hukuman Kamê’), sampun niku Kamê’ binasoke sami sios (negeri niku).

## 17:17

Serto pinten katah kaum sesampûn Nuh, yên sampûn Kamê’ binasoke. Serto cungkupla Tuhan niko Yên Maha Wikan, Maha Ningal doso hambo-hambo-Nyo.

## 17:18

Sinten saos ngenda’i kehidupan sekarang (duniowi), mangko Kamê’ gancangke perantinyo di (dunio) niki napi yên Kamê’ kenda’i. Sampûn niku Kamê’ sedîoke perantinyo nerako Jahanam; dio ayûn  melebetinyo jerû keadoan tecela serto teusir

## 17:19

Serto sinten saos ngenda’i kehidupan akhirat serto bedamel ke ara niku dengen leser, sedengke io beiman, mangko wong-wong nikula yên damelannyo dibales dengen saê.

## 17:20

Kepado masing-masing (golongan), saê (golongan) niki (yên kepengen dunio) jugo (golongan) niku (yên kepengen akhirat), Kamê’ sungke bantuan dari kemurahan Tuhan niko. Serto kemurahan Tuhan niko nano wikan dihalengi.

## 17:21

Tingalkela ma’ pundi Kamê’ ngelebîke sebagîan (yên lian). Serto kehidupan akhirat lebîh tinggi derajatnyo serto lebîh ageng keutamaannyo.

## 17:22

Nano angsallah niko mewêntenke tuhan yên lian di sampîng Allah, mengkin niko dades tecelo serto tehino

## 17:23

Serto Tuhan niko sampûn merintake supayo niko nano nyemba selian Dio serto mestila bedamel saê kepado me’, aba, Kalu sala sios wong di antaro keduonyo atawa keduo-duonya sampî beusio sepu jerû pemeliharoan niko, mangko sekali-kali nano angsal niko bekelap kepado keduonyo kelapan “ai da” serto nano angsal niko nyega’ keduonyo, serto kelapkela kepado keduonyo kelapan yên leser. [^669] )

[^669]: Bekelap kato “ai da” kepado walid nano diangsalke oleh agami, napi male bekelap kelapan atawa ndamelke wong-wong niku dengen lebî kasar dari pado niku.

## 17:24

Serto endêpkela awa’ niko tehadep keduonyo dengen penu kasî sayang serto kelapkela, “Wahai Tuhan kulo! Sayangila keduonyo, séma’ pundi wong-wong niku beduo sampûn mendîdîk kulo waktu alit.”

## 17:25

Tuhan niko lebî wikan napi yên wênten jerû ati niko; kalu niko wong yên leser, mangko leser, Dio Maha Pengampun kepado wong yên betobat.

## 17:26

Serto sungkela haknyo kepado sana’ para’, jugo kepado wong miskin serto wong yên jerû pejalanan; serto nano angsal niko ngambur-ngamburke (harto niko) secaro boros.

## 17:27

Selesernyo wong-wong yên pemboros niku iola dulur sétan serto sétan niku ingkar nian kepado Tuhannyo.

## 17:28

Serto kalu niko bepalîng dari wong-wong niku peranti nerimo rahmat dari Tuhan niko yên niko ngarepke, mangko kelapkela kepado wong-wong niku kelapan yên lema lembut. [^670]

[^670]: Retinyo napi bilo niko nano wikan damelke perinta Allah peca’ yên tecerios jerû ayat 26 mangko kelapkela kepado wong-wong niku kelapan yên leser, supayo wong-wong niku nano cuga’ kerno wong-wong niku déréng angsal bantuan dari niko. Jerû pado niku bedamel peranti angsal rezeki (rahmat) dari Tuhan niko, supayo niko angsal ngesung kepado wong-wong niku hak-hak wong-wong niku.

## 17:29

Serto nano angsal niko dadeske tangan niko tekebet pado gulu niko serto nano (pulo’) niko telalu ngulurkenyo (pemurah nian) mengkin niko dades tecelo serto nyesel

## 17:30

Leser, Tuhan niko ngelapangke rezeki peranti sinten yên Dio kenda’i serto batasi (peranti sinten yên dio kenda’i); leser, Dio Maha Wikan, Maha Ningal hambo-hambo-Nyo.

## 17:31

Serto nano angsal niko munu buda’-buda’ niko kerno takût mîskîn. Kamê’la yên ngesûng rezeki kepado wong-wong niku serto kepado niko. Munu wong-wong niku leser sios doso yên ageng.

## 17:32

Serto nano angsal niko mara’i zina; (zina) niku leser sios damelan kejem, serto sios jalan jahat’.

## 17:33

Serto nano angsal niko munu wong yên diharamke Allah (mununyo), kecuali dengen sesios (alesan) yên leser. [^671] Dan sinten saos dibunu secaro zolim, mangko leser, Kamê’sampûn ngesûng kekuasoan [^672] kepado walinyo, tapi nano angsal walinyo niku tepeliwat jerû pembunuhan. Selesernyo dio iola wong yên angsal petolongan.

[^671]: Ningal catetan Al An’am ([^6] : 151.

[^672]: Kekuasoan di ngeriki iola hal ahli waris yên tebunu atawa sirah peranti nuntut qisas atawa nerimo diat. Ningal Al-Baqoroh ([^2]: 178, serto An-Nisā ([^4]: 92.

## 17:34

Serto nano angsal niko mara’i harto buda’ yatim, kecuali dengen caro yên lebî saê (bemanfaat) sampî dio dewasa, serto penuila semayoan, kerno semayoan niku cengki ditedo petanggungjawabannyo.

## 17:35

Serto sempurnokela takaran napibilo niko menakar, serto timbangla dengen dacing yên leser. Nikula yên lebî saê (peranti niko) serto lebîh saê akibatnyo.

## 17:36

Serto nano angsal niko melo’i sesios yên nano niko wikan. Kerno pendengeran, peningalan serto ati nurani, sedanten niku ayûn  diminta’ petanggungjawabannyo.

## 17:37

Serto nano angsal niko bejalan di bumi niki dengen sombong, kerno selesernyo niko nano ayûn  angsal nembus bumi serto nano ayûn  wikan menjulang setinggi gunung.

## 17:38

Sedanten niku [^673] kejahatannyo sangat dibenci di sisi Tuhan niko.

[^673]: Sedanten larangan yên dikelap pado ayat 22, 23, 26, 29, 31, 32, 33, 34, 46, serto 37 suroh niki.

## 17:39

Nikula sebagîan hikmah yên diwahyuke Tuhan kepado niko (Muhammad). Serto nano angsal niko ngewêntenke Tuhan yên lian di sampîng Allah, mengken niko dilemparke lebet nerako jerû kewêntenan tecelo serto ditebîke (dari rahmat Allah).

## 17:40

Mangko napi pantes Tuhan mîlîke buda’ lanang peranti niko serto Dio ngembîl buda’ wadon dari malaêkat? Leser, niko leser-leser bekelap kata yên ageng (dusonyo).

## 17:41

Serto leser, jerû Al-Qur’an niki sampûn Kamê’ (jelaske) beulang-ulang (peringetan), supayo wong-wong niku selalu inget. Tapi (peringatan) niku cuma namba wong-wong niku lari (dari keleseran).

## 17:42

Kelapkela (Muhammad), “Kalu wênten tuhan-tuhan di sampîng-Nyo, sêma’ pundi yên wong-wong niku kelapke, niscayo tuhan-tuhan niku nyari jalan kepado Tuhan yên punyo ‘Arsy.”

## 17:43

Mahasuci dan Mahatinggi Dio dari napi yên wong-wong niku kelapke, luhur serto agung (nano wênten tandingannyo).

## 17:44

Langit yên pitu bumi serto sedanten yên wênten di jerûnyo betasbî kepado Allah. Serto nano wênten sesios wong jugo melianke betasbi dengen memuji-Nyo, tapi niko nano ngerti tasbi wong-wong niku. Leser Dio Maha Penyantun, Maha Pengampun.

## 17:45

Serto napibilo niko (Muhammad) maco Al-Qur’an. Kamê’ wêntenke sesios gedêk yên nano tetingal antaro niko serto wong-wong yên nano beiman kepado kehidupan akhirat,

## 17:46

Serto Kamê’ dadeske ati wong-wong niku tetutup serto kûpîng wong-wong niku tesumbet, supayo wong-wong niku nano wikan memahaminyo. Serto napibilo niko bekelap Tuhan niko saos jerû Al-Qur’an, wong-wong niku melèngos ke buri (kerno benci),

## 17:47

Kamê’ lebîh wikan jerŏ kewêntenan ma’ pundi wong-wong niku dengerke sewaktu wong-wong niku dengerke niko (Muhammad), serto sewaktu wong-wong niku bebîsîk-bîsîk (ya'ni) sewaktu wong zolim niku bekelap, “Niko cuma numut sesios lanang yên keno sîhîr”

## 17:48

Ningallah ma’ pundi wong-wong niku mendamelke peumpamoan peranti niko (Muhammad); kerno niku wong-wong niku dades seset serto nano wikan male nemuke jalan (yên leser).

## 17:49

Serto wong-wong niku bekelap, “Napibilo Kamê’sampûn dades tulang-belulang serto bendo-bendo yên ancur, napika Kamê’ leser-leser ayûn  dibangkitke mantu’ sebagê makhluk yên anyar?”

## 17:50

Kelapkela (Muhammad), “Dadesla niko batu atawa besi,

## 17:51

Atawa dades makhluk yên ageng (yên nano mungkin idup male) nurut pikiran niko.” Mangko wong-wong niku ayûn  betaken, “Sinten yên ayûn  ngidupke Kamê’ male?” Kelapkela, “Yên sampûn nyiptoke niko bungaran kali.” Lalu wong-wong niku ayûn  geleng-gelengke pala’nyo kepado niko serto bekelap, “Kapan (Kiamat) niku (ayûn  dadesnyo)?” Kelapkela, “Barangkali waktunyo sampûn para’,”

## 17:52

Ya'ni pado dinten Dio ngawe niko, serto niko matuhi-Nyo sembîl muji-Nyo serto niko ngiro, (rasonyo) cuma sedenget saos niko bediem (di jerȏ kubur).

## 17:53

Serto Kelapkela kepado hambo-hambo Kulo, “Ayûn la wong-wong niku bekelap kelapan yên lebî saê (leser). Leser, sêtan niku (selalu) nimbulke beselewahan di antaro wong-wong niku. Leser, sêtan iola mûsû yên nyato peranti manusio.

## 17:54

Tuhan niko lebî wikan tentang niko. Kalu Dio ngenda’i, niscayo Dio ayûn ngesûng rahmat kepado niko, serto kalu Dio ngenda’i, cengki Dio ayûn  ngazab niko. Serto Kamê’ nanola ngûtûs niko (Muhammad) peranti dades penjago peranti wong-wong niku.

## 17:55

Serto Tuhan niko lebî wikan sinten yên di langit serto di bumi. Serto leser, Kamê’ sampûn ngesûng kelebîan kepado sebagîan nabi-nabi atas sebagîan (yên lian), serto Kamê’ sungke Zabur kepado Dawud.

## 17:56

Kelapkela (Muhammad), “Awela wong-wong niku yên niko anggep (tuhan) [^674] selian Allah, wong-wong niku nano kuaso peranti ngelengetke bahayo dari niko serto nano (pulo’) wikan ngubanyo.”

[^674]: Mukjizat yên songo niku wêntenla: tongkat, tangan, belalang, tumo, kodok, dara, topan, laut, serto bukit Thur.

## 17:57

Wong-wong yên wong-wong niku awe niku, wong-wong niku dewe’ nyari jalan kepado Tuhan  sinten di antaro wong-wong niku yên lebî para’ (kepado Allah). wong-wong niku ngarepke rahmat-Nyo serto takut ayûn  ngazab-Nyo. Leser, azab Tuhan niko sesios yên (mesti) ditakuti.

## 17:58

Serto nano wênten sios negeri (yên durhako pendûdûknyo), melianke Kamê’ minasokenyo sedéréng dinten Kiamat atawa Kamê’ sikso (pendûduknyo) dengen sikso yên keras nian. Yên ma’ niku sampûn tetulis di jerŏ Kitab (Lauh Mahfūzh).

## 17:59

Serto nano wênten yên ngalangi Kamê’ peranti ngesûngke (kepado niko) tando-tando (kekuasoan Kamê’), melianke kerno (tando-tando) niku sampûn dibudike ole wong kerîhîn. Serto sampûn Kamê’ sungke kepado kaum Samud unto wadon (sebagî mukjizat) yên wikan ditingal, tapi wong-wong niku nganiayo (unto wadon niku). Serto Kamê’ nano ngesûng tando-tando niku melianke peranti nakut-nakuti.

## 17:60

Serto (imutla), sewaktu Kamê’ wahyuke kepado niko, “Leser, (ilmu) Tuhan niko ngelingkupi sedanten manusio.” Serto Kamê’ nano dadeske mimpi yên sampûn Kamê’ ningalke kepado niko, melianke sebagî ujian peranti manusio serto (ma’ niku saos) pohon kayu yên tekûtûk (zaqqum) jerȏ Al-Qur’an. Serto Kamê’ nakut-nakuti wong-wong niku, tapi yên ma’ niku cuma namba ageng kedurhakoan wong-wong niku.

## 17:61

Serto (imutla), sewaktu Kamê’ bekelap kepado sedanten malaékat, “Sujudla niko sedanten kepado Adam,” lalu wong-wong niku sujud, kecuali Iblîs. Dio bekelap, “Napi kulo mesti besûjûd kepado wong yên Niko dadeske dari tanah?”

## 17:62

Dio (Iblîs) bekelap, “Terangkela kepado kulo, napi ma’ niki yên lebî Niko mulioke daripado kulo? Kalu Niko ngesûng waktu kepado kulo sampî dinten Kiamat, cengki ayûn kulo sesetke keturunannyo, kecuali sebagêan alit.”

## 17:63

Dio (Allah) bekelap, “kesala, tapi sinten saos di antaro wong-wong niku yên tumut niko, mangko leser, nerako Jahannamla balesan niko sedanten, sebagî pembalesan yên cukup.

## 17:64

Serto budikela sinten saos di antaro wong-wong niku yên niko (iblîs) wikan dengen suaro niko (yên mukau), kerakela pasukan niko tehadep wong-wong niku, yên bekudo serto yên bejalan sekel, serto besekutula dengen wong-wong niku pado harto serto buda’-buda’ lalu sung semayoan kepado wong-wong niku.” Padohal sêtan niku cuma nyêmayoanke budian saos kepado wong-wong niku.

## 17:65

“Selesernyo (tehadep) hambo-hambo Kulo, niko (iblîs) nanola wikan bekuaso pucu’ wong-wong niku. Serto cungkupla Tuhan niko sebagî penjago.”

## 17:66

Tuhan nikola yên melayarke baito-baito di lautan peranti niko, supayo niko ngerunut karunio-Nyo. Leser, Dio Maha Penyayang sami niko.

## 17:67

Serto napibilo niko dicampa’i bahayo di lautan, niscayo lenget sedanten yên (biaso) niko awê, kecuali Dio, tapi, sewaktu Dio nyelamatke niko ke daratan, niko melengos (dari-Nyo). Serto manusio memang serîng ingkar (nano besyûkûr).

## 17:68

Mangko napika niko ngeraso aman bahwo Dio nano ayûn menemke sebagîan daratan besami niko atawa Dio niupke (angin keras yên bakto) batu-batu alît? Serto niko nano ayûn  dapet sesios pelîndûng pun,

## 17:69

Atawaka niko ngeraso aman bahwo Dio nano ayûn  mantu’ke niko ke laut sesios male, sampun niku Dio niupke angin topan kepado niko serto ditenggelemke-Nyo niko disebabke kekafîran niko? Sampûn niku niko nano ayûn dapetke sesios penolongpun jerŏ ngadepi (siksoan) Kamê’.

## 17:70

Serto leser, Kamê’ sampûn mulioke buda’ cucung (zuriyat) Adam, serto Kamê’ angkut wong-wong niku di darat serto di laut, serto Kamê’ sung wong-wong niku rezeki dari yên saê-saê serto Kamê’ lebîke wong-wong niku di pucu’ kata makhluk yên Kamê’ ciptoke dengen kelebîan yên sempurno.

## 17:71

(Imutla), pado dinten (sewaktu) Kamê’ panggil saben umat dengen pesiranyo; serto sinten saos disungke catetan amalnyo di tangan kanannyo wong-wong niku ayûn  maco catetannyo (dengen leser), serto wong-wong niku nano ayûn  dirugike setîtî’pun.

## 17:72

Serto sinten saos buto (atinyo) di dunio niki, mangko di akhirat dio ayûn buto serto teseset dari jalan (yên leser).

## 17:73

Dan wong-wong niku hampîr ngelengoske niko (Muhammad) dari napi yên sampûn Kamê’ wahyuke kepado niko, supayo niko ngewênten-wênteni yên lian tehadep Kamê’; serto kalu ma’ niku cengki wong-wong niku dadeske niko rencang yên setio.

## 17:74

Serto sekironyo Kamê’ nano neguke (ati) niko, niscayo niko ampîr saos condong setîtî’ kepado wong-wong niku,

## 17:75

Kalu ma’ niku, cengki ayûn Kamê’ rasoke kepado niko (siksoan) belipet-lipet di dunio niki serto belipet-lipet sampûn padem, serto niko (Muhammad) nano ayûn angsal sesios penolong saos tehadep Kamê’.

## 17:76

Serto leser, wong-wong niku ampîr muat niko (Muhammad) bingsal di negeri (Mekah) kerno niko mesti metu dari negeri niku serto kalu tejadi ma’ niku, niscayo sepademnyo niko wong-wong niku nano ayûn tinggal (di ngeriko), melianke sedenget saos.

## 17:77

(Yên ma’ niku) ngerupoke ketetepan peranti sedanten rasul Kamê’ yên Kamê’ ûtus sedéréng niko, serto nano ayûn niko dapeti perubahan pucu’ ketetepan Kamê’.

## 17:78

Damelkela solat sejak matahari tegelincir sampê gelepnyo malem serto (damelkela pulo’ solat\`) sûbû. Leser, solat sûbû niku disaksike (ole malaêkat).

## 17:79

Serto pado sebagêan malem, damelkela solat tahajud (sebagê sios ibadat) tambahan peranti niko; mugi-mugi saos Tuhan niko munggahke niko ke panggonan yên tepuji.

## 17:80

Serto Kelapkela (Muhammad), ya Tuhan kulo, lebetkela kulo ke panggonan jerȏ yên leser serto sungkela kepado kulo dari sisi Niko kekuasoan yên wikan nolong (kulo).

## 17:81

Serto Kelapkela, “Keleseran sampûn rawuh serto yên batil sampûn lenget.” Leser, yên batil niku cengki lenyep.

## 17:82

Serto Kamê’ turunke dari Al-Qur’an (sesios) yên dades penawar serto rahmat peranti wong yên beiman, sedengke peranti wong yên zolim (Al-Qur’an niku) cuma ayûn  nambah kerugian.

## 17:83

Serto napibilo Kamê’ sungke keladasan sami manusio, niscayo dio melengos serto jauhi awa’nyo dengen sombong; serto napibilo dio ditimpo kesusahan, niscayo dio beputus aso.

## 17:84

Kelapkela (Muhammad), “Saben wong bedamel numut dengen pembawaannyo dewek-dewek.” Mangko Tuhan niko lebîh wikan sinten yên lebî leser jalannyo

## 17:85

Serto wong-wong niku betaken kepado niko tentang ruh. Kelapkela, “Ruh niku telebet urusan Tuhan kulo, sedengken niko disung ilmu setîtî saos’”

## 17:86

Serto selesernyo kalu Kamê’ ngayuni, niscayo Kamê’ lenyepke napi yên sampûn Kamê’ wahyuke kepado niko (Muhammad), serto niko nano ayûn dapetke sesios pembelo pun tehadep Kamê’,

## 17:87

Kecuali kerno rahmat dari Tuhan niko. Leser, karunio-Nyo pucu’ niko (Muhammad) ageng nian.

## 17:88

Kelapkela, “Selesernyo kalu manusio serto jin bekumpul peranti dadeske yên mêmper (dengen) Al-Qur’an niki, wong-wong niku nano ayûn wikan dades yên mêmper dengennyo, meskipun wong-wong niku saling mantu sios sami lian.”

## 17:89

Serto leser, Kamê’ sampûn nerangke beulang-ulang kepado manusio jerȏ Al-Qur’an niki dengen bemacem-macem peumpamoan, tapi kata manusio ngingkari (nyo).

## 17:90

Serto wong-wong niku bekelap, “Kamê’ nano ayûn pecayo kepado niko (Muhammad) sedêrêng niko mancarke mato toya dari bumi peranti Kamê’,

## 17:91

Atawa niko wênten sesios kebûn kurmo serto anggur, sampun niku niko alîrke di celo-celonyo sungi yên deres alirannyo,

## 17:92

Atawa niko nyampakke langit bekepîng-kepîng pucu’ Kamê’, séma’ pundi niko kelapke atawa (sedêrêng) niko rawûke Allah dan sedanten malaêkat behadepan rai dengen Kamê’.

## 17:93

Atawa niko nyampa’ke langit bekepîng-kepîng pucu’ Kamê’, séma’ pundi niko kelapke atawa (sedéréng) niko rawuke Allah serto sedanten malaêkat behadepan rai dengen Kamê’.

## 17:94

Serto nano wênten sesios yên ngalangi manusio peranti beiman sewaktu petûnjûk rawû kepadonyo, selian kelapan wong-wong niku, “Ngapo Allah ngûtûs sesios manusia dades rosul?”

## 17:95

Kelapkela (Muhammad), “Sekironyo di bumi wênten sedanten malaékat, yên bejalan-jalan dengen teneng, niscayo Kamê’ turunke kepado wong-wong niku malaêkat dari langit peranti dades rasul.”

## 17:96

Kelapkela (Muhammad), “Cungkupla Allah dades saksi antaro kulo serto niko sedanten. Leser, Dio Maha Wikan, Maha Ningal peranti hambo-hambo-Nyo.”

## 17:97

Serto sinten saos yên disung hidayah Allah, Diola yên ngewênteni hidayah serto sinten saos yên disesetke dadesnyo sesios-sios niko nano ayun ngewênteni penolong-penolong peranti wong-wong niku selian dari Dio. Serto Kame’ ayun nyatuke wong-wong niku pado dinten kiamat (diseret) pucuk rai wong-wong niku jero kewêntenan buto, bisu serto pekak. Panggonan kedieman wong-wong niku wêntenla nerako jahannam. saben-saben nyalo api jahannam niku ayun pidem, Kame’ namba male peranti wong-wong niku nyalonyo.

## 17:98

Nikula balesan peranti wong-wong niku, kareno selesernyo wong-wong niku kafir kepado ayat-ayat Kame’ serto (kareno wong-wong niku) bekelap: "Napila kalu kame’ sampun dades tulang belulang serto bendo-bendo yên ancur, napila kame’ selesernyo ayun dibangkitke male peca’ makhluk anyar?"

## 17:99

Serto napila wong-wong niku nano merhatike bahwosonyo Allah yên nyiptoke langit serto bumi wêntenla kuaso (pulo) nyiptoke yên mêmper dengen wong-wong niku, serto sampun nêtêpke waktu yên tetentu peranti wong-wong niku yên nano wênten keraguan padonyo? Mako wong-wong zalim niku nano ngayuni kacowali kekafiran.

## 17:100

Kelapkela: "Kalu saos niko nguasoi pebendaharoan-pebendaharoan rahmat Tuhan kulo, niscayo pebendaharoan niku niko tahan, kareno takut numbaskenyo". serto wêntenla wong niku tekêt’ nian.

## 17:101

Serto selesernyo Kame’ sampun ngesung sami Musa songo mukjizat yên nyato , mako takenla sami Bani Israil, sewaktu Musa rawu sami wong-wong niku sampun niku Fir'aun bekelap sami dio: "Selesernyo kulo sangko niko, Hei Musa, sios wong yên keno sihir".

## 17:102

Musa nyawab: "Selesernyo niko sampun wikan, bahwo nano yên nûrûnke mukjizat-mukjizat niku kacowali Tuhan yên meliharo langit serto bumi seperanti bukti-bukti yên nyato; serto Selesernyo kulo nyangko niko, Hei Fir'aun, sios wong yên ayun binaso".

## 17:103

Sampun niku (Fir'aun) ayun ngûsîr wong-wong niku (Musa serto pengikut-pengikutnyo) dari bumi (Mesir) niku, mako Kame’ tenggelemke dio (Fir'aun) serto wong-wong yên besami-sami dio sedantennyo,

## 17:104

Serto Kame’ befirman sesampun niku sami Bani Israil: "mantepla di negeri niki, mako napi bilo rawu maso bebangkît, niscayo Kame’ rawuke niko jero kewêntenan becampur baur (dengen musu niko )".

## 17:105

Serto Kame’ tûrûnke (Al Quran) niku dengen seleser-lesernyo serto Al Quran niku sampun tûrûn dengen (ngebakto) keleseran. Dan Kame’ nano ngutus niko, ngelianke seperanti pembakto kabar gembiro serto pengesung peringetan.

## 17:106

Serto Al Quran niku sampun Kame’ tûrûnke dengen setiti’-setiti’ supayo niko macokenyo lambat-lambat sami wong serto Kame’ nurunkenyo secaro betahap

## 17:107

Kelapkela: "Berimanla niko sami-Nyo atawa nano usa beriman (sami saos peranti Allah). Selesernyo wong-wong yên disung ilmu sederengnyo napi bilo Al Quran dibacoke sami wong-wong niku, wong-wong niku nyungkur pucu’ rai wong-wong niku sambîl besujud,

## 17:108

Dan wong-wong niku bekelap: "Maha suci Tuhan kame’, selesernyo janji Tuhan kame’ cengki dikebegi".

## 17:109

Serto wong-wong niku nyûngkûr pucuk rai wong-wong niku sambîl nangis serto wong-wong niku betamba khusyu'.

## 17:110

Kelapkela: "Kelapke Allah atawa kelapke Ar-Rahman. dengen nami yên pundi saos niko awê, Dio wênten al asmaaul husna (nami-nami yên tesae) serto nano angsal niko ngeraske suaro niko jero shalat niko serto nano angsal pulo ngerendakenyo serto limbangla jalan tenga di antaro keduo niku".

## 17:111

Serto kelapkela: "Sedanten puji peranti Allah yên nano ngewênteni anak serto nano ngewênteni rencang di jero kerajoan-Nyo serto Dio nano pulo hino yên merluke penolong serto agungkela Dio dengen pengagungan yên sekata-katanyo.

## 18:1

Sedanten puji peranti Allah yên sampun nûrûnke sami hambo-Nyo Al kitab (Al-Quran) serto Dio nano ngewêntenke kebengkokan [^675]di jeronyo;

[^675]: Nano wênten makna yang belawanan serto nano wênten penyimpangan dari keleseran

## 18:2

Sebagî bimbingan yên leser, peranti ngimutke siksoan yên pedî nian dari sisi Allah serto ngesung kabar gembiro sami wong-wong yên beriman, yên namelke amal soleh, bahwo wong-wong niku ayun ngewênteni balesan yên saê,

## 18:3

Wong-wong niku kekel di jeronyo sampî selami-laminyo.

## 18:4

Serto peranti ngimutke sami wong-wong yên bekelap: "Allah ngembil sios anak."

## 18:5

Wong-wong niku sesios kali nano ngewênteni ilmu tentang hal niku, ma’ niku pulo nenek moyang wong-wong niku. Alangke buruknyo kelap-kelapan yên metu dari mulut wong-wong niku; wong-wong niku nano ngelapke (sesios) kacowali dusto.

## 18:6

Dades, mengkîn niko ayun munu awak niko kareno sedî ati sesampun wong-wong niku melengos, Sekironyo wong-wong niku nano beriman sami keterangan niki (Al-Quran).

## 18:7

Selesernyo Kame’ sampun dadeske napi yên di bumi sebagî pehiasan perantinyo, supayo Kame’ nguji wong-wong niku sinten saos di antaro wong-wong niku yên tesaê damelannyo.

## 18:8

Kame’ selesenyo ayun dadeske (pulo’) napi yên di pucu’nyo dades lema rato jugo tandus.

## 18:9

Napika niko nyangko bahwo wong-wong yên niemi guo serto (yên ngewênteni) raqim [^676] niku, wong-wong niku temasuk tando-tando kekuasoan Kame’ yên nakjubke?

[^676]: Sebagîan mufasir ngertike nami anjing serto sebagîan liannyo ngertike batu besirat

## 18:10

(Imutla) sewaktu sedanten pemudo niku nyari panggonan belîndûng ke jero guo, sampun niku wong-wong niku bedoa: "Hai Tuhan kame’, sungla rahmat sami kame’ dari sisi-Niko serto sempurnokela peranti kame’ hidayah yên leser jero urusan kame’ (niki)."

## 18:11

Dades Kame’ tûtûp kûpîng wong-wong niku pinten-pinten taûn di jero guo niku [^677]

[^677]: Allah nilemke wong-wong niku 309 taun qomaria di jero guo niku (tingal ayat 25 dari surat niku) sehinggo wong-wong niku nano angsal dibangunke sami suaro napi saos.

## 18:12

Sesampun niku Kame’ tangike wong-wong niku, supayo Kame’ wikan pundila di antaro keduo golongan niku [^678] yên langkung tepat jero ngitung pinten lami wong-wong niku nêtêp (jero guo niku).

[^678]: Keduo golongan niku wêntenla bujang-bujang niku dêwê’ yên beselisi tentang pinten lambatnyo wong-wong niku nêtêp di jero guo niku.

## 18:13

Kame’ kisoke sami niko (Muhammad) kiso niki dengen leser. Selesernyo wong-wong niku wêntenla pemudo-pemudo yên beriman sami Tuhan wong-wong niku, serto Kame’ namba pulo peranti wong-wong niku hidayah.

## 18:14

Serto Kame’ negûke ati wong-wong niku sewaktu wong-wong niku tega’ [^679], sampun niku wong-wong niku bekelap, "Tuhan kame’ wêntenla Tuhan sedanten langit serto bumi; kame’ sesios kali nano nyeru Tuhan selian Dio, selesernyo kame’ kalu ma’ niku sampun ngelapke kelapan yên tebî nian dari keleseran".

[^679]: Maksudnyo: tegak di luan rajo Dikyanus (Decius) yên zalim serto nyombongke diri.

## 18:15

Kaum kame’ niki sampun dadeske selian Dio sebagî tuhan-tuhan (peranti disemba). ngapi wong-wong niku nano ngemukoke alesan yên terang (tentang kepercayoan wong-wong niku)? sinten saos yên langkung zalim daripado wong-wong yên ngewêntenke kebohongan tehadep Allah?

## 18:16

Serto napibilo niko ninggalke wong-wong niku serto napi yên wong-wong niku semba selian Allah, mako limbangla panggonan belîndûng ke jero guo niku, niscayo Tuhan niko ayun ngelimpake sebagîan rahmat-Nyo sami niko serto ngewêntenke sesios yên beguno peranti niko jero urusan niko [^680].

[^680]: Kelapan niki tedades antaro wong-wong niku dêwê’ yên nongolnyo kereno ilham dari Allah.

## 18:17

Serto niko ayun ningal matoari sewaktu terbit, condong dari guo wong-wong niku ke sebela kanan, serto bilo matoari tebenam nebîi wong-wong niku ke sebela kiwo sedeng wong-wong niku wênten jero panggonan yên lempeng di jero guo niku. niku wêntenla sebagîan dari tando-tando (keagengan) Allah. Sinten saos yên disung hidayah ole Allah, dades dio-la yên wênten hidayah; serto sinten saos yên disesetke-Nyo, dades niko nano ayun ngangsalke sios sirah yên angsal ngesung hidayah dengennyo.

## 18:18

Serto niko nyangko wong-wong niku tangi, padohal wong-wong niku tilem; serto Kame’ bola’-bali’ke wong-wong niku ke kanan serto ke kiwo, sedeng anjing wong-wong niku ngelûnjûrke keduo lengennyo di luan lawang guo. serto kalu niko nyaksike wong-wong niku cengki niko ayun bepalîng dari wong-wong niku dengen larike diri serto cengki (ati) niko ayun dipenui ole ketakutan tehadep wong-wong niku.

## 18:19

Serto mak nikula Kame’ tangike wong-wong niku supayo wong-wong niku salîng betaken di antaro wong-wong niku dêwê’. bekalapla sala sios di antaro wong-wong niku: sampun pinten lambatka niko wênten (di ngeriki?)". wong-wong niku nyawab: "Kito wênten (di ngeriki) sedinten atawa separo dinten". bekelap (yên lian): "Tuhan niko langkung wikan pinten lambatnyo niko wênten (di ngeriki). dadesnyo kengkenla sala sios wong di antaro niko peranti kesa ke kota dengen makto redano perak niko niki, serto hendaknyo dio ningal pundi tedoan yên langkung saê, dadesnyo cengki dio makto tedoan niku peranti niko, serto cengkinyo dio belaku lema-lembut serto nano angsal sesios kali nyerioske hal niko sami sinten saos.

## 18:20

Selesernyo kalu wong-wong niku angsal wikan panggonan niko, niscayo wong-wong niku ayun mabît niko dengen batu, atawa makso niko lagi sami agami wong-wong niku, serto kalu ma’ niku cengkila niko nano ayun beruntung selami-laminyo".

## 18:21

Serto ma’ niku (pulok) Kame’ ningalke (wong) dengen wong-wong niku, supayo wong niku wikan, bahwo semayoan Allah niku leser, serto bahwo kerawuan dinten kiamat nano wênten keraguan padanyo. sewaktu wong-wong niku beselîsî tentang urusan wong-wong niku [^681], wong-wong niku bekelap: "Tega’ke sios rompok di pûcûk (guo) wong-wong niku, Tuhan wong-wong niku langkung wikan tentang wong-wong niku". wong-wong yên bekuaso peranti ûrûsan wong-wong niku bekelap: "Selesernyo kame’ ayun nega’ke sios rompok ibadat di pûcûknyo".

[^681]: Yên wong-wong niku peselîsîke niku tentang dinten kiamat: napila ayun tedades atawa nano serto napibilo dibangkîtke pado dinten kiamat dengen jasad atawa roh atawa dengen roh saos. Dadesnyo Allah manggîke wong-wong niku dengen pemuda-pemuda jero kiso niki peranti nyelaske bahwo dinten kiamat niku cengki rawu serto bebangkît niku wêntenla dengen tûbû serto jiwo.

## 18:22

Mengkîn (wênten wong yên ayun) ngelap [^682] (jumla wong-wong niku) wêntenla tigo wong yên kesekawan wêntenla anjîngnyo, serto (yên lian) ngelapke: "(jumla wong-wong niku) wêntenla limo wong yên keenam wêntenla anjîng nyo", sebagî sangkoan tehadep barang yên ghaîb; serto (yên lian lagi) ngelapke: "(jumla wong-wong niku) pitu wong, yên ke wolu wêntenla anjîngnyo". Kelapkela: "Tuhan kulo wikan nian jumla wong-wong niku; nano wênten wong yên wikan (itungan) wong-wong niku kacowali setîtî’". kereno niku nano angsal niko (Muhammad) bebala tentang hal wong-wong niku, kacowali bebala lahir saos serto nano angsal niko nakenke tentang wong-wong niku (pemudo-pemudo niku) sami sios wong saos di antaro wong-wong niku.

[^682]: Yên dimaksud dengen wong yên ayun ngelapke niki diola wong-wong ahli kitab serto lian-liannyo pada zaman Nabi Muhammad s.a.w.

## 18:23

Serto nano angsal sesios kali niko ngelapke tentang sesios: "Selesernyo kulo ayun namelke niki benjeng pagi,

## 18:24

Kacowali (dengen mengelap): "Insya Allah" [^683]. serto imutla sami Tuhan niko kalu niko lali dan Kelapkela: "Mugi-mugi Tuhan kulo ayun ngesung kulo hidayah sami yên langkung para’ keleserannya dari pado niki".

[^683]: Nûrût riwayat, wênten pinten-pinten wong Quraisy betaken sami Nabi Muhammad s.a.w. tentang roh, kisa ashhabul kahfi (penunggu guo) serto kisa Dzulqarnain sampun niku beliau nyawab, rawula benjîng pagi sami kulo supayo kulo kisoke. serto beliau nano ngelapke Insya Allah (retinyo kalu Allah ngayun). tapi kironyo sampî benjeng dintennyo wahyu telat rawu peranti nyerioske hal-hal tesebut serto Nabi nano angsal nyawabnyo. Dadesnyo turunla ayat 23-24 di pûcûk, sebagî pelajaran sami Nabi; Allah ngimutke pulo napibilo Nabi lali ngelap Insya Allah mesti begancang ngelapkennyo Mengkîn.

## 18:25

Serto wong-wong niku nêtêp di jero guo wong-wong niku tigo ratus taun serto ditamba songo taun (lagi).

## 18:26

Kelapkela: "Allah wikan nian pinten laminyo wong-wong niku nêtêp (di guo); kewêntenan-Nyo-la sedanten yên tesingit di langit serto di bumi. Alangke terang peningalan-Nyo serto alangke tajem pendengeran-Nyo; nano wênten sios wong pelindûng peranti wong-wong niku selian dari pado-Nyo; serto Dio nano ngembil sios wong saos dades sekutu-Nyo jero netepke keputusan".

## 18:27

Serto bacokela napi yên diwahyuke sami niko, ya’ni kitab Tuhan niko (Al Quran). nano wênten (sios wong saos) yên angsal meroba kalimat-kalimat-Nyo. serto niko nano angsal panggi panggonan belindung selian dari pado-Nyo.

## 18:28

Serto besabarla niko sami-sami dengen wong-wong yên nyeru Tuhannyo di benjîng pagi serto senjo dinten dengen ngarep keridhoan-Nyo; serto nano angsal kale mato niko melengos dari wong-wong niku (kereno) ngarepke pehiasan dunio niki; serto nano angsal niko numuti wong yên atinyo sampun Kame’ lalaike dari ngimuti Kame’, serto nuruti hawo nafsunyo serto wêntenla kewêntenannyo niku lewat bates.

## 18:29

Serto Kelapkela: "Keleseran niku rawunyo dari Tuhan niko; dadesnyo sinten saos yên ayun (beriman) hendakla io beriman, serto sinten saos yên ayun (kafir) nano napi-napi io kafir". Selesernyo Kame’ sampun ngewêntenke peranti wong wong zalim niku nerako, yên gejolaknyo ngepung wong-wong niku. serto kalu wong-wong niku nedo ngumbî, niscayo wong-wong niku ayun disung ngumbî dengen toya ma’ kayo besi yên mendîdî yên nganguske luan. nikula ngumbîan yên jahat nian serto panggonan rehat yên jahat nian.

## 18:30

Selesernyo wong-wong niku yên beriman serto beramal sole, cengkila Kame’ nano ayun nyio-nyioke pahalo wong-wong yên namelke amalan(nyo) dengen yên saê.

## 18:31

Wong-wong niku, nikula (wong-wong yên) peranti wong-wong niku surgo 'Adn, ngalîr sungi-sungi di bawanyo; di jero surgo niku wong-wong niku didandani dengen gelang mas serto wong-wong niku pake kelambi ijo dari sutero alus serto sutero tebel, sedeng wong-wong niku lînggî sambîl besender di pûcûk dipan-dipan yên cindo. nikula pahalo yên sesaê-saênyo, serto panggonan rehat yên cindo;

## 18:32

Serto sungla sami wong-wong niku [^684] sios perumpamoan kale wong lanang [^685] , Kame’ dadeske peranti sios wong di antaro keduonyo (yên kafir) kale kebûn anggûr serto Kame’ kelilingi keduo kebûn niku dengen pohon-pohon kurmo serto di antaro kale kebun niku Kame’ dadeske ladang.

[^684]: Sami wong-wong mukmin serto wong-wong kafir.

[^685]: Kale wong Yahudi yên sios wong mukmin serto yên lian kafir.

## 18:33

Kale kebûn niku ngasilke buanyo, serto kebun niku nano wênten kirang buanyo setîtî’ jugo, serto Kame’ alîrke sungi di bucu-bucu keduo kebun niku,

## 18:34

Serto dio ngewênteni kekayoan ageng, dadesnyo io bekelap sami rencangnyo (yên mukmin) sewaktu bekela-kelap dengên dio: "Herto kulo langkung kata dari pado herto niko serto pengikut-pengikut kulo langkung kuat"

## 18:35

Serto dio melebet ke kebûnnyo sedeng dio zalim tehadep dirinyo dêwê’ [^686] ; io bekelap: "kulo sangko kebûn niki nano ayun tumpes selami-laminyo,

[^686]: Dengen keangkuan serto kekafirannya.

## 18:36

Serto kulo nano nyangko dinten kiamat niku ayun rawû, serto kalu sekironyo kulo mantû’ke sami Tuhan kulo, cengki kulo ayun ngewênteni panggonan niku lagi yên langkung saê dari pado kebûn-kebûn niku".

## 18:37

Rencangnyo (yên mukmin) bekelap saminyo - sedeng dio bekelap-kelap dengennyo: "napi niko kafir sami (Tuhan) yên dadeskw niko dari lema, sampun niku dari setetes mani, sampun niku Dio dadeske niko sios wong lanang yên sempurno?

## 18:38

Tapi kulo (pecayo bahwo): Diola Allah, Tuhan kulo, serto kulo nano nyekutuke sios wong saos dengen Tuhan kulo.

## 18:39

Serto ngapi niko nano ngelapke sewaktu niko melebet kebun niko "Maasyaallaah, Laa quwwata illaa billaah (nianla kendak Allah sedanten niki tewujud, nano wênten kekuatan kacowali dengen petolongan Allah). Sekironyo niko anggep kulo langkung setîtî’ dari niko jero hal harto serto keturunan,

## 18:40

Mako mugi-mugi Tuhan kulo, ayun ngesung sami kulo (kebûn) yêng langkung saê dari pado kebun niko (niki); serto mugi-mugi Dio ngîrîmke ketentuan (petîr) dari langit sami kebûn niko; sampî (kebûn niku) dades lema yên licin;

## 18:41

Atawa toyanyo dades sûrût ke jero lema, dadesnyo sesios kali niko nano angsal manggînyo lagi".

## 18:42

Serto harto kekayoannyo ditumpeske; sampun niku io bola’-balî’ke kale tangannyo (tando nyesel) tehadep napi yên io sampun tumbaske peranti niku, sedeng pohon anggûr niku robo besami penyangganyo serto dio bekelap: “yakwa kironyo dumin kulo nano nyekutuke sios wong saos dengen Tuhan kulo".

## 18:43

Serto nano wênten peranti dio segolongan jugo yên ayun nolongnyo selian Allah; serto sesios kali io nano angsal mela dirinyo.

## 18:44

Di ngeriko petolongan niku dari Allah yên hak saos. Dio wêntenla sesaê-saê pengesung pahalo serto sesaê-saê pengesung balesan.

## 18:45

Serto sungla perumpamoan sami wong-wong niku (wong), keidupan dunio sebagi toya ujan yên Kame’ turunke dari langit, dadesnyo dades sûbûr karenonyo tûmbû-tûmbûan di luan bumi, sampun niku tûmbû-tûmbûan niku dades kerîng yên diterbangke ole angin. serto wêntenla Allah, Maha Kuaso peranti sedanten sesios.

## 18:46

Herto serto budak-budak wêntenla pehiasan keidupan dunio tapi amalan-amalan yên kekel lagi sole wêntenla langkung saê pahalonyo di sisi Tuhan niko serto langkung saê peranti dades harapan.

## 18:47

Serto (imutla) ayun dinten (yên sewaktu niku) Kame’ pejalanke gunung-gunung serto niko ayun angsal ningal bumi niku datar serto Kame’ ngûmpûlke sedanten wong, serto nano Kame’ sisoke sios wong saos dari wong-wong niku.

## 18:48

Serto wong-wong niku ayun dibakto ke luan Tuhan niko dengen bebarîs. Selesernyo niko rawû sami Kame’, pecak Kame’ dadeske niko pado kali yên bungaran; bahkan niko ngelapke bahwo Kame’ sesios kali nano ayun netepke peranti niko waktu [^687] (menuhi) semayoan.

[^687]: Yên dimaksud dengen waktu di ngeriki wêntenla dinten bebangkît yên sampun disemayoanke Allah peranti nerimo balesan.

## 18:49

Serto dilepê’kenyo Kitab, sampun niku niko ayun ningal wong-wong besala ketakutan tehadep napi yên (tetûlîs) di jeronyo, serto wong-wong niku bekelap: "yakwa celako kame’, kitab napidio niki yên nano tetinggal yên alit serto nano (pulo) yên ageng, melianke io nyatet sedantennyo; serto wong-wong niku angsal napi yên sampûn wong-wong niku damelke wênten (tetûlîs). serto Tuhan niko nano nganiayo sios wong saos".

## 18:50

Serto (imutla) sewaktu Kame’ befirman sami sedanten Malaikat: "Sujudla niko sami Adam [^688] , dadesnyo sujudla sedantennyo niku kacowali iblis. Dio wênten dari golongan jin, dadesnyo io durhako tehadep perinta Tuhannyo. Pantes nano niko ngembil dio serto turunan-turunannyo sebagî sirah selian daripado-Kulo, sedeng wong-wong niku wêntenla musuh niko? Buruk nian iblîs niku sebagi pengganti (dari Allah) peranti wong-wong yên zalim.

[^688]: Sujud di ngeriki retinyo ngormati serto mulioke Adam, nanola retinyo sujud ngambake diri, kereno sujud ngambake diri niku cuma semato-mato sami Allah.

## 18:51

Kulo nano ngerawuke wong-wong niku (iblîs serto anak cucungnyo) peranti nyaksike penciptoan langit serto bumi serto nano (pulo) penciptoan awa’ wong-wong niku dêwê’; serto nanola Kulo ngembil wong-wong yên nyesetke niku sebagî penolong.

## 18:52

Serto (imutla) pado dinten (yên suwaktu niku) Dio befirman: "kengkenla ole niko sedanten sekutu-sekutu-Kulo yên niko kelapke niku". wong-wong niku sampun niku manggilnyo tapi sekutu-sekutu niku nano males panggilan wong-wong niku serto Kame’ wêntenke peranti wong-wong niku panggonan ketumpesan (nerako).

## 18:53

Serto wong-wong yên bedoso ningal nerako, dadesnyo wong-wong niku ngeyakini, bahwo wong-wong niku ayun nyampak ke jeronyo serto wong-wong niku nano panggî panggonan melengos dari padonyo.

## 18:54

Serto selesernyo Kame’ sampun ngulang-ulangi peranti wong jero Al Quran niki bemacem-macem perumpamoan. serto wong wêntenla makhluk yên kata nian bantaannyo.

## 18:55

Serto nano wênten sesios jugo yên ngalangi wong dari beriman, sewaktu hidayah sampun rawu sami wong-wong niku, serto dari mohon ampun sami Tuhannyo, kacowali (keayunan ngenteni) rawunyo hukum (Allah yên sampun belalu pado) umat-umat yên bingen atawa rawunyo azab peranti wong-wong niku dengen nyato.

## 18:56

Serto nanola Kame’ ngûtûs Rasul-rasul sebagî pembakto berito gembiro saos serto sebagî pengesung peringetan; tapi wong-wong yên kafir manta dengen yên batîl supayo dengen ma’ niku wong-wong niku angsal lenyepke yên hak, serto wong-wong niku nganggep ayat-ayat Kame’ serto peringetan- peringetan tehadep wong-wong niku sebagî olo’-olo’an.

## 18:57

Serto sinten saos yên langkung zalim dari pado wong yên sampun diperingetke dengen ayat-ayat Tuhannyo sampun niku dio bepalîng dari padonyo serto melalike napi yên sampun didamelke ole keduo tangannyo? Selesernyo Kame’ sampun dadeske ati wong-wong niku tetûtûp, (sehinggo wong-wong niku nano) mahaminyo, serto (kame’ nempê’ke pulo) sumbetan di kûpîng wong-wong niku; serto kalu niko nyeru wong-wong niku kepado hidayah, niscayo wong-wong niku nano ayun ngewênteni hidayah selami-laminyo.

## 18:58

Serto Tuhan nikola yên Maha Pengampun, lagi ngewênteni rahmat. kalu Dio ngazab wong-wong niku kereno damelan wong-wong niku, cengki Dio ayun nyegeroke azab peranti wong-wong niku. tapi peranti wong-wong niku wênten waktu yên tetentu (peranti ngewênteni azab) yên wong-wong niku sesios kali nano ayun panggî panggonan belîndûng dari padanyo.

## 18:59

Serto (penduduk) negeri sampun Kame’ binasoke sewaktu wong-wong niku damelke zalim, serto sampun Kame’ tetepke waktu tetentu peranti kebinasoan wong-wong niku.

## 18:60

Serto (imutla) sewaktu Musa bekelap sami muridnyo [^689] : "Kulo nano ayun berenti (melaku) sedereng sampî ke penyiosan kale lautan; atawa kulo ayun melaku sampî betaûn-taûn".

[^689]: Kelap ahli tafsir, murid Nabi Musa a.s. niku wêntenlaYusya’ bin Nun.

## 18:61

Dadesnyo tatkalo wong-wong niku sampî ke penyiosan kale laut niku, wong-wong niku lali sami iwaknyo, lalu iwak niku mencolot ngembil jalannyo ke laut niku.

## 18:62

Dadesnyo sewaktu wong-wong niku melaku langkung tebî, bekalapla Musa sami muridnyo: "Baktola ke ngeriki tedoan kito; Selesernyo kito sampun ngeraso paya kereno pejalanan kito niki".

## 18:63

Muridnyo njawab: "wikan nano niko sewaktu kito ngerunut panggonan belindung di batu wau, dadesnyo selesernyo kulo lali (nyerioske tentang) iwak niku serto nano wêntenla yên ngelalike kulo nyerioskenyo kacowali setan serto iwak niku ngembil jalannyo ke laut dengen nyemelo".

## 18:64

Musa bekelap: "nikula (panggonan) yên kita runut". Sampun niku wong-wong niku mantu’, numuti jejak wong-wong niku.

## 18:65

Sampun niku wong-wong niku panggî dengen sios hambo di antaro hambo-hambo Kame’, yên sampun Kame’ sungke saminya rahmat dari bucu Kame’, serto yên sampun Kame’ ajarke saminyo ilmu dari bucu Kame’ [^690] .

[^690]: Kelap ahli tafsir hamba di ngeriki wêntenla Khidhr, serto yên dimaksud dengen rahmat dingeriki wêntenla wahyu serto kenabian. sedeng yên dimaksud dengen ilmu wêntenla ilmu tentang yên ghaib ma’ kayo yên ayun diterangke dengen ayat-ayat niki.

## 18:66

Musa bekelap sami Khidhr: "angsal nano kulo numuti niko supaya niko ngajarke sami kulo ilmu yên leser di antaro ilmu-ilmu yên sampun diajarke sami niko?"

## 18:67

Dio nyawab: "Selesernyo niko sesios kali nano ayun sanggup sabar besami kulo.

## 18:68

Serto ma’ pundi niko angsal sabar dengen sesios, yên niko dereng ngewênteni ilmu yên cungkup tentang niku?"

## 18:69

Musa bekelap: "Insya Allah niko ayun ngewênteni kulo sebagî wong yên sabar, serto kulo nano ayun nentang niko jero urusan napi saos".

## 18:70

Dio bekelap: "Kalu niko numuti kulo, dadesnyo nano angsal niko nakenke sami kulo tentang sesios napi saos, sampî kulo dêwê’ nerangkennyo sami niko".

## 18:71

Dadesnyo melakula keduonyo, sampî tatkalo keduonya mungga baito sampun niku Khidhr molonginyo. Musa bekelap: "Ngapi niko molongi perahu niku akibatnyo niko nenggelemke penumpangnyo?" Selesernyo niko sampun damelke kesalahan yên ageng.

## 18:72

Dio (Khidhr) bekelap: “ Nanoka kulo sampun bekelap: Selesenyo niko sesios kali nano ayun sabar besami dengen kulo”

## 18:73

Musa bekelap: “nano angsal niko ngukum kulo kereno kalalian kulo serto nano angsal niko mebani kulo dengen sesios kesulitan jero urusan kulo”.

## 18:74

Dades melakula keduonyo; hinggo sewaktu keduonyo panggî dengen sesios budak, dades Khidhr mununyo. Musa bekelap: “Napi niko munu jiwa yen suci, nano kereno dio munu wong lian? Selesernyo niko sampun damelke sesios yen munkar ”.

## 18:75

Dio Bekelap, “Dêdênyo sampun kulo kelapke kepado niko, bahwa niko nano ayun wikan sabar sami kulo?”

## 18:76

Dio (Musa) bekelap, “Kalu kulo betaken kepado niko tentang sesios sesampun niki, mangko nano angsal male niko ngaturi kulo sami niko, selesernyo niko sampun cungkup (sabar) nerimo alesan dari kulo.”

## 18:77

Mangko keduonyo melaku; hinggo sewaktu keduonyo sampî kepado penduduk sesios negeri, wong-wong niku beduo nedo dijamu ole pendûdûknyo, tapi wong-wong niku (pendûdûk negeri niku) nano ayun nyamu wong-wong niku, sampun niku keduonyo ningal gedek rompo’ yên ampîr nyampa’ (di negeri niku), sampun niku dio nega’kenyo. Dio (Musa) bekelap, “Kalu niko ayun, cengki niko angsal nedo upa peranti niku.”

## 18:78

Dio bekelap, “Nikila pepisahan antaro kulo dengen niko, kulo ayun ngesung penjelasan kepado niko tehadep damelan yên niko nano wikan sabar tehadepnyo.

## 18:79

Wênten baito niku wêntenla hak wong miskin yên bedamel di laut, kulo bemaksud ngerusaknyo, kerno di luan wong-wong niku wênten sios rajo yên ayun ngerampas saben baito.

## 18:80

Serto wênten jugo buda’ anom (kafir) niku, keduo walidnyo mu’min, serto kame’ bingsal kalu dio ayun memakso keduo walidnyo kepado kesesetan serto kekafiran.

## 18:81

Sampun niku kame’ ngayuni, sekironyo Tuhan wong-wong niku digenti dengen (sios buda’ lian) yên langkung sae kesuciannyo daripado (buda’) niku serto langkung sayang (kepado walidnyo).

## 18:82

Serto wênten jugo gedek rompo’ niku iola punyo kale buda’ yatim di kota niku, yên di bawanyo tependep harto peranti wong-wong niku beduo, serto abanyo sios wong soleh. Mangko Tuhan niko ngayuni supayo keduonyo sampe ageng serto keduonyo metuke simpenanyo niku sebagî rahmat dari Tuhan niko. Napi yên kulo damelke nano nurut kenda’ kulo dewe’. Nikula keterangan damelan-damelan yên niko nano sabar tehadepnyo.”

## 18:83

Serto wong-wong niku betaken kepado niko (Muhammad) tentang Zulkarnain. Kelapkela, “Ayun kulo bacoke kepado niko kisonyo.”

## 18:84

Leser, Kame’ sampun ngesung kedudukan kepadonyo di bumi, serto Kame’ sampun ngesung jalan kepadonyo (peranti nyampî) sedanten sesios.

## 18:85

Mangko dio nempû sios jalan saos.

## 18:86

Hinggo sewaktu dio sampun sampe di panggonan matoari tegelînsîr, [^691] dio ningalnyo (matoari) tegelînsîr di jerŏ laut yên belumpur item, serto di ngeriku ditemukenyo sios kaum (nano beagami). Kame’ bekelap, “Wahai Zulkarnain! Niko angsal ngukum atawa bedamel keleseran (ngajak beiman) kepado wong-wong niku.”

[^691]: Sampe di pantai sebela barat, panggonan Zulkarnain ningal matoari sedeng tegelînsîr’.

## 18:87

Dio (Zulkarnain) bekelap, “Sinten saos bedamel zolim, kame’ ayun ngukumnyo, sampun niku dio ayun dibale’ke kepado Tuhannyo, sampun niku Tuhan ngazabnyo dengen azab yên keras nian.

## 18:88

Wênten saos wong yên beiman serto mamelke keleseran, mangko dio angsal (pahalo) yên leser peranti balesan, serto ayun kame’ sampîke kepadonyo perinta kame’ yên muda-muda.”

## 18:89

Sampun niku dio nempû sios jalan (yên lian).

## 18:90

Hinggo sewaktu dio sampe di panggonan terbit matoari (sebela timur) ditingalinyo (matoari) besinar di pucu’ sios kaum yên nano Kame’ dadeske sios pelîndûng peranti wong-wong niku dari (cahayo matoari) [^692] niku,

[^692]: Nurut sebagîan mufasir, golongan yên dipanggi Zulkarnain niku umat yên mîskîn.

## 18:91

Ma’nikula, serto selesernyo Kame’ wikan sedanten sesiosnyo yên wênten perantinyo (Zulkarnain).

## 18:92

Sampun niku dio nempu sios jalan (yên lian male).

## 18:93

Hinggo sewaktu dio sampî di antaro duo gunung, didapetinyo di wêngkêng (keduo gunung niku) sios kaum yên ampîr nano wikan kelapan. [^693]

[^693]: Wong-wong niku nano wikan ngêrtike bahaso wong lian, kerno wong-wong niku sangat tebî bezonyo dari bahaso yên lian, serto wong-wong niku saos nano wikan nerangke maksud wong-wong niku dengen leser kerno kekirang cerdasan wong-wong niku.

## 18:94

Wong-wong niku bekelap, “Wahai Zulkarnain! Leser, Ya’jūj serto Ma’jūj [^694] niku (makhluk yên) damelke kerusa’an di bumi, mangko angsalke kame’ mayar niko imbalan peranti niko dadeske gedêg’ penghalang antaro kame’ serto wong-wong niku?”

[^694]: Ya’jūj serto Ma’jūj iolah duo bangso  yên daemelk kerusa’an di bumi.

## 18:95

Dio (Zulkarnain) bekelap, “Napi yên sampun disungke Tuhan kepado kulo langkung saê (daripado imbalan niko), mangko tolongla kulo dengen kekuatan, supayo kulo wikan dadeske gedêg’ penghalang antaro niko serto wong-wong niku,

## 18:96

Sungkela kulo teta’an-teta’an besi! Sampî sewaktu (teta’an) besi niku sampun (tepasang) sami rato dengen keduo (punca’) gunung niku, dio (Zulkarnain) bekelap, “Tiupla (api niku)!” sewaktu (besi) niku sampun dades (abang memper) api, dio bekelap saos, “Sungkela kulo tembago (yên mendîdî) supayo kulo tuangke ke pucu’nyo (besi panas niku).”

## 18:97

Mangko wong-wong niku (Ya’jūj serto Ma’jūj) nano wikan manjatinyo serto nano wikan (pulo’) ngelubanginyo.

## 18:98

Dio (Zulkarnain) bekelap, “(Gedêg) niki iola rahmat dari Tuhan kulo, mangko napibilo semayoan Tuhan kulo sampun rawu, Dio ayun ngancurke sedanten sesiosnyo; serto semayoan Tuhan kulo niku leser.”

## 18:99

Serto pado dinten niku Kame’ lanta’ke wong-wong niku (Ya’jūj serto Ma’jūj) bebaur antaro sios dengen yên lian, serto (napibilo) sangkakalo ditiup (male), ayun Kame’ kumpulke wong-wong niku sedanten sesiosnyo.

## 18:100

Serto Kame’ ningalke (nerako) Jahannam dengen leser pado dinten niku kepado wong kafir,

## 18:101

(Iola) wong yên mato (ati)nyo jerŏ sampun tetutup (nano wikan) dari ningalke tando-tando (keagengan)-Kulo, serto wong-wong niku nano wikan ngerungu.

## 18:102

Mangko napi wong kafir nyangko kalu wong-wong niku (wikan) ngembil hambo-hambo-Kulo dades penolong selian Kulo? Leser, Kame’ sampun ngewêntenke(nerako) Jahannam sebagî panggonan peranti wong-wong kafir.

## 18:103

Kelakela (Muhammad), “Napi perlu Kame’ kisoke kepado niko tentang wong yên Maha rugi damelannyo?

## 18:104

(Iolah) wong yên sio-sio damelannyo jerŏ keîdupan dunio, sedengke wong-wong niku ngiro sampun bedamel seleser-lesernyo.

## 18:105

Wong-wong niku wêntenla wong yên ngingkari ayat-ayat Tuhan wong-wong niku serto (nano pecayo) tehadep haderengan dengen-Nyo. [^695] Mangko sio-sio damelan wong-wong niku, serto Kame’ nano ngesungke penimbangan tehadep (damel) wong-wong niku pado dinten Kiamat.

[^695]: Nano beiman kepado dinten Kiamat

## 18:106

Sampunla ma’ niku, balesan wong-wong niku nerako Jahannam, kerno kekafiran wong-wong niku, serto kerno wong-wong niku dadeske ayat-ayat Kulo serto rosul-rosul Kulo sebagî bahan olo’an.

## 18:107

Leser, wong yên beiman serto damelke keleseran, peranti wong-wong niku didadeske suargo Firdaus sebagî panggonan,

## 18:108

Wong-wong niku kekel di jerŏnyo, wong-wong niku nano pengen ngalî dari ngeriku.

## 18:109

Kelapkela (Muhammad), “Sekironyo lautan dades tinto peranti (nulis) kalimat-kalimat Tuhan kulo, mangko cengki telasla lautan niku sedereng sampun (penulisan) kalimat-kalimat Tuhan kulo, meskipun Kame’ rawuke tambahan sekata niku (pulo’).”

## 18:110

Kelapkela (Muhammad), “Selesernyo, kulo niki sesios wong saos ma’kayo niko, yên sampun nerimo wahyu, bahwo selesernyo Tuhan niko iola Tuhan Yên Maha Sios.” Mangko sinten sios ngarep haderengan dengen Tuhannyo mangko hendakla dio damelke keleseran serto nanola dio nyekutuke dengen sesios saos jerȏ beibada kepado Tuhannyo.”

## 19:1

Kāf Hā Yā ‘Aīn Ṣād

## 19:2

(Yên dikelapke niki iola) penjelasan tentang rahmat Tuhan niko kepado hambo-Nyo, Zakaria,

## 19:3

(Ya’ni) sewaktu dio bedoa kepado Tuhannyo dengen suaro yên lembut.

## 19:4

Dio (Zakaria) bekelap, “Wahai Tuhan kulo, leser tulang kulo sampun sepuh serto sirah kulo sampun dipenui uban, serto kulo dereng pernah kecewo sewaktu bedoa kepado Niko, wahai Tuhan kulo.

## 19:5

Serto leser, kulo bingsal tehadep sanak kulo semantu’ kulo (padem), padohal sema kulo wong yên mandul, mangko sungkela kulo sios anak dari bucu Niko,

## 19:6

Yên ayun ngewarisi kulo serto ngewarisi zuriyat Ya’qub; serto dadeskela dio, wahai Tuhan kulo, sios wong yên diridhoi.

## 19:7

(Allah bekelap), “Wahai Zakaria! Kame’ ngesung kabar gembiro kepado niko, dengen sios anak lanang, naminyo Yahya yên Kame’ dereng ngesung nami peca’ niku sederengnyo.

## 19:8

Dio (Zakaria) bekelap, “Wahai Tuhan kulo ma’pundi kulo ayun wênten anak, padohal sema kulo wong yên mandul serto kulo (dewe’) selesernyo sampun sepu nian?”

## 19:9

(Allah) bekelap, “Ma’ nikula.” Tuhan niko bekelap, “Hal niku gampang peranti Kulo; leser, niko sampun Kulo dadeske sedereng niku, padohal (pado waktu niku) niko dereng bewujud nian.”

## 19:10

Dio (Zakaria) bekelap, “Wahai Tuhan kulo, sungkela kulo sios tando.” (Allah) bekelap, “Tando niko iola niko nano wikan bekiso dengen wong selambat tigo malem, padohal niko penet.”

## 19:11

Mangko dio metu dari mihrob nuju kaumnyo, sampun niku dio ngesung isyarat kepado wong-wong niku, betasbîla niko pado waktu pagi serto peteng.

## 19:12

“Wahai Yahya! Embilla (pelajarila) [^696] ) Kitab (Taurat) niku dengen leser-leser.” Serto  Kame’ sungke hikma kepadonyo (Yahya) [^697] ) semale dio maler buda’,

[^696]: Pelajarila Taurat niku, damelke isinyo, dan kisokela kepado umat niko.

[^697]: Pemahaman Taurat serto pendaleman agami

## 19:13

Serto (Kame’ dadeske) raso kasî sayang (kepado sesami) dari Kame’ serto suci (dari doso). Serto dio saos wong yên betaqwa,

## 19:14

Serto bebakti nian kepado keduo walidnyo, serto dio nano wong yên sombong (nano pulo’) wong yên durhako.

## 19:15

Serto kepenetan peranti awa’nyo pado dinten miladnyo, pado dinten pademnyo, serto pado dinten dio dibangkîtke îdûp male.

## 19:16

Serto kisokela (Muhammad) kisoan Maryam di jerŏ Kitab (Al-Qur’an), (iola) sewaktu dio ngasîngke awa’ dari sana’nyo ke sios panggonan di sebela timur (Baitul maqdis),

## 19:17

Sampun niku dio masang tabîr (yên ngelindu-nginyo) dari wong-wong niku; sampun niku Kame’ ngutus roh Kame’ (Jibril) kepadonyo, mangko dio nampa’ke awa’ di hadepan¬nyo dengen bentu’ wong yên sempurno.

## 19:18

Dio (Maryam) bekelap, “Leser, kulo belîn-dung kepado Tuhan Yên Maha Pengasî tehadep niko, kalu niko wong yên betaqwa.”

## 19:19

Dio (Jibril) bekelap. “Selesernyo kulo kengkenan Tuhan niko saos, peranti nyampeke keleseran kepado niko sios buda’lanang yên suci.”

## 19:20

Dio (Maryam) bekelap, “Ma’pundi mengkîn kulo wênten buda’ lanang, padohal nano perna wênten wong (lanang) yên nyenggol kulo serto kulo nano wong ngampang!”

## 19:21

Dio (Jibril) bekelap, “Ma’nikila” Tuhan niko bekelap. “Hal niku gampang peranti kulo, serto ayun Kame’ dadeske sios tando (keagengan Allah) peranti wong serto sebagî rohmat dari Kame’; serto hal niku wêntenla sios urusan yên (sampun) dipûtûske.”

## 19:22

Mangko dio (Maryam) buntîng, sampun niku dio bepingit awa’nyo dengen buntingannyo niku ke panggonan yên tebî.

## 19:23

Sampun niku raso nyakiti ayun berana’ memaksonyo (besender) pado pangkal pohon kurmo, dio (Maryam) bekelap, “Wahai betapo (saênyo) kulo padem sedereng niki, serto kulo dades wong yên nano diagû’i serto dilalike.”

## 19:24

Mangko, dio (Jibril) bekelap kepadonyo dari panggonan yên endep. “Nanola niko besedî ati, selesernyo Tuhan niko sampun dadeske solok di bawa niko.

## 19:25

Serto goyangla pangkal pohon kurmo niku ke arah niko, niscayo (pohon) niku ayun gugurke buah kurmo yên masa’ kepado niko

## 19:26

Dades, nedo, minum serto begembiro atila niko. Kalu niko ningal sios wong, dades kelapkela, “Selesernyo kulo sampun benazar bepuaso peranti Tuhan Yên Maha Pengasî, dades kulo nano ayun bekelap dengen sinten saos pado dinten niki.”

## 19:27

Sampun niku dio (Maryam) bakto dio (buda’ alit niku) kepado kaumnyo dengen ngendongnyo. Wong-wong niku (kaumnyo) bekelap, “Wahai Maryam! Leser, niko sampun bakto sesios yên mungkar nian.

## 19:28

Wahai dulur wadon Harun (Maryam)! Aba niko nano sios wong yên bûrû’ tabi’at serto me’ niko nano sios wong wadon yên ngampang.”

## 19:29

Mangko dio (Maryam) nunju’ kepado (ana’)nyo. Wong-wong niku bekelap, “Ma’ pundi kame’ ayun bekelap dengen bayi yên maler jerû ayunan?”

## 19:30

Dio (Isa) bekelap, “Selesernyo kulo hambo Allah, Dio ngesung kulo Kitab (Injil) serto Dio dadeske kulo Nabi,

## 19:31

Serto Dio dadeske kulo sios wong yên diberkahi di pundi saos kulo wênten, serto Dio merintake kepado kulo (damelke) sholat serto (ngesung) zakat salami kulo hidup,

## 19:32

Serto bebakti kepado me’ kulo, serto Dio nano dadeske kulo sios wong yên sombong serto celako.

## 19:33

Serto sejahtero mugi-mugi disungke kepado kulo, pado dinten milad kulo, pado dinten padem kulo, serto pado dinten kulo dibangkîtke îdup male.”

## 19:34

Nikula Isa putro Maryam (yên bekelap) kelapan yên leser, yên wong-wong niku raguke keleserannyo.

## 19:35

Nano pantes bagi Allah wênten ana’, Mahasuci Dio. Napibilo Dio ayun netepke sesios, mangko Dio bekelap saos kepadonyo, “Dadesla!” Mangko dadesla napi yang dikelapke niku.

## 19:36

(Isa bekelap), “Serto selesernyo Allah niku Tuhan kulo serto Tuhan niko, mangko sembala Dio. Niki wêntenla jalan yên lûrûs.”

## 19:37

Mangko beselîsî golongan-golongan (yên wênten) di antaro wong-wong niku (Yahudi serto Nasroni). Mangko celakola wong-wong kafir pado waktu ningalke dinten yên ageng!

## 19:38

Alangke landep pendengeran wong-wong niku serto alangke terang peningalan wong-wong niku pado dinten wong-wong niku rawû kepado Kame’. Tapi wong-wong yên zalim pado dinten niki (di dunio) wênten jerû kesesetan yên nyato.

## 19:39

Serto sungkela wong-wong niku peringetan tentang dinten penyeselan, (ya’ni) sewaktu sedanten  pekaro sampun dipûtûs, sedeng wong-wong niku jerȏ kelalaian serto wong-wong niku nano beiman.

## 19:40

Selesernyo Kame’la yên ngewarisi bumi [^698] serto sedanten yên wênten di pûcû’nyo, serto cuma kepado Kame’ wong-wong niku mantû’.

[^698]: Sampun sedanten alam niki ancur, mangko Allah saos yên kekel.

## 19:41

Serto kisokela (Muhammad) kiso Ibrahim di jerû Kitab (Al-Qur’an), selesernyo dio sios wong yên nian nyintoi keleseran, [^699] serto sios nabi.

[^699]: Nabi Ibrahim a.s. wêntenla sios nabi yên gancang nian ngeleserke sedanten hal yên ghoib yên rawunyo dari Allah

## 19:42

(Imutla) sewaktu dio (Ibrahim) bekelap kepado abanyo, “Wahai aba kulo! ngapi niko nyemba sesios yên nano wikan nenger, nano wikan ningal, serto nano wikan nolong setiti’ saos?

## 19:43

Wahai aba kulo! Leser, sampun rawu kepado kulo sabagîan ilmu yên nano disungke kepado niko, mangko tumutila kulo, niscayo kulo ayun nûnjû’ke kepado niko jalan yên leser.

## 19:44

Wahai aba kulo! Nano angsal niko nyemba setan. Leser, setan niku durhako kepado Tuhan Yên Maha Pengasî.

## 19:45

Wahai aba kulo! Kulo bingsal nian niko ayun ditimpo azab dari Tuhan Yên Maha Pengasî, sehinggo niko dades rencang peranti setan.”

## 19:46

Dio (abanyo) bekelap, “Genyi’kah niko kepado tuhan-tuhan kulo, wahai Ibrahim? Kalu niko nano berenti, pasti niko ayun kulo rajam, mangko tinggalkelah kulo peranti waktu yên lami.”

## 19:47

Dio (Ibrohim) bekelap, “Mugi-mugi keselametan dilimpake kepado niko, kulo ayun mo¬hon¬ke ampunan peranti niko kepado Tuhan kulo. Selesernyo Dio saê nian sami kulo.

## 19:48

Serto kulo ayun nebîke awa’ kulo dari niko serto dari napi yên niko semba selian Allah, serto kulo ayun bedo’a kepado Tuhan kulo, kalu nian kulo nano ayun kecewo dengen beo’a kepado Tuhan kulo.”

## 19:49

Mangko sewaktu dio (Ibrohim) sampun nebîke awa’nyo dari wong-wong niku serto dari napi yên wong-wong niku semba selian Allah. Kamê sungke kepadonyo Ishaq serto Ya’qub. Serto masing-masing Kamê munggake dades nabi.

## 19:50

Serto Kamê sungke kepado wong-wong niku sebagîan dari rahmat Kamê serto Kamê dadeske wong-wong niku lisan yên leser serto mulio.

## 19:51

Serto kisokela (Muhammad), kiso Musa di jerû Kitab (Al Qur’an). Dio leser wong yên tepîlî, sios rosul serto nabi.

## 19:52

Serto Kamê’ sampun manggîlnyo dari sebela kanan gunung (Sinai) serto Kamê’ para’ke dio peranti becerios.

## 19:53

Serto Kamê’ sampun ngesungke sebagîan rahmat Kamê’ kepadonyo, ya’ni (bahwa) dulurnyo, Harun, dades nabi.

## 19:54

Serto kisokela (Muhammad), kiso Ismail di jerû Kitab (Al Qur’an). Dio selesernyo sios wong yên leser semayoannyo, sios rosul serto nabi.

## 19:55

Serto dio kengken sana’nyo [^700] peranti (damelke) sholat serto (ngesung) zakat, serto dio sios wong yên diridhoi di bucu Tuhannyo.

[^700]: Sebagîan mufassir bekelap bahwa yên dima’sud ahlahu ya’ni sana’nyo, serto sebagîan bekelap umatnyo.

## 19:56

Serto kisokela (Muhammad) kiso Idris di jerû Kitab (Al Qur’an). Selesernyo dio sios wong yên nyintoi nian keleseran serto sios nabi,

## 19:57

Serto Kamê’ sampun mungganyo ke martabat yên pûcû’.

## 19:58

Wong-wong nikula wong yên sampun disung ni’mat oleh Allah, ya’ni dari (golongan) sedanten nabi dari zuriyat Adam, serto dari wong yên Kamê’ bakto (jeru baito) besami Nuh, serto dari zuriyat Ibrohim serto Ismail (Ya’qub) serto dari wong yên sampun Kamê’ sung petunjuk serto sampun Kamê’ pilih. Napibilo dikelapke ayat-ayat Allah Yên Maha Pengasî kepado wong-wong niku, mangko wong-wong niku tundu’ sujud serto nangis.

## 19:59

Sampun niku rawula sampun wong-wong niku, penggenti yên ngelanta’ke sholat serto numuti kepengenannyo, mangko wong-wong niku kage’ ayun teseset,

## 19:60

Kecuali wong yên betobat, beiman serto damelke keleseran, mangko wong-wong niku ayun masu’ suargo serto nano dizholimi (dirugike) setîtî’saos.

## 19:61

Ya’ni syurgo ‘Adn yên sampun disemayoanke oleh Tuhan Yên Maha Pengasî kepado hambo-hambo-Nyo, meski (suargo niku) nano ketingalan. Leser (semayoan Allah) niku cengki ditepati.

## 19:62

Di jerûnyo wong-wong niku nano nenger kelapan yên nano beguno, kecuali (kelapan) salam. Serto di jerûnyo peranti wong-wong niku wênten rezeki pagi serto peteng.

## 19:63

Nikula suargo yên ayun Kamê’ wariske kepado hambo-hambo Kamê’ yên selalu betaqwa.

## 19:64

Serto nanola kamê’ (Jibril) turun, kecuali kerno perinta Tuhan niko. Punyo-Nyo sedanten yên wênten di luan kito, yên wênten di buri kito, serto sedanten yên wênten di antaro keduonyo, serto Tuhan niko nano lali

## 19:65

(Diola) Tuhan (yên nguasoi) langit serto bumi serto sedanten yên wênten di antaro keduonyo, mangko sembala Dio serto betegu atila jerû beibada kepado-Nyo. Napi niko wikan wênten sesios yên sami dengen-Nyo?

## 19:66

Serto wong (kafîr) bekelap, “Leser dak napibilo kulo sampun padem, kage’ kulo leser-leser ayun dibangkîte idup male?”

## 19:67

Serto napi nano wong niku mikirke bahwa selesernyo Kamê’ sampun nyiptokenyo kerîhîn, padohal (sederengnyo) dio dereng bewujud sami sedantenyo.

## 19:68

Mangko demi Tuhan niko, leser, pasti ayun Kamê’ kumpulke wong-wong niku besami setan, sampun niku pasti ayun Kamê’ rawuke wong-wong niku ke sekeliling Jahannam dengen belutut.

## 19:69

Sampun niku pasti ayun Kamê’ tarî’ dari sedanten golongan sinten di antaro wong-wong niku yên durhako nian kepado Tuhan Yên Maha Pengasî.

## 19:70

Sampun niku Kamê’ leser langkung wikan wong yên semestinyo (dilebetke) ke jerû nerako.

## 19:71

Serto nano wênten sesios wong saos di antaro niko yên nano ngerawuinyo (nerako). Ma’ niku peranti Tuhan niko ya’ni sios ketetepan yên sampun ditetepke.

## 19:72

Sampun niku Kamê’ ayun nyelametke wong-wong yên betaqwa serto melanta’ke wong-wong yên zholim di jerû (nerako) jerû kewêntenan belutut

## 19:73

Serto napibilo dibacoke kepado wong-wong niku ayat-ayat Kamê’ yên sae (maksudnyo), wong-wong yên kafir bekelap kepado wong-wong yên beiman, “Pundi di antaro keduo golongan yên langkung saê pedalemannyo serto langkung cindo panggonan panggî (nyo)?”

## 19:74

Serto piten kata umat (yên ingkar) yên sampun Kamê’ binasoke sedereng wong-wong niku, padohal wong-wong niku langkung saê pekakas rompok tanggonyo serto (langkung cindo) ditingal mato.

## 19:75

Kelapkela (Muhammad), “Sinten saos wênten jerû kesesetan, mangko lanta’la Tuhan Yên Maha Pengasî manjangke (waktu) perantinyo; [^701] sehinggo napibilo wong-wong niku sampun ningal napi yên diancamke kepado wong-wong niku napi azab atawa Kiamat, mangko wong-wong niku ayun wikan sinten yên langkung buru’ kedudukannyo serto langkung lema bala tentaranyo.”

[^701]: Mangjangke umur serto miarke wong-wong niku idup jerû keladasan.

## 19:76

Serto Allah ayun namba petûnjû’ kepado wong-wong niku yên sampun wênten petûnjû’. Serto amal keleseran yên kekel niku langkung sae pahalonyo di sisi Tuhan niko serto langkung sae sampun niku.

## 19:77

Sampun niku napi niko sampun ningal wong yên ngingkari ayat-ayat Kamê’ serto dio bekelap. “cengki kulo ayun disung harto serto buda’.”

## 19:78

Napi dio ningal yên ghoib atawa dio sampun bedamel semayoan di bucu Tuhan Yên Maha Pengasî?,

## 19:79

Saben-saben nano! Kamê’ ayun nulîs napi yên dio kelapke, serto kamê’ ayun manjangke azab perantinyo secaro sempurno,

## 19:80

Serto Kamê’ ayun ngewarisi napi yên dio kelapke niku, [^702] serto dio ayun rawu kepado Kamê’ dewe’an saos.

[^702]: Allah ayun mantu’ ngembil harto serto buda’-buda’nyo, sehinggo dio nemui Allah sesios dewe’.

## 19:81

Serto wong-wong niku sampun mîlî tuhan-tuhan selian Allah, agar tuhan-tuhan niku dades pelindung peranti wong-wong niku,

## 19:82

Saben-saben nano! Mengkin wong-wong niku (sesembahan) niku ayun ngingkari penyembahan wong-wong niku tehadepnyo, serto ayun dades musu peranti wong-wong niku.

## 19:83

Nanolah niko ningal, bahwa selesernyo Kamê’ sampun ngutus setan-setan niku kepado wong-wong kafir peranti dorong wong-wong niku (bedamel ma’siat) dengen slesernyo?,

## 19:84

Mangko nanola niko (Muhammad) tegancang-gancang (nyatu azab) tehadep wong-wong niku, kerno Kamê’ rikin dengen rikinan teliti (rawuhnyo dinten siksoan) peranti wong-wong niku.

## 19:85

(Imutla) pado dinten (sewaktu) Kamê’ ngumpulke wong-wong yên betaqwa kepado (Allah) Yên Maha Pengasih, ma’kayo kafila yên tetabe’,

## 19:86

Serto Kamê’ ayun giring wong yên durhako ke nerako Jahannam jerû kehausan.

## 19:87

Wong-wong niku nano berhak wênten syafaat (petolongan) kecuali wong yên sampun ngewêntenke semayoan di sisi (Allah) Yên Maha Pengasî. [^703]

[^703]: “Ngewêntenke semayoan dengen Allah” ya’ni nyalanke sedanten perinta Allah dengen beiman serto betaqwa kepado-Nyo.

## 19:88

Serto wong-wong niku bekelap, “(Allah) Yên Maha Pengasî wênten buda’.”

## 19:89

Leser, niko sampun bakto sios yên mungkar nian,

## 19:90

Tîmbîs saos langit peca, serto bumi reta’, serto gunung-gunung nyampa’, (kerno kelapan niku),’

## 19:91

Kerno wong-wong niku nganggep (Allah) Yên Maha Pengasî wênten buda’.

## 19:92

Serto nano mengkin peranti (Allah) Yên Maha Pengasî wênten buda’.

## 19:93

Nano wênten sios wong saos di langit serto di bumi melianke ayun rawu kepado (Allah) Yên Maha Pengasî  sebagî sios hambo.

## 19:94

Dio (Allah) selesernyo sampun nentuke jumla wong-wong niku serto ngerîkîn wong-wong niku dengen rikinan yên teliti.

## 19:95

Serto saben wong dari wong-wong niku ayun rawuh kepado Allah dewe’-dewe’ pado dinten Kiamat.

## 19:96

Leser, wong-wong yên beiman serto damelke kebajikan, mengkin (Allah) Yên Maha Pengasih ayun nanemke raso kasih saying (jerû ati wong-wong niku).

## 19:97

Mangko leser, sampun Kamê’ mudake (Al Qur’an) niku dengen bahaso niko (Muhammad), supayo dengen niku niko wikan ngesung kabar gembiro kepado wong-wong yên betaqwa, serto agar niko wikan ngesung peringetan kepado kaum yên teka’bantahan.

## 19:98

Serto pinten kata umat yên sampun Kamê’ binasoke sedereng wong-wong niku. wênten niko (Muhammad) ningal sala sios wong dari wong-wong niku atawa niko ngerungu bisi’an wong-wong niku?

## 20:1

Ṭohā.

## 20:2

Kamê’ nano nûrûnke Al Qur’an niki kepado niko (Muhammad) agar niko dades saro;

## 20:3

Melianke sebagî peringetan peranti wong yên takut (kepado Allah),

## 20:4

Ditûrûnke dari (Allah) yên dadeske bumi serto langit yên tinggi,

## 20:5

(ya’ni) Yên Maha Pengasî, yên besemayam di pucu’ ‘Arsy. [^704]

[^704]: Sifat Allah yên wajib kito imani, sesuai dengen keagengan Allah serto kesucian-Nyo.

## 20:6

Peranti Dio napi yên wênten di langit, napi yên wênten di bumi, napi yên wênten di antaro kalenyo, serto napi yên wênten di bawa tana

## 20:7

Serto kalu niko ngeraske kelapan niko, leser, Dio wikan rahasio serto yên langkung tesingit. [^705]

[^705]: Maksud ayat niki wêntenla nano perlu ngagengke suaro jerû bedo’a kerno Allah ngerungu do’a meski dikelapke dengen suaro alit

## 20:8

(Dio) Allah, nano wênten tuhan selian Dio, yên wênten nami-nami yên saî.

## 20:9

Serto napi sampun sampî kepado niko kisa Musa?

## 20:10

Sewaktu dio (Musa) ningal api, sampun niku dio bekelap kepado keluargonyo, “netepla niko (di ngeriki), selesernyo kulo ningal api, mugi-mugi kulo wikan bakto setiti’ nyalo api kepado niko atawa kulo ayun angsal hidaya di panggonan api niku.”

## 20:11

Dadesnyo sewaktu dio rawuhinyo (ke panggo¬nan api niku) dio dipanggil, “Hei Musa!

## 20:12

Leser, Kulo wêntenla Tuhan niko, dadesnyo lepaske keduo terompa niko. Kerno selesernyo niko wênten di lemba yên suci, naminyo tuwa.

## 20:13

Serto kulo sampun mîlî niko, dadesnyo rungukela napi yên ayun diwahyuke (kepado niko).

## 20:14

Leser, Kulo niki Allah, nano wênten tuhan selian Kulo, dadesnyo sembala Kulo serto damelkela sholat peranti ngimut Kulo.

## 20:15

Leser, dinten kiamat niku ayun rawu, Kulo ngerahasioke (masanyo) supayo sedanten wong dibales sesuai dengen napi yên sampun dio damelke.

## 20:16

Dadesnyo nano angsal niko dipalîngke dari (Kiamat niku) ole wong yên nano beiman kepadonyo serto ole wong yên tumut kepengenannyo, yên nyebabke niko binaso.”

## 20:17

“Serto napi yên wênten di tangan kanan niko, Hei Musa?”

## 20:18

Dio (Musa) bekelap, “Niki wêntenla tongkat kulo, kulo betumpu padonyo, serto kulo merontokkan (godong-godong) dengennyo peranti (makanan) kambing kulo, serto bagi kulo maler wênten male manfaat yên lian.”

## 20:19

Dio (Allah) bekelap, “Lemparkelah io, Hei Musa!”

## 20:20

Lalu (Musa) ngelemparke tongkat niku, Dadesnyo tumpa'tumpa' io dades seekor ulo yên merayap dengen gancang.

## 20:21

Dio (Allah) bekelap, “Cekella io serto nano takut. Kamê’ ayun mantu’kenyo kepado peca’nyo semulo,

## 20:22

serto kepella tangan niko ke kele’ niko, niscayo io metu dades puti (becahayo) tanpo cacat, sabagî mu’jizat yên lian,

## 20:23

peranti Kamê’ ningalke kepado niko (sebagîan) dari tando-tando keagengan Kamê’ yên ageng nian.

## 20:24

Kesala kepado Fir’aun; dio selesernyo sampun tepeliwat.”

## 20:25

Dio (Musa) bekelap, “Ya Tuhan kulo, lapangkela dado kulo, [^706]

[^706]: Nabi Musa a.s. nedo kepado Allah agar dadonyo dilapangke peranti ngadepi Fir’aun yên tekelahar sebagî sesios wong rajo yên bengis

## 20:26

serto mudakela peranti kulo urusan kulo,

## 20:27

serto lepaskela kekakuan dari ilat kulo,

## 20:28

supayo wong-wong niku wikan kelapan kulo,

## 20:29

serto dadeskela peranti kulo sesios wong pembantu dari sana’ kulo,

## 20:30

(wêntenla) Harun, dulur kulo,

## 20:31

tegûkela kekuatan kulo dengen (wêntennyo) dio,

## 20:32

serto dadeskela dio rencang jerû urusan kulo,

## 20:33

supayo kamê’ kata betasbi kepado niko,

## 20:34

serto kata ngimut Niko,

## 20:35

selesernyo Niko Maha Ningal (kewêntenan) kamê’.”

## 20:36

Dio (Allah) bekelap, “Leser, sampun diperkenanke permintaan niko, Hei Musa!

## 20:37

Serto leser, Kamê’ sampun ngesung ni’mat kepado niko pado kesempatan yên lian (sedereng niki),

## 20:38

(wêntenla) sewaktu Kamê’ ngilhamke kepado me’ niko sesios yên diharamke,

## 20:39

(wêntenla), tarû’kela dio (Musa) di jerû peti, sampun niku kanyutkela dio ke sungi (Nil), Dadesnyo lanta’kela (arus) sungi niku baktonyo ke tepi, dio ayun diembil ole (Fir’aun) musu Kulo serto musunyo. Kulo sampun ngesung kepado niko kasî sayang yên rawû dari Kulo [^707] serto supayo niko diasû di bawa pengawasan Kulo.

[^707]: Sedanten wong yên ningal Nabi Musa a.s. ayun ngeraso kasî sayang kepadonyo.

## 20:40

(wêntenla) sewaktu dûlûr wadon niko bejalan, sampun niku dio bekelap (kepado sana’ Fir’aun), “Angsal nano kulo nûnjû’ke kepado niko wong yên ayun ngingonnyo?” Dadesnyo Kamê’ mantu’ke  niko kepado me’ niko, supayo ladas atinyo serto nano besedî ati. Serto niko perna munu sesios wong, [^708] sampun niku Kamê’ selametke niko dari kesaroan (yên ageng) serto Kamê’ sampun nyubo niko dengen pinten-pinten cuboan (yên berat); sampun niku niko mendep pinten-pinten tahun di antaro pendûdûk Madyan, [^709] sampun niku niko, Hei Musa, rawû nûrût waktu yên ditetepke,

[^708]: Yên tebunu wêntenla sesios wong bangso Qibṭi yên sedeng bebala dengen sesios wong Bani Isroil sema’pundi yên dicerioske jerû Al-Qaṣaṣ ([^28] :15.

[^709]: Nabi Musa a.s. rawu ke negeri Madyan peranti ngelarike awa’nyo dewe’, di ngeriko dio dikawenke ole Nabi Syu’eb a.s. dengen sala sesios putrinyo serto netep pinten-pinten tahun laminyo.

## 20:41

serto Kulo sampun mîlî niko (dades rosul) peranti awa’ Kulo.

## 20:42

Kesala niko besami dulur niko dengen bakto tando-tando (kekuasaan) Kulo, serto nanola niko beduo lali nginget Kulo,

## 20:43

kesala niko beduo kepado Fir’aun, kerno dio selesernyo sampun tepeliwat,

## 20:44

Dadesnyo bekelapla niko beduo kepadonyo (Fir’aun) dengen kelapan yên lemah lembut, mugi-mugi dio sadar atau takut.

## 20:45

Keduonyo bekelap, “Yo Tuhan kamê’, leser, kamê bingsal dio ayun gancang nyikso kamê’ atau ayun betambah tepeliwat.”

## 20:46

Dio (Allah) bekelap, “Nano angsal niko beduo bingsal, selesernyo Kulo besami niko beduo, Kulo nenger serto ningal.

## 20:47

Dadesnyo kesala niko beduo kepadonyo (Fir’aun) serto kelapkela, “Leser, kamê’ beduo wêntenla kengkenan Tuhan niko, Dadesnyo lepaskela Bani Isroil besami kamê’ serto nano angsal niko nyikso wong-wong niku. [^710]  Leser, kamê’ sampun rawu kepado niko dengen bakto bukti (peranti kerosulan kamê’) dari Tuhan niko. Serto keselametan niku disungke kepado wong wong yên melo’i hidaya.

[^710]: Bani Isroil sewaktu wong-wong niku wênten di Mesir wêntenla di bawa pebuda’an Fir’aun. Wong-wong niku dikengken bedamel peranti nega’ke bangunan-bangunan yên ageng serto kota-kota dengen damelan pakso. Dadesnyo Nabi Musa a.s. nedo kepado Fir’aun agar wong-wong niku dibebaske.

## 20:48

Leser, sampun diwahyuke kepado kamê’ bahwa sikso niku (ditimpoke) pado sinten saos yên mudike (ajaran agamo yên kamê’ bakto) serto beMaha (nano ngagû’inyo).”

## 20:49

Dio (Fir’aun) bekelap, “Sinten nian Tuhan niko beduo, Hei Musa?”

## 20:50

Dio (Musa) nyawab, “Tuhan kamê’ wêntenla (Tuhan) yên sampun ngesung bentuk kedadesan kepado sedantennyo, sampun niku ngesungnyo petûnjû’.” [^711]

[^711]: Ngesung akal, insting (naluri) serto kodrat alamia peranti kelanjutan idupnyo dewe’-dewe’.

## 20:51

Dio (Fir’aun) bekelap, “Dades ma’pundi kewêntenan umat-umat kerihin?”

## 20:52

Dio (Musa) nyawab, “Pengetahuan tenteng niku wênten pado Tuhan kulo, di jerû sios Kitab (Lauḥ Maḥfūẓ), Tuhan kulo nano ayun sala atawa lali;

## 20:53

(Tuhan) yên sampun dadeske bumi sebagî hamparan peranti niko, serto dadeske jalan-jalan di pucu’nyo peranti niko, serto yên nurunke toya (hujan) dari langit.” Sampun niku Kamê’ tumbuke dengennyo (toya hujan niku) bejenis-jenis ragam mecem tumbu-tumbuan.

## 20:54

Nedola serto gembalakela binatang-binatang niko. Leser, pado yên ma’ niku, wênten tando-tando (keagengan Allah) peranti wong-wong yên beakal.

## 20:55

Darinyo (tana) nikula Kamê’ nyiptoke niko serto kepadonyo Kamê’ ayun mantu’ke niko serto dari ngerikula Kamê’ ayun metuke niko pado waktu yên lian.

## 20:56

Serto leser, Kamê’ sampun ningalke kepadonyo (Fir’aun) tando-tando (keagengan) Kamê’ sedanten, [^712]  tenyato dio mudike serto nano agsal (nerimo keleseran).

[^712]: Yên dimaksud dengen tando-tando di ngeriki wêntenla tando-tando kenabian Musa a.s. Pado haderengan Nabi Musa a.s. dengen Fir’aun niki, yên ditingalke anyar duo mu’jizat, wêntenla tongkat Nabi Musa a.s. dades ulo serto tangannyo dades pûtî becahayo.

## 20:57

Dio (Fir’aun) bekelap, “Napi niko rawu kepado kamê’ peranti ngusir kamê’ dari negeri kamê’ dengen sihir niko, Hei Musa?

## 20:58

Dadesnyo kamê’ saos pasti ayun rawuke sihir ma’niku kepado niko, Dadeskela sios semayoan peranti haderengan antaro kamê’ serto niko yên kamê’ nano ayun nyalainyo serto nano (pulo’) niko di sesios panggonan yên tebuka.”

## 20:59

Dio (Musa) bekelap, “(Semayoan) waktu (peranti haderengan kamê’ dengen niko niku) wêntenla pado dinten rayo serto mestila wong-wong disemayoke pado pagi dinten (ḍuḥā).”

## 20:60

Dadesnyo Fir’aun ninggalke (panggonan niku) sampun niku ngatur tipu dayonyo, sampun niku dio rawu male (pado dinten yên ditentuke).

## 20:61

Musa bekelap kepado wong-wong niku (paro tukang sihir), “Celakola niko! Nano angsal niko ngewênten-wêntenke budian  terhadep Allah, mengkin Dio binasoke niko dengen azab.” Serto leser rugi wong yên ngewêntenke budian.

## 20:62

Dadesnyo wong-wong niku beteka’an tenteng urusan wong-wong niku serto wong-wong niku nyingitke ceriosan (wong-wong niku).

## 20:63

Wong-wong niku (sedanten tukang sihir) bekelap, “Selesernyo duo wong niki wêntenla tukang sihir yên ayun ngusir niko (Fir’aun) dari negeri niko dengen sihir wong-wong niku beduo, serto ayun ngelenyepke adat kebiasoan yên utamo.

## 20:64

Dadesnyo kumpulkela sedanten budian (sihir) niko, sampun niku rawula dengen bebaris, serto leser betuwa wong yên menang pado dinten niki.”

## 20:65

Wong-wong niku bekelap, “Hei Musa! Napi niko yên ngelemparke (dumin) atawa kamê’ yên langkung dumin babîtke?”

## 20:66

Serto (Musa) bekelap, “Majeng niko babîtke!” Dadesnyo numpa’-numpa’ tali-tali serto tongkat-tongkat wong-wong niku tebayang olenyo (Musa) peca’ io merayap gancang, kerno sihir wong-wong niku.

## 20:67

Dadesnyo Musa ngeraso takut jerû atinyo.

## 20:68

Kamê’ bekelap, “Nano angsal takut! Leser, nikola yên unggul (menang).

## 20:69

Serto babîtkela napi yên wênten di tangan kanan niko, niscayo io ayun nelen napi yên wong-wong niku damelke. Napi yên wong-wong niku damelke niku cuman budian tukang sihir (saos). Serto nano ayun menang tukang sihir niku, dari pundi saos dio rawu.”

## 20:70

Sampun niku tukang sihir niku nûndû’ sujud, sambil bekelap, “Kamê’ sampun pecayo kepado Tuhannyo Harun serto Musa.”

## 20:71

Dio (Fir’aun) bekelap, “Napi niko sampun beiman kepadonyo (Musa) sedereng kulo ngesung izin kepado niko? Selesernyo dio niku sira niko yên ngajarke sihir kepado niko. Dadesnyo leser, ayun kulo teta’ tangan serto sekel niko secaro besilang, serto leser, ayun kulo salib niko wente  pangkal pohon kurmo serto leser, niko cengki ayun wikan sinten di antaro kito yên langkung pedî serto langkung kekel siksoannyo.”

## 20:72

Wong-wong niku (sedanten tukang sihir) bekelap, “Kamê’ nano ayun mîlî (tûndûk) kepado niko tehadep bukti-bukti nyato (mu’jizat), yên sampun rawu kepado kamê’ serto tehadep (Allah) yên sampun nyiptoke kamê’. Dadesnyo putuskela yên ayun niko putuske. Selesernyo niko wikan mutuske saos pado keidupan di dunio niki.

## 20:73

Kamê’ selesernyo sampun beiman kepado Tuhan kamê’, peranti Dio ngampuni kesalahan-kesalahan kamê’ serto sîhîr yên sampun niko paksoke kepado kamê’. Serto Allah langkung sae (pahalo-Nyo) serto langkung kekel (azab-Nyo).”

## 20:74

Selesernyo sinten saos rawu kepado Tuhannyo jerû kewêntenan bedoso, Dadesnyo selesernyo, perantinyo wêntenla nerako Jahannam. Dio nano padem (terus ngerasoke azab) di jerûnyo serto nano (pulo’) idup (nano wikan betobat).

## 20:75

Tapi sinten saos rawu kepado-Nyo jerû kewêntenan beiman, serto sampun damelke keleseran, Dadesnyo wong-wong niku wong yên angsal derajat yên tinggi (mulio),

## 20:76

(ya’ni) suargo-suargo ‘Adn yên ngalîr di bawanyo sungi-sungi, wong-wong niku kekel di jerûnyo. Nikula balesan peranti wong yên nyucike awa’nyo dewe’.

## 20:77

Serto leser, sampun Kamê’ wahyuke kepado Musa, “Kesala besami hambo-hambo Kulo (Bani Isroil) pado malem dinten, serto gebukla (damelkela) peranti wong-wong niku jalan yên kerîng di laut niku, [^713] (niko) nano perlu takut ayun tesûsûl serto nano perlu bingsal (ayun tebenyu’).”

[^713]: Ngebuk laut niku dengen tongkat. Ningal Asy-Syu’arā’ ([^26] : 63

## 20:78

Sampun niku Fir’aun dengen bala tentaronyo ngejer wong-wong niku, tapi wong-wong niku digulung ombak laut yên nengelemke wong-wong niku.

## 20:79

Serto Fir’aun sampun nyesetke kaumnyo serto nano ngesung petunju’

## 20:80

Hei Bani Isroil! Leser, Kamê’ sampun nyelametke niko dari mûsû niko, serto Kamê’ sampun ngewêntenke semayoan dengen niko (peranti bemunajat) di sebela kanan gunung niku (gunung Sinai) serto Kamê’ sampun nûrûnke kepado niko manna serto salwā.

## 20:81

Nedola dari rezeki yên saî-saî yên sampun Kamê’ sungke kepado niko, serto nano angsal tepeliwat, yên nyebabke kemurkaan Kulo nimpo niko. Sinten saos ditimpo kemurkaan Kulo, dadesnyo leser, binasolah dio.

## 20:82

Serto leser, Kulo Maha Pengampun peranti wong yên betobat, beiman serto bedamel keleseran, sampun niku tetep jerû petunju’

## 20:83

"Serto napi niko rawu langkung gancang daripado kaum niko, Hei Musa?”

## 20:84

Dio (Musa) bekelap, “Wong-wong niku sedeng nyusul kulo serto kulo begancang kepado Niko. Yo Tuhan kulo, supayo Niko ridho (kepado kulo).”

## 20:85

Dio (Allah) bekelap, “Leser, Kamê’ sampun nguji kaum niko sesampun niko tinggalke, serto wong-wong niku sampun disesetke ole Samiri.”

## 20:86

Sampun niku Musa rawu kepado kaumnyo dengen mara serto besedî ati. Dio (Musa) bekelap, “Hei kaum kulo! Napi nano Tuhan niko sampun semayoanke kepado niko sios semayoan yên leser? Napi lambat nian maso semayoan niku peranti niko atawa niko ngenda’i supayo kemurkoan Tuhan nimpo niko, napi niko ngelanggar semayoan niko dengen kulo?”

## 20:87

Wong-wong niku niku bekelap, “Kamê’ nano ngelanggar semayoan niko dengen kenda’ kamê’ dewe’, tapi kamê’ cengki bakto beban berat dari aesan kaum (Fir’aun) niku, sampun niku kamê’ mabitkenyo (ke jerû api), serto ma’pundi pulo’ Samiri mabitkenyo, [^714]

[^714]: Wong-wong niku dikengken bakto pehiasan dari emas punyo wong-wong Mesir, sampun niku ole Samiri disaranke supayo pehiasan niku dibabetke ke jerû api yên sampun dimurupkenyo jerû sios lobang peranti didadeske patung bebentuk sapi alit. Sampun niku wong-wong niku mabîtkenyo serto ditumuti oleh Samiri.

## 20:88

Sampun niku (dari lobang api niku) dio (Samiri) metuke (patung) sapi alit yên bebadan serto besuaro [^715] peranti wong-wong niku, Dadesnyo wong-wong niku bekelap, “Nikila Tuhan niko serto tuhannyo Musa, tapi dio (Musa) sampun lali.”

[^715]: Ningal catetan al-A’rof ([^7] : 148

## 20:89

Dadesnyo nanola wong-wong niku ningalke bahwo (patung buda’ sapi niku) nano wikan ngesung jawaban kepado wong-wong niku, serto nano wikan nula’ mudhorat maupun ngerawuke manfaat kepado wong-wong niku?

## 20:90

Serto leser, sederengnyo Harun sampun bekelap kepado wong-wong niku, “Hei kaum kulo! Selesernyo niko cuma sekedar disung cuboan (dengen patung sapi alit) niku serto leser, Tuhan niko wêntenla (Allah) Yên Maha Pengasih, Dadesnyo tumutila kulo serto taatila perinta kulo.

## 20:91

Wong-wong niku nyawab. “Kamê’ nano ayun ninggalkenyo (dari) tetep nyembanyo (patung sapi alit) sampe Musa mantu’ kepado kamê’.”

## 20:92

Dio (Musa) bekelap, “Hei Harun! Napi yên ngalangi niko sewaktu niko ningal wong-wong niku sampun seset.

## 20:93

(sehinggo) niko nano numuti kulo? Napi niko sampun (sengajo) ngelanggar perinta kulo?”

## 20:94

Dio (Harun) nyawab, “Hei putro ema’ kulo! Nano angsal niko nyekel janggut kulo serto nano (pulo’) pala’ kulo. Kulo leser bingsal niko ayun bekelap (kepado kulo) “Niko sampun memeca bela antaro Bani Isroil serto niko nano meliharo amanat kulo.”

## 20:95

Dio (Musa) bekelap, “Napi yên nyurung niko (bedamel ma’niku) Hei Samiri?”

## 20:96

Dio (Samiri) nyawab, “Kulo wikan sesios yên nano wong-wong niku wikan, dades kulo embil segenggem (tana dari) jejak rosul” [^716] sampun niku kulo mabîtkenyo (ke jeru api niku), ma’nikula nafsu kulo bûjû’i kulo.”

[^716]: Yên dimaksud “jejak rosul” di ngeriki wêntenla ajaran-ajarannyo. Nurut faham niki Samiri ngembil sebagîan ajaran Musa sampun niku dibabîtkenyo ajaran-ajaran niku sehinggo dio dades seset. Nurut sebagîan mufassir, yên dimaksud “jejak rosul” wêntenla jejak telapak kudo Jibril a.s., retinyo Samiri ngembil segumpal tana dari jejak telapak kudo niku sampun niku mabîtkenyo ke jerû logam yên sedeng diancurke sehinggo logam niku bebentû’ sapi alit yên metuke suaro.

## 20:97

Dio (Musa) bekelap, “Kesala niko! Dadesnyo selesernyo di jerû keidupan (di dunio) niko (cuma wikan) ngelapke, “Nanola nyenggol (kulo)”. [^717]  Serto niko cengki angsal (hukuman) yên sampun disemayoanke (di akhirat) yên nano ayun wikan niko ela’i, serto ningalla tuhan niko niku yên niko tetep nyembanyo. Kamê’ pasti ayun nununyo, sampun niku leser kamê’ ayun ngamburke (abunyo) ke jerû laut (beserakan).

[^717]: Supayo Samiri idup tepencîl, sebagî hukuman di dunio. Serto sebagî hukuman di akhirat, dio ayun di panggonanke di nerako.

## 20:98

Leser, Tuhan niko cuma Allah, nano wênten tuhan selian Dio. Pengetahuan-Nyo ngeliputi sedantennyo"

## 20:99

Ma’nikula Kamê’ cerioske kepado niko (Muhammad) sebagîan kisa (umat) yên kerihin, serto leser, sampun Kamê’ sungke kepado niko (sesios) peringetan (Al Qur’an) dari bucu Kamê’.

## 20:100

Sinten saos beMaha darinyo (Al Qur’an), Dadesnyo selesernyo dio ayun mikul beban yên berat (duso) pado dinten Kiamat,

## 20:101

wong-wong niku kekel di jerû ma’ niku. Serto leser bûrû’ beban doso niku peranti wong-wong niku pado dinten Kiamat,

## 20:102

pado dinten (Kiamat) sangkakala ditiup (yên keduo kali) [^718] serto pado dinten niku Kamê’ kumpulke  wong-wong yên bedoso dengen (rai) biru muram,

[^718]: Tiupan sangkakala yên keduo, ya’ni tiupan peranti bangkîtke wong dari kuburnyo atawa mantu’ ngidupkennyo.

## 20:103

wong-wong niku saling bebîsî’sios sami lian, “Kamê’ tinggal (di dunio) nano langkung dari sedoso (dinten).”

## 20:104

Kamê’ langkung wikan napi yên ayun wong-wong niku kelapke, sewaktu wong yên langkung lurus jalannyo [^719] bekelap, “Niko tinggal (di dunio), nano langkung dari sios dinten saos.”

[^719]: Wong yên lurus fikirannyo peranti amalnyo di antaro wong yên bedoso.

## 20:105

Serto wong-wong niku betaken kepado niko (Muhammad) tentang gunung-gunung, Dadesnyo kelapkela, “Tuhan kulo ayun ngancurkennyo (pado dinten Kiamat) seancur-ancurnyo,

## 20:106

Sampun niku Dio ayun dadeske (bekas gunung) niku rato sami sesios.

## 20:107

(Sehinggo) niko nano ayun ningal male wênten panggonan yên endep serto yên tinggi di ngeriku.”

## 20:108

Pado dinten niku wong-wong niku numuti (panggilan) penyeru (malaikat) tanpa bebelok-belok (manta); serto sedanten suaro tundu’ ngendep kepado Tuhan Yên Maha Pengasî, sehinggo yên niko kerungu cuma bisi’-bisi’ saos.

## 20:109

Pado dinten niku nano beguno syafaat (petolongan), kecuwali dari wong yên sampun disung izin ole Tuhan Yên Maha Pengasî, serto Dio ridhoi kelapannyo.

## 20:110

Dio (Allah) wikan napi yên dihadepan wong-wong niku (yên ayun dades) serto napi yên di buri wong-wong niku (yên sampun dades), sedeng ilmu wong-wong niku nano wikan ngeliputi ilmu-Nyo.

## 20:111

Serto sedanten rai tetûndû’ diluan (Allah) yên idup serto Yên Tega’ Dewe’. Leser rugi wong yên damelke kezholiman.

## 20:112

Serto sinten saos damelke kesaîan sedeng dio (jerû kewêntenan) beiman, Dadesnyo dio nano bingsal ayun damelan zholim (tehadepnyo) serto nano (pulo’ bingsal) ayun pengirangan haknyo.

## 20:113

Serto ma’ nikila Kamê’ nûrûnke Al Qur’an jerû bahaso Arab, serto Kamê’ sampun nyelaske beulang-ulang di jerûnyo sebagîan dari ancaman supayo wong-wong niku betaqwa, atawa supayo (Al Qur’an) niku ngesung pengajaran peranti wong-wong niku.

## 20:114

Dadesnyo Maha Tinggi Allah, Rajo yên seleser-lesernyo. Serto nano angsal niko (Muhammad) begancang (maco) Al Qur’an sedereng sampun diwahyuke kepado niko, [^720] serto kelapkela, “hei Tuhan kulo, tambahkela ilmu kepado kulo.”

[^720]: Nabi Muhammad saw. dilarang oleh Allah niruke bacoan Jibril a.s. kalima demi kalima sedereng Jibril a.s. sampun macokenyo, supayo Nabi Muhammad saw. mengafal serto terti leser-leser ayat yên diturunke.

## 20:115

Serto leser sampun Kamê’ pesenke [^721] kepado Adam kerihin, tapi dio lali, serto Kamê’ nano wikani kegala’an yên kuat padonyo.

[^721]: Pesen Allah niki tekelap jerû Al Baqoroh ([^2] : 35.

## 20:116

Serto (imutla) sewaktu Kamê’ bekelap kepado sedanten Malaikat, “Sujudla niko kepado Adam!” Sampun niku wong-wong niku sujud kecuali Iblis; dio nula’.

## 20:117

Sampun niku Kamê’ bekelap, “Hei Adam! Leser niki (Iblis) musu peranti niko serto peranti sema niko, Dadesnyo sekali-kali nano sampî dio metuke niko beduo dari suargo, mengkin niko celako.

## 20:118

Leser, wênten (jaminan) peranti niko di ngeriku, niko nano ayun kelaperan serto nano ayun telanjang,

## 20:119

Serto leser, di sano niko nano ayun ngeraso aus serto nano ayun ditimpo panas matoari.”

## 20:120

Sampun niku setan mîsî’ke (fikiran jahat) kepadonyo, dengen bekelap, “Hei Adam! Gala’ nano kulo sung wikan kepado niko pohon keabadian (khuldi) serto kerajaan yên nano ayun ancur?”

## 20:121

Sampun niku keduonyo nedonyo, sampun niku tetingal oleh keduonyo aurat wong-wong niku serto mula’ila keduonyo nutupinyo dengen godong-godong (yên wênten di) suargo, serto sampun durhakola Adam kepado Tuhannyo, serto sesetla dio. [^722]

[^722]: Yen dimaksud “durhako” di ngeriki wêntenla ngelanggar larangan Allah kerno lali, nano sengajo, sema’pundi dikelapke jerû ayat 115 suroh ngeriki. Serto yên dimaksud “seset” wêntenla numuti napi yên dibisi’ke setan. Kesalahan Adam a.s. meski nano ageng nian nurut ukuran wong awam sampun dinamike durhako serto seset kerno tingginyo martabat Adam a.s. serto peranti dades teladan peranti wong ageng serto sira-sira supayo jauhi damelan-damelan yên telarang, sema’ pundi alitnyo.

## 20:122

Sampun niku Tuhannyo mili dio, [^723] Dadesnyo Dio nerimo tobatnyo serto ngesungnyo petûnjû’.

[^723]: Allah milih Nabi Adam a.s. peranti dades wong yên para’ kepado-Nyo.

## 20:123

Dio (Allah) bekelap, “Turunla niko beduo dari suargo besami-sami, sebagîan niko dades mûsû peranti sebagîan yên lian. Kalu rawu kepado niko petunju’ dari Kulo. Dadesnyo (wikanila) sinten saos numuti hidayah Kulo, dio nano ayun seset serto nano ayun celako.

## 20:124

Serto sinten saos beMaha dari peringetan Kulo, Dadesnyo leser, dio ayun nyalani keidupan yên sempît, serto Kamê’ ayun ngumpulkenyo pado dinten Kiamat jerû keadoan buto.”

## 20:125

Dio bekelap, “hei Tuhan kulo, napi Niko kumpulke kulo jerû kewêntenan buto, padohal kerihin kulo wikan ningal?”

## 20:126

Dio (Allah) bekelap, “Ma’nikula, kerihin sampun rawu kepado niko ayat-ayat Kamê’, serto niko nyuekinyo, dades ma’niku (pulo’) pado dinten niki niko dicueki.”

## 20:127

Serto ma’nikila Kamê’ males wong yên tepeliwat serto nano pecayo kepado ayat-ayat Tuhannyo. Leser, azab di akherat niku langkung berat serto langkung kekel.

## 20:128

Dadesnyo napi nano dades petunju’ peranti wong-wong niku (wong-wong musyrik) pinten kata (generasi) sedereng wong-wong niku yên sampun Kamê’ binasoke, padohal wong-wong niku ngeliwati (bekas-bekas) pedaleman wong-wong niku (umat-umat niku)? Leser, pado yên ma’niku tedapet tando-tando (kekuasoan Allah) peranti wong-wong yên beakal.

## 20:129

Serto kalu nano wênten sesios ketetepan kerihin dari Tuhan niko serto nano wênten bates yên sampun ditentuke (ajal), pasti (siksoan niku) nimpo wong-wong niku.

## 20:130

Dadesnyo sabarla niko (Muhammad) tehadep napi yên wong-wong niku kelapke, serto betasbila dengen memuji Tuhan niko, sedereng matoari terbit, serto sedereng tebenyu’; serto betasbila (pulo’) pado waktu tengah dalu serto di ujung siang ari, supayo niko ngeraso teneng.

## 20:131

Serto nano angsal niko tunju’ke peningalan mato niko kepado keni’matan yên sampun Kamê’ sungke kepado pinten-pinten golongan dari wong-wong niku, (sebagî) kembang keidupan dunio, supayo Kamê’ uji wong-wong niku dengen (keladasan) niku. Karunio Tuhan niko langkung saî serto langkung kekel

## 20:132

Serto perintakela sana’ niko damelke sholat serto sabar jerû damelkenyo. Kamê’ nano nedo rezeki kepado niko, Kamê’ yên ngesung rezeki kepado niko. Serto akibat (yên saî di akhirat) wêntenla peranti wong yên betaqwa.

## 20:133

Serto wong-wong niku bekelap, “Napi dio nano bakto tando (bukti) kepado kamê’ dari Tuhannyo?” Napi nano sampun rawu kepado wong-wong niku bukti (yên nyato) sema’pundi yên tekelap di jerû kitab-kitab kerihin?

## 20:134

Serto kalu wong-wong niku Kamê’ binasoke dengen sios siksoan sederengnyo (Al Qur’an niku diturunke), cengkila wong-wong niku bekelap, “hei Tuhan kamê’, napi nano Niko utus sesios rosul kepado kamê’, sehinggo kamê’ tumut ayat-ayat Niko sedereng kamê’ dades hino serto endep?”

## 20:135

Kelapkela (Muhammad), “saben-saben (kito) nunggu, Dadesnyo tungguila ole niko! Serto mengkin niko ayun wikan, sinten yên nempu jalan yên lurus, serto sinten yên sampun angsal hidayah’”

## 21:1

Sampun semakîn para’ kepado wong berîkînan amal wong-wong niku, sedeng wong-wong niku jerû kewêntenan lalai (dengen dunio), bepalîng (dari akhirat).

## 21:2

Saben ditûrûnke kepado wong-wong niku ayat-ayat yên anyar dari Tuhan, wong-wong niku ngerungukennyo sambil uca’-uca’,

## 21:3

Ati wong-wong niku jerû kewêntenan lalai. Serto wong-wong yên zholim niku nyingitke kelapan wong-wong niku, “(Wong) niki (Muhammad) nano lian cuma sesios wong (jugo) peca’ niko. Napi nano niko nerimonyo (sihir niku), [^724] padohal niko ningalinyo?”

[^724]: Terti sihir di ngeriki wêntenla ayat-ayat Al Qur’an.

## 21:4

Dio (Muhammad) bekelap, “Tuhan kulo wikan (sedanten) kelapan di langit serto di bumi, serto Dio Maha Ngerungu, Maha Wikan!”

## 21:5

Bahkan wong-wong niku bekelap, “(Al Qur’an niki bua) mimpi-mimpi yên kacau, atawa hasil mudikenyo (Muhammad), atawa bahkan dio saos sesios wong penyihir, cobola dio rawuke kepado kame’ sios tando (bukti), peca’ halnyo rosul-rosul yên diutus kerîhîn.”

## 21:6

Penunggu sesios negeri sedereng wong-wong niku, yên sampun kamê’ binasoke, wong-wong niku nano beiman (padohal sampun kamê’ sungke bukti). Napi nano wong-wong niku ayun beiman?

## 21:7

Serto Kamê’ nano ngutus (rosul-rosul) sedereng niko (Muhammad), melianke pinten-pinten wong lanang yên Kamê’ sung wahyu kepado wong-wong niku, mangko takenkela kepado wong yên beilmu, kalu niko nano wikan.

## 21:8

Serto Kamê’ nano dadeske wong-wong niku (rosul-rosul) sesios badan yên nano nedo tedoan, serto wong-wong niku nano(pulo’) idup kekel.

## 21:9

Sampun niku Kamê’ tepati semayoan (yên sampun Kamê’ semayoanke) kepado wong-wong niku. Mangko kamê’ selametke wong-wong niku serto wong-wong yên Kamê’ kenda’i, serto Kamê’ binasoke wong-wong yên tepeliwat.

## 21:10

Leser, sampun Kamê’ tûrûnke kepado niko sesios Kitab (Al Qur’an) yên di jerûnyo wênten peringatan peranti niko. Mangko napi  nano terti?

## 21:11

Serto pinten kata (penunggu) negeri yên zholim yên sampun Kamê’ binasoke, serto Kamê’ dadeske generasi yên lian sesampun wong-wong niku (sebagî penggantinyo).

## 21:12

Mangko sewaktu wong-wong niku ngerasoke azab Kamê’, tumpa'tumpa' wong-wong niku ngelarike diri dari (negerinyo) niku.

## 21:13

Nano angsal niko lari tegancang-gancang; mantu’la niko kepado kesenengan idup niko serto panggonan-panggonan pedaleman niko (yên saî) supayo niko wikan ditaken.

## 21:14

Wong-wong niku bekelap, “Betapo celako kamê’, leser, kamê’ wong-wong yên zholim.”

## 21:15

Mangko ma’nikula rûtû’an wong-wong niku bekepanjangan, sehinggo wong-wong niku Kamê’ dadeske sebagî taneman yên sampun dituai, yên nano wikan idup male.

## 21:16

Serto Kamê’ nano nadeske langit serto bumi serto sedanten napi yên wênten di antaro keduonyo dengen uca’-uca’.

## 21:17

Seandainyo Kamê’ ayun muat sesios permainan (sema serto buda’), tentulah Kamê’ muatnyo dari sisi Kamê’ , [^725] kalu Kamê’ leser-leser ngenda’i bedamel ma’niku

[^725]: “Dari bucu Kamê” wêntenla yên sesuai dengen sifat-sifat Allah.

## 21:18

Selesernyo Kamê’ mabîtke yên haq (keleseran) kepado yên bathil (nano saî) sampun niku yên haq niku ngancurkenyo, mangko sewaktu niku (yên bathil) telas. Serto celako niko kerno niko nyifati (Allah dengen sifat-sifat yên nano pantes peranti-Nyo). [^726]

[^726]: Sangkoan bahwo Allah wênten sema serto buda’.

## 21:19

Serto kewêntenan Allah sinten yên di langit serto di bumi. Serto (malaikat-malaikat) yên di bucu-Nyo, nano wênten raso sombong peranti nyemba-Nyo serto nano (pulo’) ngeraso paya.

## 21:20

Wong-wong niku (malaikat-malaikat) betasbi nano berenti-berentinyo malem serto siang.

## 21:21

Napi nano wong-wong niku ngembil tuhan-tuhan dari bumi, yên wikan ngidupke (wong-wong yên padem)?

## 21:22

Kalu pado keduonyo (di langit serto di bumi) wênten tuhan-tuhan selian Allah, tentu keduonyo sampun binaso. Maha Suci Allah yên wênten ‘arsy dari napi yên wong-wong niku sifatke.

## 21:23

Dio (Allah) nano ditaken tentang napi yên didamelke, tapi wong-wong nikula yên ayun ditaken.

## 21:24

Atawa napi nano wong-wong niku ngembil tuhan-tuhan selian Dio? Kelapkela (Muhammad). “Cerioskela alesan-alesan niko! (Al Qur’an) niki ya’ni pengimutan peranti wong yên besami kulo serto pengimutan peranti wong sedereng kulo.” Tapi kata dari wong-wong niku nano wikan yên saî (leser), kerno niku wong-wong niku belangkung.

## 21:25

Serto Kamê’ nano ngutus sesios wong rosul saos sedereng niko (Muhammad), melianke Kamê’ wahyuke kepadonyo, bahwo nano wênten tuhan (yên berhak disembah) selian Kulo, mangko sembala Kulo.

## 21:26

Serto wong-wong niku bekelap, “Tuhan Yên Maha Pengasî sampun dadeske (malaikat) sebagî anak.” Mahasuci Dio. Selesernyo wong-wong niku (paro malaikat niki) wêntenla hambo-hambo yên dimulioke,

## 21:27

wong-wong niku nano bekelap nului-Nyo serto wong-wong niku namelke perinta-perinta-Nyo.

## 21:28

Dio (Allah) wikan sedantennyo yên dihadepan wong-wong niku (malaikat) serto yên di buri wong-wong niku, serto wong-wong niku nano ngesûng syafaat melianke kepado wong yên diridhoi (Allah), serto wong-wong niku selalu beati-ati kerno takut kepado-Nyo.

## 21:29

Serto sinten saos di antaro wong-wong niku bekelap, “Leser, kulo wêntenla tuhan selian Allah,” mangko wong niku Kamê’ sung balesan kewêntenan wong-wong yên zholim

## 21:30

Serto napi nano wong-wong kafir nano wikan bahwa langit serto bumi keduonyo kerîhîn dades sios, sampun niku Kamê’ pisake antaro keduonyo, serto Kamê’ dadeske sedantennyo yên idup berasal dari toyo; mangko napi wong-wong niku nano beiman?”

## 21:31

Serto Kamê nano dadeske di bumi niki gunung-gunung yên kokoh supayo  (nano) guncang besami wong-wong niku, serto Kamê’ dadeske (pulo’) di ngeriku jalan-jalan yên luas, supayo wong-wong niku wênten hidayah.

## 21:32

Serto Kamê’ dadeske langit sebagî atep yên tepeliaro, namun wong-wong niku tetep bepalîng dari tando-tando (keagengan Allah) niku (matoari, bulan, angin, awan, serto lian-lian).

## 21:33

Serto Diola yên sampun nadeske malem serto siang, matoari serto bulan. Dewek’-dewe’ beputer pado garisnyo.

## 21:34

Serto Kamê’ nano dadeske idup abadi peranti sesios wong sedereng niko (Muhammad); mangko kalu niko padem, napikah wong-wong niku ayun kekal?

## 21:35

Saben yên benyawo ayun ngerasoke padem. Kamê’ ayun nguji niko dengen keburu’an serto kesaîan sebagî cobaan. Serto niko ayun dimantu’ke hanyo kepado Kamê’.

## 21:36

Serto napibilo wong-wong kafir niku ningal niko (Muhammad), wong-wong niku saos memperlakuke niko dades bahan ulo’an. (Wong-wong niku bekelap), “Napi nano niki wong yên nyelo tuhan-tuhan niko?” padohal wong-wong niku wong yên teka’ ngimut Allah Yên Maha Pengasih.

## 21:37

Wong didadeske (besifat) tegancang-gancang. Mengkîn ayun Kulo tingalke kepado niko tando-tando (kekuasaan) Kulo. Mangko nano angsal niko nedo Kulo ngancangkenyo.

## 21:38

Serto wong-wong niku bekelap, “Kapan nian semayoan niku (ayun rawu), kalu niko wong yên leser?”

## 21:39

Kalu wong kafir niku wikan, sewaktu wong-wong niku nano wikan ngela’ke api nerako dari rai serto punggung wong-wong niku, sedeng wong-wong niku nano angsal petolongan (tentula wong-wong niku nano minta’ digancangke).

## 21:40

Selesernyo (dinten Kiamat) niku ayun rawu kepado wong-wong niku secaro tumpa'tumpa', sampun niku wong-wong niku dades bingsal; mangko wong-wong niku nano wikan mula’i¬nyo serto nano (pulo’) disung penangguan (waktu).

## 21:41

Serto leser, rosul-rosul sedereng niko (Muhammad) pun sampun diolo’-olo’, mangko turunla (siksoan) kepado wong-wong yên nyemooh napi (rosul-rosul) yên sering wong-wong niku olo’-olo’ke.

## 21:42

Kelapkela, “Sinten yên ayun nyago niko sedanten pado waktu malem serto siang dari (siksoan) Allah Yên Maha Pengasî?”

## 21:43

Atawa wong-wong niku wênten tuhan-tuhan yên wikan meliaro wong-wong niku dari (azab) Kamê’? tuhan-tuhan wong-wong niku nano wikan nolong awa’ dewek wong-wong niku dewe’ serto nano (pulo’) wong-wong niku dilindungi dari (azab) Kamê’.

## 21:44

Selesernyo Kamê’ sampun ngesung wong-wong niku serto nenek moyang wong-wong niku keni’matan (idup di dunio) hinggo panjang usio wong-wong niku. Mangko napi wong-wong niku nano ningal bahwo Kamê’ ngerawuhi negeri (yên wênten di bawa kekuasoan wong kafir), sampun niku Kamê’ kirangi luasnyo dari ujung-ujung negeri. Napi wong-wong niku yên menang?

## 21:45

Kelapkela (Muhammad), “Selesernyo kulo saos ngesung peringetan sami peca’ dengen wahyu.” Tapi wong peka’ nano kebutiran seruan napibilo wong-wong niku disung pengimutan.

## 21:46

Serto kalu wong-wong niku ditimpo setîtî’ sios azab Tuhan niko, cengkila wong-wong niku bekelap. “Celakola kamê’! Selesernyo kamê’ temasu’ wong yên serîng menzholimi (diri’ dewe’).”

## 21:47

Serto Kamê’ ayun masang dacîng yên akor pado dinten Kiamat, mangko nano sesios wong saos dirugike meski setîtî’, meski cuma seberat biji sawi, cengki Kamê’ ngerawukenyo (pahalo). Serto cungkupla Kamê yên muat rîkînan.

## 21:48

Serto leser, Kamê’ sampun ngesung kepado Musa serto Harun, Furqon (Kitab Taurot) serto penerangan serto pelajaran peranti wong-wong yên betaqwa,

## 21:49

(wêntenla) wong-wong yên takut (azab) Tuhannyo, meski wong-wong niku nano ningal-Nyo, serto wong-wong niku ngeraso takut ayun (rawunyo) dinten Kiamat.

## 21:50

Serto niki (Al Qur’an) wêntenla sios pengimutan yên wênten berka yên sampun Kamê’ tûrûnke. Mangko napi niko ngingkerinyo?

## 21:51

Serto leser, sedereng dio (Musa serto Harun) sampun Kamê’ sungke kepado Ibrohim hidaya-Nyo, serto Kamê’ sampun wikan dio.

## 21:52

(Imutla), sewaktu dio (Ibrohim) bekelap kepado abanyo serto kaumnyo, “Patung-patung napi niku yên niko tekun nyembanyo?”

## 21:53

Wong-wong niku bekelap, “Kamê’ temuke nenek moyang kamê’ nyembanyo.”

## 21:54

Dio (Ibrohim) bekelap, “Selesernyo niko serto nenek moyang niko wênten jerû kesesetan yên nyato.”

## 21:55

Wong-wong niku bekelap, “Napi niko rawu kepado kamê’ bakto keleseran atawa niko maen-maen?”

## 21:56

Dio (Ibrohim) nyawab, “Selesernyo Tuhan niko niku Tuhan (wênten) langit serto bumi; (Diola) yên sampun nadeskenyo; serto kulo temasuk wong yên wikan besaksi peranti niku.”

## 21:57

Serto demi Allah, leser, kulo ayun damelke mudike tehadep patung-patung niko sesampun niko kesa ninggalkenyo. [^727]

[^727]: Kelapan-kelapan niku dikelapke Nabi Ibrohim a.s. jerû ati saos. Maksudnyo. Nabi Ibrohim a.s. ayun nyalanke mudike peranti ngancurke patung-patung wong-wong niku, sampun wong-wong niku ninggalke tempat-tempat patung niku.

## 21:58

Mangko dio (Ibrohim) ngancûrke (patung-patung niku) bekepîng-kepîng, kecuwali yên ageng (me’nyo); peranti wong-wong niku mantu’ (peranti betaken) kepadonyo

## 21:59

Wong-wong niku bekelap, “Sinten nian yên damelke (damelan) niki tehadep tuhan-tuhan kamê?” Leser, dio temasuk wong yên zholim.”

## 21:60

Wong-wong niku (yên lian) bekelap, “Kamê’ ngerungu wênten sesios bujang yên ngatoi (patung-patung niki), naminyo Ibrohim.”

## 21:61

Wong-wong niku bekelap, “(Kalu ma’niku) baktola dio dengen ditingalke kepado wong kata, supayo wong-wong niku ningalke.”

## 21:62

Wong-wong niku betaken, “Napi niko yên damelke (damelan) niki tehadep tuhan-tuhan kamê’, hei Ibrohim?”

## 21:63

Dio (Ibrohim) nyawab, “Selesernyo (patung) ageng niku yên damelkenyo, mangko takenkela kepado wong-wong niku, kalu wong-wong niku wikan bekelap.”

## 21:64

Mangko wong-wong niku rawu mantu’ kepado kesadaran wong-wong niku serto bekelap, “Selesernyo nikola yên nzholimi (diri dewe’).”

## 21:65

Sampun niku wong-wong niku nundu’ke sira (sampun niku bekelap), “Niko (Ibrohim) cengki wikan bahwa (patung-patung niku nano wikan bekelap.”

## 21:66

Dio (Ibrohim) bekelap, Napi niko nyembah selian Allah, sesios yên nano wikan ngesung manfaat setitikpun, serto nano (pulo’) rawuke mudhorat kepado niko?

## 21:67

Celakolah niko serto napi yên niko semba selian Allah! Napi nano niko wikan?”

## 21:68

Wong-wong niku bekelap, “Tunula dio serto tolongla tuhan-tuhan niko, kalu niko selesernyo ayun bedamel.”

## 21:69

Kamê’ (Allah) bekelap, “hoi api! Dadesla niko dingin, serto penyelamat peranti Ibrohim.”

## 21:70

Serto wong-wong niku ayun bedamel jahat tehadep Ibrohim, mangko Kamê’ dadeske wong-wong niku wong-wong yên rugi nian

## 21:71

Serto Kamê’ selametke dio (Ibrohim) serto Luth ke sios negeri yên sampun Kamê’ berkahi peranti sedanten alam. [^728]

[^728]: Negeri Syam, temasuk di jerûnyo Palestina. Allah merkahi negeri niku, retinyo kata nabi berasal dari negeri niku serto tananyo subur

## 21:72

Serto Kamê’ ngesungke kepadonyo (Ibrohim) Ishaq serto Ya’qub sebagî sios anugera. Serto masîng-masîng Kamê’ dadeske wong yên shole.

## 21:73

Serto Kamê’ dadeske wong-wong niku sebagî pesira-pesira yên ngesûng petûnjû’ dengen perintah Kamê’, serto Kamê’ wahyuke kepado wong-wong niku supayo bedamel keleseran, damelke sholat, serto ngesûng zakat, serto cuma kepado Kamê’ wong-wong niku nyemba

## 21:74

Serto kepado Luth, Kamê’ sungke hikma serto ilmu, serto Kamê’ selametke dio dari (azab yên sampun nimpo pendûdûk) kota yên namelke damelan keji. [^729] Leser, wong-wong niku wong-wong yên jahat serto fasiq

[^729]: Homoseksual serto malîng, serto wong-wong niku damelke damelan niku dengen terang-terangan.

## 21:75

Serto Kamê’ lebetke dio ke jerû rohmat Kamê’, selesernyo dio telebet golongan wong yên shole.

## 21:76

Serto (imutla kisa) Nuh, sedereng niku, sewaktu dio bedo’a. Kamê’ kabulke (da’a)nyo, sampun niku Kamê’ selametke dio besami pengikutnyo dari bala’ yên ageng.

## 21:77

Serto Kamê’ nolongnyo dari wong-wong yên sampun mudike ayat-ayat Kamê’. Selesernyo wong-wong niku nikula wong-wong yên jahat, mangko Kamê’ nenggelemke wong-wong niku sedantennyo.

## 21:78

Serto (imutla kisa) Daud serto Sulaiman, sewaktu keduonyo ngesung keputusan tentang ladang, kerno (ladang niku) dirusa’ oleh kambing-kambing punyo kaumnyo. Serto Kamê’ ningalke keputusan (yên disung) ole wong-wong niku.

## 21:79

Mangko Kamê’ ngesung pengertian kepado Sulaiman (tentang hukum yên langkung tepat), [^730] serto kepado dewek’-dewe’ Kamê’ sungke hikma serto ilmu, serto Kamê’ tundu’ke gunung-gunung serto burung-burung, sedanten betasbi besami Daud. Serto Kamêla yên damelkennyo.

[^730]: Nûrût riwayat Ibnu Abbas, wênten sekelompok kambîng sampûn ngerusak taneman pado waktu malam. Pemili’ taneman ngaduke hal niki kepado Nabi Dawud a.s. Dio mutuske bahwa kambîng-kambîng niku mesti disungke kepado pemîlî’ taneman sebagî ganti taneman yên rusa’. Tapi Nabi Sulaiman a.s. mutuske supayo kambîng-kambîng niku disungke sementaro kepado pemili’ taneman peranti diembil manfaatnyo. Serto pemili’ kambîng diharuske ngenti taneman niku dengen taneman yên anyar. Napibilo taneman yên anyar sampun wikan diembil hasilnyo, pemili’ kambîng niku angsal ngembil kambîngnyo male. Keputusan Nabi Sulaiman a.s. langkung leser.

## 21:80

Serto Kamê’ ajarke (pulo’) kepado Dawud caro maco kelambi besi peranti niko, guno ngelindungi niko jerû peperangan niko. Napi niko besyukur (kepado Allah)?

## 21:81

Serto (Kamê’ tûndû’ke) peranti Sulaiman angin yên kenceng nian tiupannyo yên berembus dengen perintanyo ke negeri yên Kamê’ sung berka padonyo. Serto Kamê’ Maha Wikan sedantennyo.

## 21:82

Serto (Kamê tundu’ke pulo’ kepado Sulaiman) segolongan setan-setan yên nyelem (ke jerû laut) perantinyo serto wong-wong niku namelke damelan selian niku; serto Kamê’ meliharo wong-wong niku,

## 21:83

Serto (imutla kisa) Ayub, sewaktu dio bedo’a kepado Tuhannyo, (Yo Tuhan kulo), leser, kulo sampun ditimpo penyakit, padohal niko Tuhan Yên Maha Penyayang dari sedanten yên penyayang.”

## 21:84

Mangko Kamê’ kabulke (da’a)nyo, sampun niku Kamê’ ilangke penyakit yên wênten padonyo serto Kamê’ mantu’ke sana’nyo kepadonyo, serto (Kamê’ lipet gandoke rîkînan wong-wong niku) sebagî sios rahmat dari Kamê’, serto peranti dades pengimutan peranti sedanten yên nyemba Kamê’.

## 21:85

Serto (imutla kisa) Ismail, Idris serto Zulkifli. Wong-wong niku sedanten telebet wong-wong yên sabar,

## 21:86

Serto Kamê’ lebetke wong-wong niku ke jerû rohmat Kamê’. Leser, wong-wong niku telebet wong-wong yên shole.

## 21:87

Serto (imutla kisa) Żun Nūn (Yūnus), sewaktu niko kesa jerû kewêntenan mara, sampun niku dio nyangko bahwa Kamê’ nano ayun nyarokenyo, mangko dio bedo’a jerû kewêntenan yên gelep nian. [^731] Nano wênten tuhan selian Niko, Maha suci Niko. Leser, kulo telebet wong-wong yên zholim.”

[^731]: Di jerû perut iwa’, di jerû laut, serto pado malem ari.

## 21:88

Mangko Kamê’ kabulke (do’a)nyo serto Kamê’ selamatke dio dari kesedîan. Serto ma’nikula Kamê’ nyelamatke wong-wong yên beiman.

## 21:89

Serto (imutla kisa) Zakaria, sewaktu dio bedo’a kepado Tuhannyo, “Ya Tuhan kulo, nano angsal Niko lanta’ke kulo îdûp sesios wong dewe’ (tanpo zuriyat) serto Nikola ahli waris yên  langkung leser. [^732]

[^732]: Sekironyo Allah nano ngabulke do’anyo, wêntenla ngesung zuriyat. Zakaria nyerake awa’nyo dewe’ kepado Allah, kerno Allah wêntenla ahli waris yên teleser

## 21:90

Mangko Kamê’ kabulke (do’a)nyo serto Kamê’ sungke kepadonyo Yahya, serto Kamê’ dadeske semanyo (wikan bûntîng). Leser, wong-wong niku serîng gancang jerû (damelke) keleseran, serto wong-wong niku bedo’a kepado Kamê’ dengen penu harap serto bingsal. Serto wong-wong niku wong-wong yên khusyu’ kepado Kamê’.

## 21:91

Serto (imutla kisa Maryam) yên meliharo kehormatannyo, sampun niku Kamê’ tiupke (roh) dari Kamê’ ke jerû badan(nyo); Kamê’ dadeske dio serto anaknyo sebagî tando (keagengan Allah) peranti sedanten alam.

## 21:92

Leser (agami tauhid) nikila agami niko, agami yên sios, serto Kulo wêntenla Tuhan niko, mangko sembala Kulo.

## 21:93

Tapi wong-wong niku tepeca bela jerû urusan (agami) wong-wong niku di antaro wong-wong niku. Dewek’-dewe’ (golongan niku sedanten) ayun mantu’ kepado Kamê’

## 21:94

Sinten saos damelke keleseran, serto dio beiman, mangko damelannyo nano ayun dibudike (dilanta’ke), serto leser, Kamê’la yên nyatet perantinyo.

## 21:95

Serto nano mungkin peranti (penunggu) sios negeri yên sampun Kamê’ binasoke, bahwa wong-wong niku nano ayun mantu’ (kepado Kamê’).

## 21:96

Hinggo napibilo (tembok) Ya’jūj serto Ma’jûj dibuka’ke serto wong-wong niku tumut dengen gancang dari sedanten panggonan yên tinggi.

## 21:97

Serto (napibilo) semayoan yên saî (dinten bebangkît) sampun para’, mangko tumpa'tumpa' mato wong-wong yên kafir tebelala’. (Wong-wong niku bekelap), “Bala’ nian kamê’! Kamê’ leser-leser lênga tentang niki, bahkan kamê’ leser-leser wong yên zholim.”

## 21:98

Leser, niko (wong kafir) serto napi yên niko semba selian Allah, wêntenla bahan bakar Jahannam. Kamê’ (cengki) lebet ke jerûnyo.

## 21:99

Sekironyo (patung-patung) niku tuhan, tentu wong-wong niku nano ayun melebetinyo (nerako). Tapi sedantennyo ayun kekel di jerûnyo

## 21:100

Wong-wong niku merîntî serto nyerît di jerûnyo (nerako), serto wong-wong niku di jerûnyo nano wikan kebûtîran.

## 21:101

Leser, sejak kerîhîn peranti wong-wong yên sampun wênten (ketetepan) yên saî dari Kamê’, wong-wong niku ayun ditebîke (dari nerako).

## 21:102

Wong-wong niku nano ngerungu bunyi desis (api nerako), serto wong-wong niku kekel jerû (ni’mati) sedanten yên wong-wong niku pengeni.

## 21:103

Kejutan yên dahsyat nano muat wong-wong niku ngeraso sedî, serto sedanten malaikat ayun nyambut wong-wong niku (dengen kelapan). “Nikila dinten niko yên sampun disemayoanke kepado niko.”

## 21:104

(Imutla) pado dinten langit Kamê’ gûlûng peca’ ngûlûng lembaran-lembaran kertas. Sema’pundi Kamê’ sampun  mula’i penciptoan bungaran, ma’nikula Kamê’ ayun ngulanginyo male. (Sesios) semayoan yên cengki Kamê’ tepati; leser, Kamê’ ayun damelkennyo.

## 21:105

Serto leser, sampun Kamê’ catet di jerû Zabur [^733] sampun (tetûlîs) di jerû Aż-Żikr (Lauḥ Maḥfūż), bahwa bumi niki ayun diwarisi ole hambo-hambo Kulo yên shole.

[^733]: Sedanten kitab yên ditûrûnke kepado nabi-nabi-Nyo. Sebagîan mufassir nyatoke bahwa “Zabur” wêntenla kitab yên ditûrûnke kepado Nabi Dawud a.s. sedengeke “Aż-Żikr” wêntenla kitab Taurot.

## 21:106

Leser, (napi yên dikelapke) di jerû (Al Qur’an) niki, leser-leser dades petûnjû’ (yên lengkep) peranti wong-wong yên nyemba (Allah).

## 21:107

Serto Kamê’ nano ngutus niko (Muhammad) melianke peranti (dades) rohmat peranti sedanten alam.

## 21:108

Kelapkela (Muhammad), “Leser, napi yên diwahyuke kepado kulo wêntenla bahwa Tuhan niko wêntenla Tuhan Yên Sios, mangko napi niko sampun besera awa’ (kepado-Nyo)?”

## 21:109

Mangko kalu wong-wong niku belangkung, mangko kelapkela (Muhammad), “Kulo sampun nyampeke kepado niko (ajaran) yên sami (antaro kito) serto kulo nano wikan napi yên diancemke kepado niko niku sampun para’ atawa mase tebî.”

## 21:110

Leser, Dio (Allah) wikan kelapan (yên niko kelapke) dengen terang-terangan, serto wikan (pulo’) napi yên niko sîngîtke.

## 21:111

Serto kulo nano wikan, angsal dades hal niku cobaan peranti niko serto keladasan hinggo waktu yên ditentuke.

## 21:112

Dio (Muhammad) bekelap, “Yo Tuhan kulo, sungkela keputusan dengen adil. Serto Tuhan kamê’ Maha Pengasih, panggonan memohon sedanten petolongan pucu’ sedanten yên niko kelapke.”

## 22:1

Hei wong! Betakwala kepado Tuhan niko; leser, guncangan (dinten) Kiamat niku wêntenla sesios (kedadesan) yên ageng nian.

## 22:2

(Imutla) pado dinten sewaktu niko ningalinyo (guncangan niku), sedanten wadon yên nètè’i buda’nyo ayun lalai tehadep buda’nyo yên ditètè’inyo, serto saben wadon yên bûntîng ayun keguguran kandungannyo, serto niko ningal wong jerû kewêntenan mabu’, padohal selesernyo wong-wong niku nano mabu’, tapi azab Allah niku keras nian.

## 22:3

Serto di antaro wong wênten yên bêtekê’an tenteng Allah tanpo ilmu serto numuti saos sedanten setan yên jahat nian.

## 22:4

(Tentang setan), sampun ditetepke bahwa sinten yên berencang dengen dio, mangko dio ayun nyesetkennyo, serto baktonyo ke azab nerako.

## 22:5

Hei wong! Kalu niko ngeraguke (dinten) kebangkitan, mangko selesernyo Kame’ sampun dadeske niko dari tana, sampun niku dari setetes mani, sampun niku dari segumpel dara, sampun niku dari segumpel daging yên sempurno kedadesannyo serto yên nano sempurno, supayo Kamê’ nerangke kepado niko; serto Kamê’ tetepke jerû rohim nurut kenda’ Kamê’ sampe waktu yên sampun ditentuke, sampun niku Kamê’ metuke niko sebagî buda’, sampun niku (dengen beangsur-angsur) niko sampê kepado usio dewasa, serto di antaro niko wênten yên dipademke serto (wênten pulo’) di antaro niko yên dimantu’ke sampe usio tuo nian (pikun), sehinggo dio nano wikan male sesios yên sampun diwikaninyo. Serto niko ningal bumi niki kerîng, sampun niku napibilo sampun Kamê’ tûrûnke toya (hujan) di pûcû’nyo, îdûpla bumi niku serto dades sûbûr serto nûmbûke macem-macem jenis pasangan (taneman) yên cindo.

## 22:6

Yên ma’niku niku kerno leser, Allah wêntenla yên hak, serto leser, wêntenla yên ngidûpke sedanten yên sampun padem, serto leser, Dio Maha Kuaso peranti sedantennyo,

## 22:7

Serto leser, (dinten) kiamat niku cengki rawu, nano wênten keraguan padonyo, serto leser, Allah ayun bangkîtke sinten saos yên di jerû kûbûr.

## 22:8

Serto di antaro wong wênten yên bebantahan tentang Allah tanpo ilmu, tanpo petûnjû’ serto tanpo kitab (wahyu) yên ngesûng penerangan

## 22:9

Sambîl malîngke lambungnyo (dengen sombong) peranti nyesetke wong dari jalan Allah. Dio angsal kehinoan di dunio, serto pado dinten kiamat Kamê’ sungke kepadonyo raso azab nerako yên nunu.

## 22:10

(Ayun dikelapke kepadonyo), “Niku kerno damelan yên didamelke kerîhîn ole keduo tangan niko, serto Allah sekali-kali nano zholimi hambo-hambo-Nyo.

## 22:11

Serto di antaro wong wênten yên nyemba Allah di pînggîr [^734] saos, mangko kalu dio angsal keleseran, dio ngeraso puas, serto kalu dio ditimpo sesios cobaan, dio bebalik ke buri. [^735]  Dio rugi di dunio serto di akhirat. Nikula kerugian yên nyato.

[^734]: Nano dengen kebeg keyakinan.

[^735]: Mantu’ kafîr male.

## 22:12

Dio nyeru kepado selian Allah sesios yên nano wikan rawuke bencano serto nano (pulo’) ngesung manfaat kepadonyo. Nikula kesesetan yên tebi.

## 22:13

Dio nyeru kepado sesios yên (selesernyo) bencanonyo langkung para’ daripado manfaatnyo. Leser, niku seburu’-buru’ penolong serto sejahat-jahat rencang.

## 22:14

(Leser,) Allah ayun melebetke wong-wong yên beiman serto damelke keleseran ke jerû syurgo-syurgo yên ngalîr di bawanyo sungi-sungi. Leser, Allah bedamel napi yên Dio kenda’i.

## 22:15

Sinten saos nyangko bahwa Allah nano ayun nolongnyo (Muhammad) di dunio serto di akhirat, mangko hendaklah dio merentangke tali ke langit-langit, [^736] sampun niku ngantung (awa’), sampun niku fikirkela napi budiannyo niku wikan ngelenyepke napi yên nyakitke atinyo.

[^736]: Kaat samā’ di ngeriki di retike dengen langit-langit (bûbûngan rompo’). Kalu samā’ diretike dengen langit (reti biaso), mangko tejemahannyo dades: kalu musu Muhammad saw mara kerno dio angsal petolongan dari langit, lanta’la wong-wong niku bentangke tali ke langit, serto ningalla, wikan nano wong-wong niku mûtûske pertolongan niku dengen caro ma’niku? Dengen bayak lian, benga’ nian wong-wong niku kalu ngiro wong-wong niku wikan mûtûske petolongan Allah dengen caro yên picik niku.

## 22:16

Serto ma’nikula Kamê’ sampun nûrûnkennyo (Al Qur’an) yên ngerupoke ayat-ayat yên nyato; selesernyo Allah ngesung petûnjû’ kepado sinten yên Dio kenda’i.

## 22:17

Selesernyo wong-wong yên beiman, wong Yahudi, wong Sabiin, wong Nasroni, wong Majusi serto wong musyrik, Allah cengki ngesung keputusan di antaro wong-wong niku pado dinten Kiamat. Leser, Allah dades saksi pucu’ sedantennyo.

## 22:18

Napi nano niko wikan bahwa sinten yên wênten di langit serto sinten yên wênten di bumi besujud kepado Allah, jugo matoari, bulan, bintang, gunung-gunung, pohon-pohon, binatang-binatang yên merayap serto kata di antara wong? Tapi kata (wong) yên pantas nerimo azab. Sinten saos yên dihinoke Allah, nano sesios wong yên ayun memuliokennyo. Leser, Allah damelke napi saos yên Dio kenda’i.

## 22:19

Nikila kale golongan (golongan mu’min serto kafir) yên bebala; wong-wong niku bebala tentang Tuhan wong-wong niku. Mangko peranti wong kafir ayun di damelke kelambi-kelambi dari api (nerako) peranti wong-wong niku. Ke pucu’ pala’ wong-wong niku ayun disiramke toya yên ngelodok.

## 22:20

Dengen (toya ngelodok) niku ayun diancûrlûlûke napi yên wênten jerû perut dari kulit wong-wong niku.

## 22:21

Serto (azab) peranti wong-wong niku cambuk-cambuk dari besi

## 22:22

Saben kali wong-wong niku ayun metu darinyo (nerako) kerno tesikso, wong-wong niku dimantu’ke (male) ke jerûnyo. (Kepado wong-wong niku dikelapke), “Rasokela azab yên nunu niki!

## 22:23

Leser, Allah ayun ngelebetke wong-wong yên beiman serto damelke keleseran ke jerû syurgo-syurgo yên ngalîr di bawanyo sungi-sungi. Di sano wong-wong niku disung pehiasan gelang-gelang emas serto mutiaro, serto kelambi wong-wong niku dari sutera.

## 22:24

Serto wong-wong niku disung petûnjû’ kepado kelapan-kelapan yên saî serto disung petûnjû’ (pulo’) kepado jalan (Allah) yên tepuji.

## 22:25

Leser, wong-wong kafir serto yên ngalangi (wong) dari jalan Allah serto dari Mesjidilharom yên sampun Kamê’ dadeske tebuka’ peranti sedanten wong, saî  yên bemukim di ngeriku jugo yên rawuh dari luar serto sinten saos yên ayun damelke kejahatan secaro zholim di jerûnyo, niscayo ayun Kamê’ rasoke kepado-Nyo sikso yên pedî.

## 22:26

Serto (imutla), sewaktu Kamê’ panggonke Ibrohim di panggonan Baitulloh (dengen bekelap), “Nano angsal niko nyekutuke Kulo dengen napi saos serto sucikela rompo’ Kulo peranti wong-wong yên thowaf, serto wong yên beibada serto wong yên ruku’ serto sujud.

## 22:27

Serto kengkenla wong peranti damelke haji, nisayo wong-wong niku ayun rawu kepado niko dengen bejalan sekel, atawa ngendaroi saben unto yên kurus, wong-wong niku rawu dari segenep penjuru yên tebî,

## 22:28

Supayo wong-wong niku nyaksike macem-macem manfaat peranti wong-wong niku serto supayo wong-wong niku bekelap nami Allah pado pinten-pinten dinten yên sampun ditentuke [^737] pûcû’ rezeki yên Dio sungke kepado wong-wong niku berupo binatang ternak. Mangko nedola tedoan sebagîan darinyo serto (sebagîan male) sungkela peranti ditedo wong-wong yên saro serto fakir.

[^737]: Dinten rayo aji serto dinten Tasyriq, wêntenla tanggal 10, 11, 12 serto 13 Zulhijjah.

## 22:29

Sampun niku, cengkila wong-wong niku ngilangke kotoran [^738] (yên wênten di badan) wong-wong niku, nyempurnoke nazar-nazar wong-wong niku serto damelke thowaf sekeliling rompo’ tuo (Baitulloh).

[^738]: Yên dima’sud dengen “ngilangke kotoran” di ngeriki wêntenla neta’ rambut, neta’ kuku serto sebagînyo.

## 22:30

Ma’nikula (perintah Allah). Serto sinten saos ngagengke napi yên tehormat di sisi Allah (ḥurumāt) [^739] ,  mangko niku langkung saî  perantinyo di sisi Tuhannyo. Serto dihalalke peranti niko sedanten binatang ternak, kecuali yên diterangke kepado niko (keharomannyo), mangko tebîhîla (sembahan) patung-patung yên najis niku serto tebihila kelapan mudike.

[^739]: Reti yên tehormat (ḥurumāt) pado ayat niki wêntenla bulan harom (Muharrom, Rojab, Zulqoidah, Zulhijjah), tanah harom, serto maqom Ibrohim.

## 22:31

(Beribadala niko) dengen ikhlas kepado Allah, tanpo nyekutukeNyo. Sinten saos nyekutuke Allah, mangko peca’ dio nyampa’ dari langit sampun niku disamber ole burung, atawa diterbangke angin ke panggonan yên tebî.

## 22:32

Ma’nikula (perinta Allah). Serto sinten saos ngagengke syiar-syiar Allah, [^740]  mangko selesernyo hal niku metu dari ketaqwaan ati.

[^740]: Syiar Allah wêntenla sedanten damelan yên didamelke pado ibadah haji serto panggonan-panggonan damelkennyo.

## 22:33

Peranti niko padonyo (binatang hadyu) [^741] wênten pinten-pinten manfaat, [^742] sampe waktu yên ditentuke, sampun niku panggonan sembelîannyo wêntenla disekiter Baytul Atiq (Baitullah).

[^741]: Ningal Al Baqoroh ([^2]: 196.

[^742]: Maksudnyo, binatang-binatang hadyu angsal niko embil manfaatnyo peca’ dikendaroi, diembil susunyo, serto sebagîannyo, sampe dinten nahar.

## 22:34

Serto peranti saben umat sampun Kamê’ syariatke nyembelê (korban), supayo wong-wong niku nyebut nami Allah peranti rezeki yên disungke Allah kepado wong-wong niku berupo binatang ternak. Mangko Tuhan niko wêntenla Tuhan Yên Maha Sios, kerno niku besera awa’la niko kepado-Nyo. Serto sampekela (Muhammad) khabar saî kepado wong-wong yên tundu’ patu (kepado Allah).

## 22:35

(Ya’ni) wong-wong yên napibilo dikelap nami Allah ati wong-wong niku begeter, wong yên sabar peranti napi yên nimpo wong-wong niku, serto wong yên damelke sholat serto wong yên ngesung sebagîan rezeki yên Kamê’ sungke kepado wong-wong niku.

## 22:36

Serto unto-unto niku Kamê’ dadeske peranti niko bagian dari syiar agami Allah, niko kata peroleh keleseran padonyo. Mangko kelapkela nami Allah (sewaktu niko ayun nyembelênyo) jerû kewêntenan tega’ [^743] (serto lanang sampun tekebet). Sampun niku napibilo sampun tegole’ (padem), mangko tedola sebagîannyo serto sungla nedo wong yên ngeraso cungkup dengen napi yên wênten padonyo (nano nyatu-nyatu) serto wong yên nyatu. Ma’nikula Kamê’ tûndû’ke (unto-unto niku) peranti niko, supayo niko besyukur.

[^743]: Lazimnyo, unto disembelî jerû posisi tega’.

## 22:37

Daging (binatang kurban) serto daranyo niku sekali-kali nano ayun sampe kepado Allah, tapi yên sampe kepado-Nyo wêntenla ketaqwaan niko. Ma’nikula Dio nundu’ken-nyo peranti niko supayo niko ngagengke Allah pucu’ petunju’ yên Dio sungke kepado niko. Serto sampekela khabar saê kepado wong-wong yên bedamel saî

## 22:38

Selesernyo Allah tumut wong yên beiman. Leser, Allah nano gala’ saben wong yên bekhianat serto kufur ni’mat.

## 22:39

Diizinke (beperang) peranti wong-wong yên diperangi, kerno selesernyo wong-wong niku dizholimi. Serto leser, Allah Maha Kuaso nolong-nolong wong-wong niku.

## 22:40

(Ya’ni) wong-wong yên diusir dari pedalemannyo nano wênten alesan yên saî , cuma kerno wong-wong niku bekelap, “Tuhan Kamê’ wêntenla Allah.” kalu Allah nano nula’ (keganasan) sebagîan wong dengen sebagîan yên lian, cengki sampun diroboke biara-biara Nasrani, gereja-gereja, rompo’-rompo’ ibada wong Yahudi serto mesjid-mesjid, yên di jerûnyo kata dikelap nami Allah. Allah cengki ayun nolong wong yên nolong (agami)-Nyo. Leser, Allah Maha Kuat, Maha Pekaso.

## 22:41

(Ya’ni) wong-wong yên kalu Kamê’ sung kelenggean di bumi, wong-wong niku damelke sholat, sung zakat, serto ngengken bedamel yên ma’ruf serto nyega dari yên mungkar; serto kepado Allah-la mantu’ sedanten urusan.

## 22:42

Serto kalu wong-wong niku (wong-wong musyrik) mudike niko (Muhammad), ma’niku pulo’ kaum-kaum yên sedereng wong-wong niku, kaum Nuh, ‘Ad. Serto Samud (jugo sampun mudike rosul-rosul-Nyo),

## 22:43

Serto (ma’niku pulo’) kaum Ibrohim serto kaum Luth,

## 22:44

Serto pendûdûk Madyan. Serto Musa (jugo) sampun dibudike, namun Kulo sung tenggang waktu kepado wong-wong kafîr, sampun niku Kulo sikso wong-wong niku, mangko betapo hebatnyo siksoan Kulo.

## 22:45

Mangko betapo kata negeri yên sampun Kamê’ binasoke kerno (pendûdûk)nyo jerû kewêntenan zholim, sehinggo nyampa’ bangunan-bangunannyo serto (alangke kata pulo’) sumur yên sampun dilanta’ke serto keratin yên tinggi (nano wênten penunggunyo).

## 22:46

Mangko nano perna napi wong-wong niku bejalan di bumi, sehinggo ati (akal) wong-wong niku wikan mahami, kuping wong-wong niku wikan ngerungu? Selesernyo dîdî mato niku yên buto, tapi yên buto niku wêntenla ati yên di jerû dado

## 22:47

Serto wong-wong niku nedo kepado niko (Muhammad) supayo azab niku digancangke, padohal Allah nano ayun nyalahi semayoan-Nyo. Serto selesernyo sios dinten di sisi Tuhan niko wêntenla peca’ seribu taûn nûrût rikinan niko.

## 22:48

Serto pinten kata negeri yên Kulo tangguke (penghancuran)nyo, kerno pendûdûknyo bedamel zholim, sampun niku Kulo azab wong-wong niku, serto cuma kepado Kulo panggonan mantu’ (sedantennyo).

## 22:49

Kelapkela (Muhammad), “Hei wong! Selesernyo kulo (diutus) kepado niko sebagî ngesung pengimutan yên nyato.”

## 22:50

Mangko wong-wong yên beiman serto damelke keleseran, wong-wong niku angsal ampunan serto rezeki yên mulio.

## 22:51

Tapi wong-wong yên bedamel nentang ayat-ayat Kamê’ dengen maksud ngelemake (keayunan peranti beiman) wong-wong niku wêntenla penunggu-penunggu nerako Jahîm.

## 22:52

Serto Kamê’ nano ngûtûs sesios wong rosul serto nano (pulo’) sesios wong nabi sedereng niko (Muhammad), melianke napibilo dio punyo sesios kepengenan, [^744] setan saos mele-betke olo’an-olo’an ke jerû kepengenannyo niku. Tapi Allah ngilangke napi yên dilebetke setan niku, serto Allah ayun nguatke ayat-ayat-Nyo. Serto Allah Maha Wikan, Maha Bijaksano.

[^744]: Sebagîan mufassir ngertike tamannā dengen “maco” serto umniyyatihi dengen “bacoannyo.” Ya’ni napibilo Nabi saw maco sesios ayat yên isinyo ngesûngke pengimutan kepado wong-wong kafir, wong-wong niku begancang numuti bacoan Nabi saw, dengen tambahan bayak-bayak yên meleserke keyakinan wong-wong niku.

## 22:53

Dio (Allah) ayun dadeske olo’an yên dimunculke setan niku sebagî cobaan peranti wong-wong yên jerû atinyo wênten penyakit serto wong yên beati keras. Serto wong-wong yên zholim niku leser-leser jerû pemusuhan yên tebî,

## 22:54

Serto supayo wong-wong yên sampun disung ilmu ngeyakini bahwa (Al Qur’an) niku leser dari Tuhan niko sampun niku wong-wong niku beiman serto ati wong-wong niku tunduk kepadonyo. Serto leser, Allah ngesung petûnjû’ peranti wong-wong yên beiman kepado jalan yên leser

## 22:55

Serto wong-wong kafir niku senantiaso ragu ngenoi hal niku (Al Qur’an), hinggo sewaktu (pademnyo) rawu kepado wong-wong niku dengen tumpa'tumpa', atawa azab dinten Kiamat yên rawu kepado wong-wong niku.

## 22:56

Kekuasoan pado dinten niku wênten pado Allah, Dio ngesung keputusan di antaro wong-wong niku. Mangko wong-wong yên beiman serto damelke keleseran wênten jerû suargo-suargo yên kata keni’matan.

## 22:57

Serto wong-wong kafîr serto yên mudike ayat-ayat Kamê’, mangko wong-wong niku ayun ngerasoke azab yên nginoke.

## 22:58

Serto wong-wong yên behijrah di jalan Allah, sampun niku wong-wong niku tebunuh atawa padem, leser, Allah ayun ngesung kepado wong-wong niku rezeki yên saî  (suargo). Serto selesernyo Allah wêntenla ngesung rezeki yên teleser.

## 22:59

Leser, Dio (Allah) cengki ayun ngelebetke wong-wong niku ke panggonan melebet (suargo) yên wong-wong niku gala’i. serto selesernyo Allah Maha Wikan, Maha Penyantun.

## 22:60

Ma’nikula, serto sinten saos males seimbang dengen (kezholiman) penganiayoan yên sampun dio derito sampun niku dio dizholimi (male), cengki Allah ayun nolongnyo. Leser, Allah Maha Pemaaf, Maha Pengampun.

## 22:61

Ma’nikula kerno Allah (kuaso) ngelebetke malem ke jerû siang serto ngelebetke siang ke jerû malam, serto leser, Allah Maha Ngerungu, Maha Ningal.

## 22:62

Ma’nikula (keagengan Allah) kerno Allah, wêntenla (Tuhan) Yên Haq. Serto napi saos yên wong-wong niku aja’ selian Dio, nikula yên bathil, serto leser Allah, wêntenla yên Maha Tinggi, Maha Ageng.

## 22:63

Nanola niko ningalke bahwa Allah nûrûnke toya (hujan) dari langit, sehinggo bumi dades ijo? Leser, Allah Maha Alus, Maha Wikan

## 22:64

Punyo-Diola napi yên wênten di langit serto napi yên wênten di bumi. Serto Allah leser-leser Maha Sugî, Maha Tepuji.

## 22:65

Nanola niko ningalke bahwa Allah nûndûkke peranti niko (wong) napi yên wênten di bumi, serto baito yên belayar di lautan dengen perinta-Nyo. Serto Dio nahan (bendo-bendo) langit supayo nano nyampa’ ke bumi, melianke dengen izin-Nyo? Leser, Allah Maha Pengasî, Maha Penyayang kepado wong.

## 22:66

Serto wêntenla yên ngîdûpke niko, sampun niku pademke niko, sampun niku ngîdûpke niko male (pado dinten kebangkîtan). Leser, wong niku kufur ni’mat nian.

## 22:67

Peranti saben umat sampun Kamê’ tetepke syare’at tetentu yên (mesti) wong-wong niku damelke, mangko nano sepantesnyo wong-wong niku bebantahan dengen niko jerû urusan (syare’at) niki, serto kengkenla (wong-wong niku) kepado Tuhan niko. Leser niko (Muhammad) wênten di jalan yên saî.

## 22:68

Serto kalu wong-wong niku manta niko, mangko kelapkela, “Allah langkung wikan tentang napi yên niko damelke.”

## 22:69

Allah ayun ngadili di antaro niko pado dinten Kiamat tentang napi yên kerîhîn niko berselewahanke.

## 22:70

Napi nano niko wikan bahwa Allah wikan napi yên di langit serto di bumi? Leser, yên ma’niku sampun wênten jerû sesios Kitab (Lauḥ Maḥfūẓ). Selesernyo, yên ma’niku nian gampang peranti Allah.

## 22:71

Serto wong-wong niku nyemba selian Allah, tanpo dasar yên jelas tentang niku, serto wong-wong niku nano punyo ilmu (pulo’) tentang niku, peranti wong-wong yên zholim nano wênten sesios wong penolong.

## 22:72

Serto napibilo dibacoke di luan wong-wong niku ayat-ayat Kamê’ yên terang, niscayo niko ayun ningal (tando-tando) keingkaran pado rai wong-wong yên kafir niku. Ampir-ampir wong-wong niku nyerang wong-wong yên macoke ayat-ayat Kamê’ kepado wong-wong niku. Kelapkela (Muhammad), “Napi ayun kulo khabarke kepado niko (ngenoi sesios) yên langkung bûrû’ dari pado niku, (ya’ni) nerako?” Allah sampun ngancamkenyo (nerako) kepado wong-wong kafîr. Serto (nerako niku) sebûrû’-bûrû’ panggonan mantu’.

## 22:73

Hei wong! Sampun didamelke sesios perumpamoan. Mangko rungukela! Selesernyo sedanten yên niko aja’ selian Allah nano wikan nyiptoke sesios lalet saos, meski wong-wong niku dades sios peranti nyiptokenyo. Serto kalu lalat niku ngerampas sesios dari wong-wong niku, wong-wong niku nano ayun wikan mantu’ ngerebutnyo dari lalet niku. Sami lemanyo yên nyemba serto yên disemba.

## 22:74

Wong-wong niku nano ngagengke Allah dengen seleser-lesernyo. Leser, Allah Maha Kuat, Maha Pekaso.

## 22:75

Allah mîlî paro utusan(-Nyo) dari malaikat serto dari wong. Selesernyo Allah Maha Ngerungu, Maha Ningal.

## 22:76

Dio (Allah) wikan napi yên di luan wong-wong niku serto napi yên di buri wong-wong niku. Serto cuma kepado Allah dimantu’ke sedanten ûrûsan. Hei wong-wong yên beiman! Rûkû’la, sujudla, serto sembala Tuhan niko; serto bedamela keleseran, supayo niko berûntûng.

## 22:77

Hei wong-wong yên beiman! Rûkû’la, sujudla, serto sembala Tuhan niko; serto bedamela keleseran, supayo niko berûntûng.

## 22:78

Serto bejihadla niko di jalan Allah dengen jihad yên seleser-lesernyo. Dio sampun mîlî niko, serto Dio nano dadeske kesulîtan peranti niko jerû agami. (Tumutila) agami nyai yai niko Ibrohim. Dio (Allah) sampun namike niko wong-wong muslim sejak kerîhîn, serto (ma’niku pulo’) jerû (Al Qur’an) niki, supayo Rosul (Muhammad) niku dades saksi peranti niko serto supayo niko sedanten dades saksi peranti sedanten wong. Mangko damelkela sholat serto sungkela zakat, serto becekelanla kepado Allah. wêntenla Pelindung niko; Dio seleser-leser pelindung serto seleser-leser penolong.

## 23:1

Leser betuwa wong-wong yên beiman,

## 23:2

(Niku saos) wong yên khusyu’ jerû semayangnyo,

## 23:3

Serto wong yên nebeke awa' dari (damelan serto kelapan) yên nano bemanfaat,

## 23:4

Serto wong yên metuke zakat,

## 23:5

Serto wong yên meliaro kemaluannyo,

## 23:6

Selian tehadep sema-sema wong-wong niku atawa pacal yên wong-wong niku wênten; [^745]  dades selesernyo wong-wong niku nano tehino.

[^745]: Buda’ belian yên wênten beperang dengen wong kafîr, dîdînyo buda’ yên selian perang. Yên ma’niki dinten nano wênten

## 23:7

Tapi sinten saos merunut di balî’ niku (zina, serto seliannyo), dades wong-wong  niku saos wong-wong yên tepeliwat.

## 23:8

Serto (leser betuwa) wong yên meliaro amanat-amanat serto semayoannyo,

## 23:9

Serta wong yên meliaro semayangnyo

## 23:10

Wong-wong niku, niku saos wong yên ayun ngewarisi,

## 23:11

(Ya’ni ) yên ayun ngewarisi (suargo) Firdaus. Wong-wong niku kekel di jerûnyo.

## 23:12

Serto leser, Kame’ sampun nadeske wong dari saripati (berasal) dari tanah.

## 23:13

Sampun niku Kame’ nadeskenyo banyu mani (yên disimpen) jerû panggonan yên kuat (rahim).

## 23:14

Sampun niku, banyu mani niku Kame’ dades-ke sesios yên  lengket, sampun niku sesios yên lengket niku Kame’ dadeske segumpel daging, serto segumpel daging niku Kame’ dadeske tulang-belulang, sampun niku tu-lang-belulang niku Kame’ bûngkus serto daging. Sampun niku, Kame’ nadeske¬nyo makhluk yên (bebentû’) lian. Maha suci Allah, Pencipto yên langkung saê.

## 23:15

Sampun niku , leser niko cengki padem.

## 23:16

Sampun niku, leser niko ayun dimantû’ke lagi (dari kubur niko) pado dinten Kiamat.

## 23:17

Serto leser, Kame’ sampun nyiptoke pitu (lapis) langit di pûcû’ niko, serto Kame’ nanola lali tehadep ciptoan (Kame’).

## 23:18

Serto Kame’ tûrûnke banyu dari langit serto sios ukuran; sampun niku Kame’ dadeske banyu niku netep di bumi, serto pasti Kame’ bekuaso ngelenyepkenyo.

## 23:19

Sampun niku serto (banyu)  niku, Kame’ tûmbûke peranti niko kebun-kebon kurmo serto anggur; di ngeriku niko napetke buah-buahan yên kata serto sebagîan dari (buah-buahan) niku niko tedo,

## 23:20

Serto (Kame’  tûmbûke) pohon (zaitun) yên tûmbû dari gunung Sinai, yên nga¬sil¬ke minyak, serto bahan pembangkît selero peranti wong-wong yên nedo

## 23:21

Serto leser pado binatang-binatang ternak wênten sios  pelajaran peranti niko. Kame’ ngesung minum niko dari (banyu puan yên wênten jerû perutnyo, serto padonyo jugo wênten kata manfaat peranti niko, serto sebagîan darinyo niko tedo,

## 23:22

Pûcû’nyo (binatang-binatang terna’), serto di pûcû’ baito-baito niko dibakto

## 23:23

Serto leser, Kame’ sampun ngûtûs Nuh kepado pengikutnyo, sampun niku dio bekelap,  "hei pengîkût kulo! Sembala Allah, (kareno) nano wênten Tuhan (yên  berhak  disemba) peranti niko selian Dio. dades napi niko nano betaqwo (kepado-Nyo)?"

## 23:24

Dades bekelapla sedanten pemuko wong kafîr dari pengîkûtnyo, "Wong  niki nano lian wêntenla wong-ma’kayo niko, yên ayun dades wong yên langkung mulio daripado niko. Serto sekironyo Allah ngayuni, tentu Dio ngûtûs malaikat. Dereng sampun  Kame’ ngerungu (seruan yên ma’kayo) niki pado (masa) nenek moyang Kame’ kerîhen

## 23:25

Diola sios wong lanang yên gilo, dades entenila (sabarla) tehadepnyo hinggo waktu yên ditentuke."

## 23:26

Dio (Nuh) bedoa, "Hei Tuhan kulo, tûlûngla kulo, kerno wong-wong niku mudike kulo."

## 23:27

Sampun niku Kame’ wahyuke kepadonyo, "Damelkela baito di bawa pengawasan serto hidayah Kame’, dades napibilo perinta Kame’ rawu serto tanur (pawon) sampun mancarke banyu, dades masu'kela jerû (baito) niku sepasang-sepasang dari saben macem, jugo keluargo niko, selian wong yên langkung kerîhîn ditetepke (ayun ditimpo sikso¬an) di antaro wong-wong niku. Serto nanola niko kelapke serto-Kulo tentang wong-wong yên zalim, selesernyo wong-wong niku ayun ditenggelemke.

## 23:28

Serto napibilo niko serto wong-wong yên berencang niko sampun wênten di pucu’ baito, dades kelapkela, "Sedanten puji peranti Allah yên sampun nyelametke Kame’ dari wong-wong yên zalim."

## 23:29

Serto bedo’ala, "Hei Tuhan kulo, tempat¬ke-la kulo pado tempat yên diberkahi, serto Niko wêntenla sesaî-saî pengesung pedaleman."

## 23:30

Leser, pado (kedadesan) niku leser-leser wênten tando-tando (keagengan Allah); Serto selesernyo Kame’ leser-leser nimpoke siksoan (pado pengikut Nuh niku).

## 23:31

Sampun niku wong-wong niku, Kame’ nyadeske  umat yên lian (pengikut 'Ad).

## 23:32

Sampun niku Kame’ utus kepado wong-wong niku sios rasul dari kalangan wong-wong niku dewek (yên bekelap), "Sembala Allah! Nano wênten Tuhan (yên  berhak  disemba) peranti niko selian Dio. dades napi niko nano betaqwa (kepado-Nyo)?"

## 23:33

Serto bekelapla sedanten pemuko wong kafir dari pengikutnyo serto yên nustoke hadrengan dinten akhirat serto wong-wong niku yên sampun Kame’ sung kemewahan serto kesenangan jerû keuripan di dunio, "(Wong) niki nano lian cuman wong ma’kayo  niko, dio nedo napi yên niko nedo, serto dio ngumbe napi yên niko ngumbe

## 23:34

Serto leser, kalu niko naati wong yên ma’kayo niko, cengkila niko rugi,

## 23:35

Wênten da’ dio semayoi kepado niko, bahwo Napibilo niko sampun padem serto na¬des tana serto tulang-belulang, selesernyo niko ayun dimetuke (dari kubur niko)?

## 23:36

Tebê! Tebê nian (dari keleseran) napi yên diancamke kepado  niko,

## 23:37

(Keuripan niku) nano lian cuman keuripan kito di dunio niki, (di ngerikula) kito padem serto urip) [^746] serto nano ayun dimantû’ke lagi.

[^746]: sebagîan wong sampun padem, serto sebagîan lian dilaîrke.

## 23:38

Dio nano lian cuman sios wong lanang yên ngewêntenke bebudian tehadep Allah, serto kito nano angsal pecayo.

## 23:39

Dio (Hud) bedoa, "Hei Tuhan kulo, tûlûngla kulo kerno wong-wong niku mudike kulo."

## 23:40

Dio (Allah) bekelap, ''Nano lambat lagi wong-wong niku cengki ayun nyesel."

## 23:41

Sampun niku wong-wong niku leser-leser dipademke sami suaro yên ngelegar, serto Kame’ dadeske wong-wong niku (ma’kayo) sampah yên dibakto banjir , [^747] dades binasola  wong-wong yên zalim.

[^747]: Ma’niku saos buru’nyo akibat wong-wong niku, sampî wong-wong niku nano bedayo setiti’ saos, nano ubanyo peca’ sampa yên dianyutke banjîr. Padohal wong-wong niku badannyo ageng jugo kuat.

## 23:42

Sampun niku  wong-wong niku Kame’ dadeske umat-umat yên lian.

## 23:43

Nano wênten sios umat saos yên nano wikan dimajuke ajalnyo, serto nano (pulo') dimundurke.

## 23:44

Sampun niku, Kame’ utus rasul-rasul Kame’ berturut-turut. Acap kali sios  rasul rawû kepado sios umat, wong-wong niku ngingkarinyo, dades Kame’ sili-gentike sebagîan wong-wong niku serto sebagîan yên lian (jerû kebinasaan). Serto Kame’ dadeske wong-wong niku bahan cerios (bagi wong). dades binasola pengîkût yên nano beiman.

## 23:45

Sampun niku Kame’ utus Musa serto dulur-nyo Harun serto makto tando-tando (keagengan) Kame’, serto bukti yên nyato. [^748]

[^748]: Mu’jizat Nabi Musa AS yên songo macem.

## 23:46

Kepado Fir'aun serto sedanten pemuko pengîkût¬nyo, tapi wong-wong niku congka' serto wong-wong niku memang pengîkût yên bongkak.

## 23:47

Dades wong-wong niku bekelap, "napi (pantes) kito pecayo kepado duo wong  ma’kayo kito, padohal pengîkût wong-wong niku (Bani lsrail) wêntenla wong-wong yên ngehamboke awa' pado kito?"

## 23:48

Dades wong-wong niku mudike keduonyo, kerno niku wong-wong niku temasuk wong yên dibinasoke.

## 23:49

Serto leser, sampun Kame’ anugerahke pado Musa Kitab (Taurat), supayo wong-wong niku (Bani lsrail) wênten petunjuk

## 23:50

Serto sampun Kame’ dadeske (Isa) putra Maryam besami ibunya sebagai sios bukti yên nyato (bagi keagengan Kame’), serto Kame lindungi wong-wong niku di sebuah dataran tinggi, (pedaleman yên tenang, rindang serto kata buah-buahan) serto mato banyu yên ngalir.

## 23:51

Allah befirman, "Wahai sedanten rasul! nedola dari (dhahar) yên saê-saê, serto damelkela kebajikan. Leser, Kulo Langkung Wikan napi yên niko damelke.

## 23:52

Serto leser, (agami  tauhid)  niki saos agami  niko,  agami  yên sios serto Kulo iola Tuhan niko, dades betaqwola pado-Kulo."

## 23:53

Sampun niku  wong-wong niku pencar-biyar jerû urusan (agami) nyo mendades  pinten-pinten golongan. saben  golongan (rneraso) banggo serto napi yên wênten pado wong-wong niku (saben-saben).

## 23:54

Dades talakkela  wong-wong niku jerû nano lesernyo hinggo waktu yên ditentuke.

## 23:55

Napi wong-wong niku nyangko bahwo Kame’ ngesungken harto serto  buda’-buda’ pado wong-wong niku (berarti  bahwo),

## 23:56

Kame’ begeges ngesungke kesaêan-kesaêan pado wong-wong niku? (Nano), tapi  wong-wong niku nano wikan.

## 23:57

Leser, wong-wong yên kerno takut (azab) Tuhannyo, wong-wong niku langkung beati-ati,

## 23:58

Serto wong-wong niku yên beiman serto tando-tando (kekuasaan) Tuhannyo,

## 23:59

Serto wong-wong niku yên nano menduoke Tuhannyo,

## 23:60

Serto wong-wong niku yên ngesungken napi yên wong-wong niku sungken (sedekah) serto ati kata raso takut (kareno  wong-wong niku wikan) bahwo selesernyo wong-wong niku ayun mantû’  pado Tuhannyo,

## 23:61

Wong-wong niku bebegeges jerû kesaêan-kesaêan, serto wong-wong niku saos wong-wong yên langkung kerihinangsalkenyo.

## 23:62

Serto Kame’ nano memberatke sios wong melianke menurut kesanggupannyo, serto pado Kame’ wênten sios catetan yên mengelapke serto selesernyo, serto wong-wong niku nano dizalimi (dirugike),

## 23:63

Tapi, ati.wong-wong niku (wong-wong  kafir) niku jerû kesesetan dari (mengenal AI-Qur'an) niki, serto wong-wong niku ngehak-i(kebiasaan kata damelan) damelan-damelan lian (jahat) yên terus wong-wong niku damelke.

## 23:64

Sampun niku apobilo Kame’ timpoke siksoan pado wong-wong yên urip bemewah-mewah di antaro wong-wong niku, waktu niku wong-wong niku mekik-mekik nedo tulung.

## 23:65

Nanola niko mekik-mekik nedo tulung pado dinten niki! Selesernyo, niko nano ayun wênten  petulungan dari Kame’.

## 23:66

Selesernyo ayat-ayat-Ku (AI-Qur'an) sesampun niku acap kali dibacoke pado niko, tapi niko acap kali mantû’ ke buri,

## 23:67

Serto membongkakke awa' serto ngelapke kelap-kelap jahat tehadepnyo (AI-Qur'an) pado waktu niko becerios pado dinten malem.

## 23:68

Dades Napi nano wong-wong niku menghayati firman (Allah), atawa wêntenkah sampun rawû pado wong-wong niku napi yên  nano pernah rawû pado nenek moyang wong-wong niku kerihin?

## 23:69

Atawakah wong-wong niku\_nano  mengenal Rasul wong-wong niku(Muhammad), kerno niku wong-wong niku membohonginyo?

## 23:70

Atawa wong-wong niku bekelap, "Wong niku (Muhammad) gilo." Padohal, dio sampun rawû makto keleseran pado wong-wong niku, tapi kekatanyo wong-wong niku membenci keleseran.

## 23:71

Serto sekironyo keleseran niku menuruti keinginan wong-wong niku, pasti binasola langit serto bumi, serto sedanten yên wênten di jerûnyo. Bahkan Kame’ sampun ngesungken¬peringatan kepado wong-wong niku, tapi.¬wong-wong niku mantû’ dari peringatan niku

## 23:72

Atawa niko (Muhammad) nedo imbalan pado wong-wong niku? padohal imbalan dari Tuhan niko langkung saê, kareno Dio pengesung rezeki yên langkung saê.

## 23:73

Serto selesernyo niko pasti sampun mengi-ngin¬ke wong-wong niku pado Jalan yên lempeng.

## 23:74

Serto selesernyo wong-wong yên nano beiman kepado akhirat leser-leser sampun menyimpang Tebî dari jalan (yên lempeng).

## 23:75

Serto sekironyo wong-wong niku Kame’ kesihani, serto Kame’ lenyapken balak yên nimpo wong-wong niku, [^749]  pasti wong-wong niku ayun acep kali terombang-ambing jerû kesesetan wong-wong niku.

[^749]: Bahayo kelaparan. Kaum Musyrik perna ngalami kelaparan, keremo nano rawunyo teedoan dari Yaman ke Mekah, sedeng Mekah serto segelemngnyo lagi paceklik, sampî melarat nian pado waktu niku.

## 23:76

Serto selesernyo Kame’ sampun menimpoken siksoan pado wong-wong niku, [^750] tapi wong-wong niku nano ayun tunduk pado Tuhannyo, serto (jugo) nano menundukken awa'.

[^750]: Antaro lian kekalaan wong-wong niku pado perang Badar, yên jerû perang niku wong-wong tekemuko dari wong-wong niku kata nian tebunu  atawa ditawan, serto musîm kerîng yên nimpo wong-wong niku, sehinggo wong-wong niku kelaparan.

## 23:77

Sampun niku napibilo Kame’ bukaken peranti wong-wong niku pintu azab yên langkung keras, waktu niku wong-wong niku dades putus asa.

## 23:78

Serto Diola yên sampun menciptake peranti niko penengeran, peningalan serto ati nurani, tapi setitik sekali niko bersyukur

## 23:79

Serto Diola yên menciptoke serto mengembangbiakke niko di bumi serto padonyola niko ayun dikumpulke.

## 23:80

Serto Diola yên menguripken serto memademken, serto Diola yên (mengatur) pergentian malem serto siang. Napi nano niko wikan?

## 23:81

Bahkan wong-wong niku ngelapken kelap yên sami serto napi yên dikelapken sami wong-wong kerihin.

## 23:82

Wong-wong niku bekelap, "napi leser, Napibilo Kame’ sampun padem serto sampun dades  tanah serto tulang-belulang, Kame’ leser-leser ayun dimantû’ke lagi?

## 23:83

Selesernyo, yên sampun niki sampun disemayoke pado Kame’ serto pado nenek moyang Kame’, [^751] niki saos dongeng-dongeng wong-wong kerihin!"

[^751]: Diancem dengen dinten bebangkît.

## 23:84

Kelapkela (Muhammad), "Punyo sinten nian bumi, serto sedanten yên wênten di jerûnyo, kalu niko wikan?"

## 23:85

Wong-wong niku ayun nyawab, "Punyo Allah." Kelapkela, "dades napi niko nano wikan?"

## 23:86

Kelapkela, "sinten nian Tuhan yên ngehak-i langit yên pitu serto yên ngehak-i 'Arsy yên ageng?"

## 23:87

Wong-wong niku ayun menjawab, "(Punyo) Allah." Kelapkela, "dades napi niko nano betaqwo?"

## 23:88

Kelapkela, "sinten nian yên di tangan-Nyo wênten kekuasaan sedanten sesios. Dio ngelindungi, serto nano wênten yên wikan dilindungi (dari azab-Nyo), kalu niko wikan?"

## 23:89

Wong-wong niku ayun menjawab, "(Punyo) Allah." Kelapkenla, "(Kalu sampun niku), dades makpundi niko angsal tebudi?"

## 23:90

Padohal Kame’ sampun makto keleseran pado wong-wong niku, tapi wong-wong niku leser-leser pembohong.

## 23:91

Allah nano wênten anak, serto nano wênten tuhan (yên lian) besami-Nyo, (sekironyo tuhan kata), dades sesaben tuhan niku ayun makto napi (makhluk) yên didamelkenyo, serto sebagîan dari tuhan-tuhan niku ayun mengalake sebagîan yên lian. maha suci Allah dari napi yên wong-wong niku ,

## 23:92

(Diola Tuhan) yên wikan danten yên gaib serto sedanten yên tampak. maha Tinggi  (Allah) dari napi yên wong-wong niku duoke.

## 23:93

Kelapkela (Muhammad), "Ya Tuhan kulo, sekironyo Niko ayun ningalke pado kulo napi (azab) yên diancamke pado wong-wong niku,

## 23:94

Ya Tuhan kulo,  dades nanola Niko dadeske kulo jerû golongan wong-wong  zalim."

## 23:95

Serto selesernyo, Kame’ kuaso peranti ningalke pado niko (Muhammad) napi yên Kame’ ancamke pado wong-wong niku.

## 23:96

Tebîkela damelan jahat wong-wong niku serto (caro) yên langkung saê, Kame’ langkung  wikan napi yên wong-wong niku sifatke (pado Allah).

## 23:97

Serto Kelapkela,  "Ya Tuhan kulo, kulo  pado Niko dari bisikan-bisikan setan,

## 23:98

Serto kulo belîndung (pulo') pado Niko ya Tuhan kulo, supayo wong-wong niku nano mara’i kulo."

## 23:99

(Sampun niku saos kewêntenan wong-wong kafir niku), hinggo Napibilo rawû  kepademan pado sios wong dari wong-wong niku, dio bekelap, "Ya Tuhan kulo, mantû’kela kulo (ke dunio),

## 23:100

Supayo kulo wikan bedamel kesaêan yên sampun kulo tinggalke." Sios-kali nano! selesernyo niku wêntenla dalih yên dikelapken saos. Serto dihadapke  wong-wong niku wênten barzakh [^752] hinggo pado dinten wong-wong niku dimantû’ke lagi.

[^752]: Barzakh, ya’ni panggonan atawa kewêntenan wong sesampun padem sampî dio bangun lagi pado dinten kiamat.

## 23:101

Napibilo sangkakala ditiup, dades nano wênten male petalian keluargo di antaro wong-wong niku pado dinten niku (dinten Kiamat), serto nano (pulo') wong-wong niku saling betaken.

## 23:102

Sinten saos berat timbangan (kesaêan)nyo, dades wong-wong niku saos wong-wong yên betuwa

## 23:103

Serto sinten saos enteng timbangannyo (kesaêan)nya, dades wong-wong niku saos wong-wong yên merugike awa'nyo dewek, wong-wong niku kekel di jerû nerako Jahanam.

## 23:104

Rai wong-wong niku dibakar api nerako, serto wong-wong niku di nerako jerû keadaan muram serto bibir yên cacat

## 23:105

Napi nano ayat-ayat-Ku sampun dibacoke pado niko, tapi niko sampun niku ngingkarinyo?

## 23:106

Wong-wong niku bekelap, "Ya Tuhan Kame’, Kame’ sampun dikuasoi sami kejahatan Kame’, serto Kame’ wêntenla wong-wong yên seset

## 23:107

Ya Tuhan Kame’, metukela Kame’ darinyo (mantû’kela Kame’ ke dunio), kalu Kame’ maler jugo mantû’ (kepado kekafiran), selesernyo, Kame’ wêntenla wong-wong yên zalim."

## 23:108

Dio (Allah) befirman, "Tinggalkela serto hino di jerûnyo, serto nanola niko becerios sami Kulo."

## 23:109

Selesernyo wênten segolongan dari hamba-hamba-Kulo beda’a, "Ya Tuhan Kame’, Kame’ sampun beiman, dades ampunila Kame’ serto sungla Kame’ rahmat, Niko wêntenla pengesung rahmat yên saê."

## 23:110

Sampun niku niko dadeske wong-wong niku buah uyo’an, Sampun niku niko lali imut  Kulo, serto niko (sampun niku) nawoke wong-wong niku,

## 23:111

Selesernyo pado dinten niki Kulo ngesung balesan pado wong-wong niku, kerno kesabaran wong-wong niku; selesernyo wong-wong niku saos wong-wong yênangsalke kemenangan

## 23:112

Dio (Allah) befirman, "Pinten tahun lamonyo niko tinggal di bumi?"

## 23:113

Wong-wong niku nyawab, "Kame’ tinggal (di bumi) sios dinten atawa setengah dinten, dades takenkela pado wong-wong yên ngerîkîn."

## 23:114

Dio (Allah)  befirman, "Niko tinggal (di bumi) cuman sedenget saos, kalu niko leser-leser wikan."

## 23:115

Dades napi niko nyangko bahwo Kame’ nyiptoke niko maen-maen (nano wênten maksud) serto bahwo niko nano ayun dimantû’ke pado Kame’?

## 23:116

Dades maha Tinggi Allah, Raja yên sele¬ser-nyo; nano wênten Tuhan (yên berhak di-sem¬bah) selian Dio, Tuhan (yên  mepunyo) 'Arsy yên mulio.

## 23:117

Serto sinten saos nyemba Tuhan yên lian selian Allah, padohal nano wênten sios buktipun baginyo tentang\_  niku, dades itu-ngan¬nyo cuman pado Tuhannyo.   Selesernyo wong-wong kafir niku nano ayun betuwa.

## 23:118

Serto Kelapkela (Muhammad),  "Ya Tuhan kulo, sungla ampunan serto (sungla)  rahmat, Niko saos pengesung rahmat yên  langkung saê."

## 24:1

(Niki saos) sios surah yên Kame’ tûrûnke serto Kame’ wajibke (nyalanke hukum-hukumnyo), serto Kame’ tûrûnke di jerûnyo tando-tando (keagengan Allah) yên jelas, supayo niko imut.

## 24:2

Pezina betino serto pezina lanang, derala saben-saben dari kalenyo seratus kali, serto nanola raso belas kasîan pado kalenyo nyega niko peranti (nyalanke) igamo (hukum) Allah, kalu niko beiman pado Allah serto dinten akhîrat; serto ayunla (pelaksanoan) hukuman wong-wong niku disaksike sami sebagîan wong-wong yên beiman.

## 24:3

Pezina lanang nano angsal nika kacuwali sami pezina betino, atawa dengen betino musyrik; serto pezina betino nano angsal nika kacuwali sami pezina lanang atawa serto lanang musyrik; serto yên ma’niku diharamke  peranti wong-wong mukmin. [^753]

[^753]: Nano pantes wong beiman nika sami pezina, ma’niku jugo sebale’nyo.

## 24:4

Serto wong-wong yên nudu betino-betino yên saê (ngelonte) serto wong-wong niku nano ngerawûke sekawan wong saksi; dades derala wong-wong niku lapan pûlû kali, serto nanola niko nerimo kesaksian wong-wong niku peranti selambat-lambatnyo. Wong-wong niku saos wong-wong yên fasik,

## 24:5

Selian wong-wong niku yên betobat sesampun niku serto ngeruba (awa'nyo), dades selesernyo, Allah Maha Pengampun, Maha Penyayang.

## 24:6

Serto wong-wong yên nudu semanya  (ngelonte), padohal  wong-wong niku nano  wênten saksi-saksi selian awa' wong-wong niku dewek, dades kesaksian saben-saben    wong niku iola sekawan kali besumpa dengen (nami) Allah, bahwo selesernyo dio temasû' wong yên bekelap leser

## 24:7

Serto (sumpa) yên kelimo bahwo laknat Allah ayun nimponyo, kalu dio temasû' wong yên ngota’i [^754]

[^754]: Maksud ayat 6-7 iola wong yên nudu dades lonte dengen nano ngajuke sekawan saksi, mesti besumpa dengan nami Allah sekawan kali, bahwo dio wêntenla leser sami tuduannyo niku/ sesampun niku dio besumpa lagi bahwo di ayun keno laknat Allah kalu dio ngota’i. Masala niki wênten jerû fiqhdikelap dengen li’an.

## 24:8

Serto sema niku tehinder dari hukuman Napibilo dio besumpa sekawan kali dengen (nami) Allah bahwo dio (domiknyo) leser-leser temasû' wong-wong yên ngota’i

## 24:9

Serto (sumpa) yên gangsal bahwo kemurkoan Allah ayun nimponyo (sema), kalu dio (domiknyo) niku temasû' wong yên bekelap leser.

## 24:10

Serto sekironyo nano kerno karunio Allah serto rahmat-Nyo pado niko (cengkila niko ayun panggi kesulitan). Serto selesernyo Allah maha Penerimo Tobat, Maha Bijaksano.

## 24:11

Selesernyo wong-wong yên makto kabar ngota’i niku wêntenla dari golongan niko (jugo), Nanola niko nyangko kabar niku jahat bagi niko saben wong dari wong-wong niku ayun wênten  balesan dari doso ye didamelnyo. Serto sinten saos di antaro wong-wong niku yên ngembil bagian terageng (dari doso yên didamelnyo), dio wênten  azab yên ageng (pulo'’) [^755]

[^755]: Kabar ngota’i niki tentang sema Rosululla SAW, Aisyah R.A. Ummul Mukminin, sesampun perang denegn Bani Mustaliq pado bulan Sya’ban 5 H. pepeerangan niku ditumuti kaum munafik serto tumut pulo' Aisyah r.a dengen Nabi Muhammad SAW. Berdasarke undian yên diwêntenke di antaro sema-sema Rosul. Pado pejalanaan mantû’ dari perang, wong-wong niku mandeg sios panggonan. Aisyah r.a. metu dari sekedupnyo niku peranti sios kepentîngan, sesampun mantû’ tumpa'-tumpa' dio ngeraso kalungnyo lenget, sampun niku dio kesa ngerunutnyo lagi. Sementaro niku rombongan kesa dengen sangkoan Aisyah maler wênten jerû sekedupnyo. Sesampun Aisyah r.a wikan sekedupnyo sampun kesa, dio lînggî di panggonannyo serto ngarepke sekedup niku ayun mantû’ nyemputnyo. Kebetulan saos di panggonan niku lewat sios sahabat Rosululla SAW. Safwan Ibnu Mu’atal, ditemukenyo sios wong sedeng tilem dewe’an, serto dio kaget serayo bekelap: “Innalillai wa Inna Ilai Rojiun, sema Rosululla”. Aisyah r.a. bangun. Sampun niku dio dipersilake ole Safwan numpa’i untonyo. Safwan melaku nuntun unto sampî tibo di Madinah. Wong-wong yên ningal ngelapkenyo nurut sangkoan dewe’-dewe’. dadesla wênten gunjengan, sesampun kaum munafik ngagengke kabar niku, fitnah tehadep Aisyah r.a betamba nyebar sehinggo nimbûlke keguncangan di kalangan kaum muslimin

## 24:12

Ngapo wong-wong mukmin serto mukminat nano husnuzhon sami awa' wong-wong niku dewek, ketiko niko nenger berita ngota’i niku serto bekelap, "niki wêntenla (sios kabar saos) ngota’i yên nyato."

## 24:13

Napi wong-wong niku (yên nudu niku) nano rawû makto sekawan saksi?' kerno wong-wong niku nano makto saksi-saksi, dades wong-wong niku  jerû tingalan Allah wêntenla wong-wong yên ngota’i.

## 24:14

Serto sekironyo nano kareno karunia Allah serto rahmat-Nyo pado niko di dunio serto di akhirat, cengkila niko ditimpo azab yên ageng, dikernoke sami ceriosan niko tentang hal niku (berita ngota’i niku)

## 24:15

(Imutla) ketiko niko nerimo (kabar ngota’i) niku dari mulut ke mulut serto niko kelapke dengen mulut niko napi yên nano niko wikani setiti’ saos, serto niko nganggep sepele, padohal jerû tingalan Allah niku soal ageng.

## 24:16

Serto napi niko nano bekelap sewaktu nengernyo, "Nano pantes bagi kito nyerioske niki. Maha Suci Niko, niki wêntenla kota’an yên ageng."

## 24:17

Allah ngmutke niko supayo (nano) mantû’ ngulangi ma’kayo niku selambat-lambatnyo, kalu niko wong beiman

## 24:18

Serto Allah nge sung wikan ayat-ayat-(Nyo) pado niko. Serto Allah Maha Wikan Maha Bijaksano

## 24:19

Selesernyo wong-wong yên ayun supayo damelan yên langkung jahat niku (kabar ngota’i) tesebar di kalangan wong-wong yên beiman, wong-wong niku keno  azab yên pedî di dunio serto di akhirat. Serto Allah wikan, sedang niko nano wikan.

## 24:20

Serto kalu nano kerno karunia Allah serto rahmat-Nyo pado niko (cengkila niko ayun ditimpo azab yên ageng). selesernyo, Allah maha Penyantun, Maha Penyayang.

## 24:21

Wahai wong-wong  yên beiman! Nanola  niko numuti langka-langka setan. Sinten saos numut langka-langka setan, dades selesernyo dio (setan) ngengken namelke damelan yên jahat serto mungkar. Kalu nano kerno karunia Allah serto rahmat-Nyo pado niko, cengkila nano wênten sios wong diantaro niko bersî (dari damelan jahat serto mungkar niku) selambat-lambatnyo, tapi Allah mersîke sinten yên Dio ayuni. Serto Allah maha Nenger, Maha Wikan.

## 24:22

Serto nanola wong-wong yên ngehak-ikelangkungan serto kelapangan diantaro niko besumpah bahwo wong-wong niku (nano) ayun ngesung (bansepuhn) pado dulur-dulur(nya), wong-wong miskin serto wong-wong yên berhijrah di jalan Allah, serto ayunla wong-wong niku memaafke serto berlapang dado. napi niko nano suko bahwo Allah mengampuni niko? Serto Allah maha Pengampun, maha Penyayang.

## 24:23

Selesernyo, wong-wong yên nudu betino-betino saê yên lengah [^756] serto beiman (serto tuduhan ngelonte), wong-wong niku dilaknat di dunio serto di akhirat, serto wong-wong niku ayunangsal  azab yên ageng,

[^756]: Yên dima’sud dengen betino-betino yên lengah niku saos betino-betino yên nano perna temut dengen damelannyo yên keji.

## 24:24

Pado dinten, (ketiko) lidah, tangan serto sikil wong-wong nikudades saksi pucuk wong-wong niku tehadep napi yên kerihin wong-wong niku damelke.

## 24:25

Pado dinten niku Allah sempurnoke balesan yên selesernyo bagi wong-wong niku, serto wong-wong niku wikan bahwo Allah maha leser, maha Wikan

## 24:26

Betino-betino  yên jahat peranti lanang yên jahat, serto lanang yên jahat peranti betino-betino  yên jahat (pulo'), sedangke  betino-betino yên saê peranti lanang yên saê, serto lanang yên saê peranti betino-betino  yên saê (pulo'). Wong-wong niku  bersih dari napi yên difitnahke wong.  Wong-wong nikuangsalke ampunan serto rezeki yên mulio (suargo). [^757]

[^757]: Ayat niki nunjû’ke kesucian Aisyah r.a serto Safwan dari sedanten fitnahan yên dituduke kepadonyo. Rosululla wêntenla wong yên langkung saî, dades betino yên saê pulo'’ yên dades semanyo.

## 24:27

Wahai wong-wong yên beiman! Nanola niko memasuki rompo’ yên nano rompo’niko sedereng nedo izin serto ngesung salam pado penghuninyo. Yên sampun niku langkung saê peranti niko, supayo niko (sesampun niku) imut

## 24:28

Serto kalu niko nano panggî sios wong saos di jerûnyo, dades nanola niko masuk sedereng  niko angsal   izin. Serto kalu dikelapke  pado niko, "mantû’la!" dades (ayunla) niko mantû’. niku langkung suci peranti niko, serto Allah langkung Wikan napi yên niko damelke.

## 24:29

Nano wênten doso pucuk niko rawû ke rompo’ yên nano dihuni, yên dijerûnya wênten kepentingan niko; Allah wikan napi yên niko nyatoke serto napi yên niko singitke.

## 24:30

Kelapkela  pado lanang yên beiman, supayo wong-wong niku menjaga tingalannyo, serto meliaro kemaluannyo; yên sampun niku langkung suci bagi wong-wong niku. selesernyo, Allah maha Wikan napi yên wong-wong niku damel

## 24:31

Serto Kelapkela pado betino betino yên beiman, supayo wong-wong niku nyago  tingalannyo, serto meliaro kemaluannyo, serto nanola nampa’ke pehiasannyo (auratnyo), selian yên (biaso) ketingalan. Serto ayunla wong-wong niku nutupke kain kerudung ke dadonyo, serto nanola nampa’kae perhiasannyo (auratnyo), selian pado domik wong-wong niku, atawa  walid wong-wong niku, atawa domik wong-wong niku, atawa putra-putra wong-wong niku, atawa putra atawa putra domik wong-wong niku, atawa dulur-dulur lanang wong-wong niku, atawa putra-putra dulur lanang wong-wong niku, atawa putra-putra dulur betino wong-wong niku, atawa sedanten betino (sesami Islam) wong-wong niku, atawa pacal yên wong-wong niku punyo, atawa sedanten pelayan lanang (sepuh) yên nano ayun (tehadep betino), atawa budak budak yên dereng wikan tenteng aurat betino. Serto nanola wong-wong niku ngentakke  sikilnyo supayo wikan perhiasan yên wong-wong niku singitke. Serto betobatla niko sedanten pado Allah, wahai wong-wong yên beiman, supayo niko betuwa.

## 24:32

Serto kawinkela wong-wong yên maler mujang di antaro niko, serto  jugo wong-wong yên laya (menikah) dari hambo-hambo  sahayamu yên lanang serto betino; Kalu wong-wong niku miskin, Allah ayun ngesung kemampuan pado wong-wong niku serto karunia-Nyo. Serto Allah maha luas (pengesungan-Nyo), maha Wikan

## 24:33

Serto wong-wong yên nano mampu kawin ayunla nyago kesucian (awa'nyo), sampî Allah ngesung kemampuan pado wong-wong niku serto karunia Nyo.  Serto kalu pacal yên niko punyo ngayunke semayoan (kebebasan), ayunla niko muat semayoan pado wong-wong niku, kalu niko wikan wênten kesaîan pado wong-wong niku, serto sungkela pado wong-wong niku sebagîan dari harto Allah yên dikaruniake-Nyo pado niko. Serto nanola niko pakso pacal betino  niko  peranti damel pelacuran,  sedang wong-wong niku dewe’  ngayunke  kesucian,  kareno niko ayun  ngerunut keuntungan keuripan duniowi.  Sinten saos makso wong-wong niku, dades selesernyo,  Allah maha Pengampun,  Maha Penyayang  (pado wong-wong niku)  sesampun wong-wong niku dipakso.

## 24:34

Serto selesernyo,  Kame’ sampun nurunke pado niko ayat-ayat yên  ngesung  penjelasan,   serto  conto-conto   dari wong-wong   yên  kerehen sedereng niko serto sebagai  pelajaran  bagi wong-wong   yên  betaqwo.

## 24:35

Allah  (pengesung)  cahayo  (pado)  langit  serto  bumi.  Perumpamaan   cahayo- Nyo, ma’kayo  sios  lubang  yên nano tembus, [^758] yên di jerûnyo wênten cahayo ageng. Cahayo niku di jerû tabung kaco, (serto) tabung kaco niku peca' bintang yên bekilauan, yên dimurupke dengen minyak dari pohon yên diberkahi, (yoniku) pohon zaitun yên tumbuh nano di timur serto nano pulo' di barat, [^759]  yên minyaknyo (saos) hampir-hampir nerangi, walaupun nano disenggol api. Cahayo di pucuk cahayo (berlapis-lapis), Allah ngesung hidayah pado cahayo-Nyo bagi wong yên Dio ayuni, serto Allah ngedamel perumpamoan-perumpamoan peranti wong. Serto Allah maha Wikan sedantennyo.

[^758]: Lobang yên nano tembûs (misykat) niku saos sios lobang di dinding rompo’ yên nano nembûs sampî ke sebelanyo. Bisaonyo digunoke peranti lepe’ke lampu atawa barang liannyo.

[^759]: Pohon zaitun niku tûmbû di punca’ bukit. Dio napetke sinar matoaridi waktu terbit atawa tebenem. Dades pohonnyo sûbûr serto buanyo ngasilke minyak yên se.

## 24:36

(Cahayo niku) di rompo’-rompo’ yên di ngeriku sampun diperintake Allah peranti mulioke serto ngelap nami-Nyo, di ngeriku betasbî (nyucike)  nami-Nyo pado waktu pagi serto peteng,

## 24:37

Wong yên nano diolake sami perdagangan serto besade tumbas dari ngimut Allah, damelke semayang, serto damelke zakat. Wong-wong niku takut pado dinten ketiko ati serto peningalan dades guncang (dinten Kiamat),

## 24:38

(Wong-wong niku damelke niku) supayo Allah ngesung balesan pado wong-wong niku serto yên langkung saê daripado napi yên sampun wong-wong niku damelke, serto supayo Dio namba karunio-Nyo pado wong-wong niku. Serto Allah ngesung rezeki pado sinten saos yên Dio ayuni nano bates

## 24:39

Serto wong-wong yên kafîr, damelan wong-wong niku ma'kayo fatamorgana di lema yên datar, yên disangko banyu sami wong-wong yên haus, tapi Napibilo dirawûi nano wênten napi saos. Serto didapetinyo (ketetepan) Allah perantinyo. Sampun niku Allah ngesungke padonyo itungan (amal-amal) serto sempurna, serto Allah langkung gancang itungan-Nyo, [^760]

[^760]: Wong-wong kafîr, kerno amal-amal wong-wong niku nano didasarke dengen iman, nanola angsal balesan dari Allah di akhîrat, walau di dunio wong-wong niku nyangko ayun angsal balesan dari amal wong-wong niku.

## 24:40

Atawa (kewêntenan wong-wong kafir) ma'kayo gelep-gulito di lautan yên jerû, yên diliputi sami gelombang demi gelombang, di pucu’nyo wênten (lagi) awan gelep. niku saos gelep-gulita yên belapîs-lapîs. Napibilo dio metuke tangannyo ampîr nano wikan ningalinyo. sinten  saos nano disung cahayo (petunjuk) sami Allah, dades dio nano wênten cahayo setîtî' saos.

## 24:41

Napi nano niko (Muhammad) wikan bahwo pado Allah-la betasbî napi yên di langit serto di bumi, serto jugo burung yên mengembangke sayapnyo. Saben-saben leser sampun wikan (caro) beda’a serto betasbî. Allah maha Wikan napi yên wong-wong niku damelke.

## 24:42

Serto  punyo  Allah saos   kerajoan  langit  serto  bumi,  serto  hanyo  pado Allah saos mantû’  (sedanten  makhluk).

## 24:43

Napi nano  niko  ningali  bahwo Allah dadeske  awan begerak  lambat, Sampun niku  ngumpulkenyo, sampun niku Dio dadeskenyo bertûmpû’-tûmpû’, sampun niku niko ningali hujan ke jabo dari celo-celonyo, serto Dio (jugo) nurunke  (butiran- butiran)  es dari  langit,  (yoniku)  dari  (gumpalan-gumpalan    awan  ma'kayo)  gunung- gunung,  dades  ditimpoke-Nyo    (butiran-butiran    es)  niku pado  sinten  yên  Dio ayuni  serto dihindarke-Nyo dari sinten yên Dio ayuni.  Kilauan  kilatnya ampîr-ampîr ngilangke peningalan

## 24:44

Allah ngentike malem serto siang.  selesernyo pado yên sampun  niku, cengki wênten  pelajaran  bagi wong-wong   yên  punyo   peningalan   (yên tajem).

## 24:45

Serto Allah damelke sedanten macem binatang dari banyu, dades sebagîan  wênten yên melaku  di pucuk  perutnyo  serto  sebagîan   melaku  dengen  duo  sikil,  sedang  sebagîan  (yên lian) melaku  dengen sekawan  sikil. Allah damelke   napi yên Dio ayuni.  selesernyo, Allah  maha Kuaso dengen sedantennyo.

## 24:46

Selesernyo, Kame’ sampun nurunke ayat-ayat  yên ngesung  penjelasan.  Serto Allah ngesung hidayah sinten yên  Dio ayuni ke jalan yên  lempeng.

## 24:47

Serto wong-wong niku (wong-wong   munafik)  bekelap, "Kame’ sampun beiman  pado Allah serto Rasul  (Muhammad), serto  Kame’ naati (kalenyo)." Sampun niku   sebagîan dari wong-wong niku mantû’  sesampun niku. Wong-wong niku nanola  wong-wong   beiman.

## 24:48

Serto Napibilo wong-wong niku diaja’  pado  Allah  serto  Rasul-Nyo,  supayo  (Rasul)  mûtûske pekaro di antaro wong-wong niku, tumpa’ tumpa’ sebagîan dari wong-wong niku nolak  (ayun rawû).

## 24:49

Tapi,  kalu keleseran  di pihak  wong-wong niku,  wong-wong niku rawû padonyo   (Rasul) serto  nurut.

## 24:50

Napi (nano hadirnyo wong-wong niku kareno)  jerû  ati wong-wong niku wênten  penyakit, atawa  (kareno)  wong-wong niku ragu-ragu  atawakah  (kerno)  takut  kalu-kalu   Allah  serto Rasul-Nyo   belaku zalim  pado  wong-wong niku?   Selesernyo,   wong-wong niku saos  wong-wong  yên zalim.

## 24:51

Kelapan wong-wong mukmin saos,  yên  Napibilo  wong-wong niku diajak  pado Allah  serto  Rasul-Nyo   supayo  Rasul  mûtûske   (pekaro)   di antaro  wong-wong niku, [^761] wong-wong niku bekelap, "Kame’ nenger, serto Kame’ taat." Serto wong-wong niku saos wong-wong yên beuntung.

[^761]: Di antaro sesami kaum muslimin, serto di antaro kaum muslimin dengen yên dîdînyo muslim.

## 24:52

Serto sinten saos taat pado Allah serto Rasul-Nyo serto takut pado Allah serto betaqwo  pado-Nyo,  wong-wong niki saos wong-wong  yên angsal   kemenangan.

## 24:53

Serto wong-wong niku besumpa serto (nami) Allah serto sumpa leser-leser, bahwo kalu niko dikengken wong-wong niku beperang, cengkila wong-wong niku ayun kesah. Kelapkela (Muhammad), "Nanola niko besumpa, (kerno yên nedo) wêntenla ketaatan yên saê. Selesernyo, Allah langkung Teliti tehadep napi yên niko damelke."

## 24:54

Kelapkela, "Taatla pado Allah serto taatla pado Rasul; kalu niko mantû’, dades selesernyo kewajiban Rasul (Muhammad) niku hanyola napi yên disungke padonyo, serto kewajiban niko saos napi yên disungke pado niko. Kalu niko taat padonyo, cengkila niko angsal hidayah. Kewajiban Rasul   nyampaike (amanat Allah) saos dengen jelas."

## 24:55

Allah sampun besemayoan pado wong-wong di antaro niko yên beiman serto yên damelke kebajikan, bahwo Dio leser ayun dadeske wong-wong niku berkuaso di bumi sema’pundi Dio sampun dadeske wong-wong sedereng wong-wong niku berkuaso, serto selesernyo Dio ayun negûke peranti wong-wong niku serto igamo yên sampun Dio rido’i. Serto Dio leser-leser nguba (kewêntenan) wong-wong niku, sesampun wênten jerû ketakutan dades aman sentosa. Wong-wong niku (tetep) nyemba-Kulo serto nano nuoke-Kulodengen sinten saos. Tapi sinten saos (tetep) kafir sesampun(janji) niku, dades wong-wong niku saos wong-wong yên fasîk.

## 24:56

Serto damelkela semayang, tunaikela zakat, serto taatla pado Rasul (Muhammad), supayo niko disung  rahmat.

## 24:57

Nano niko nyangko bahwo wong-wong yên kafîr niku wikan luput dari siksoan Allah di bumi, sedang panggonan mantû’ wong-wong niku (di akhirat) wêntenla nerako. Serto niku saos sejahat-jahat panggonan mantû’.

## 24:58

Hei wong-wong yên beiman! supayo pacal (lanang serto betino) yên niko punyo, serto wong-wong yên dereng balegh (dewasa) di antaro niko, nedo izin pado niko pado tiga kali (kesempatan), yaitu sedereng semayang  Subu, ketiko niko mecati kelambi (luar) niko di tenga dinten, serto sesampun semayang  lsya.  (niku saos)  tigo aurat  (waktu)  bagi  niko.  [^762] Nano wênten doso peranti niko serto nano (pulo') bagi wong-wong niku selian dari (tigo waktu) niku; wong-wong niku ke jabo masuk ngelurui niko, sebagîan niko pucu’ sebagîan yên lian. Sampun niku Allah nyelaske ayat-ayat niku pado niko. Serto Allah maha Wikan, Maha Bijaksana.

[^762]: Tigo macem waktu yên biasonyo pado waktu-waktu niku badan kata tebuka’. ole sebab niku, Allah ngelarang buda’ belian serto buda’-buda’ di bawa umur masu’ ke rompo’ tilem wong ageng.

## 24:59

Serto Napibilo anak-anak niko sampun  umur dewaso, dades supayo wong-wong niku (jugo) nedo izin, ma’kayo i wong-wong yên langkung dewaso nedo izin.  [^763]  Sampun niku Allah nyelaskw ayat-ayat-Nyo pado niko. Allah maha Wikan, Maha Bijaksana.

[^763]: Buda’-buda’ dari wong merdeka yên dîdînyo muhrim yên sampun baligh, supayo nedo izin dumin kalu ayun masu’ rompo’ tilem wong tuo, peca’ caro wong-wong yên disebut jerû ayat 27 serto 28 pado ayat niki.

## 24:60

Serto sedanten betino  sepuh yên sampun mandeg  (dari haid serto ngandung)  yên nano  ayun nika  (male),  dades nano  wênten doso  muka’ klambi  (luar) [^764]  wong-wong niku serto nano (bemaksud) nampa’ke pehiasan; tapi meliaro kehormatan wêntenla langkung saê bagi wong-wong niku. Allah Maha Nenger, Maha Wikan.

[^764]: Kelambi jabo yên kalu dibuka’ nano nampa’ke aurat

## 24:61

Nano wênten alangan bagi wong buto, nano (pulo') bagi wong pincang, nano (pulo') bagi wong sakit, serto nano (pulo') bagi awa' niko, nedo   (Besami-sami wong-wong niku) di rompo’ niko atawa di rompo’ walid-walid niko, di rompo’ walid  niko, di rompo’ dulur-dulur niko ye lanang, di rompo’ dulur-dulur niko yên betino, di rompo’ dulur-dulur domik’ niko yên lanang, di rompo’ dulur-dulur domik niko yên betino, di rompo’ dulur-dulur ibu niko yên lanan, di rompo’ dulur-dulur walid niko yên betino, (di rompo’) yên niko wênten kuncinyo [^765] atawa (di rompo’) rencang-rencang niko. Nano wênten halangan bagi niko nedo besami-sami wong-wong niku atawa dewek-dewek. Napibilo niko masuki rompo’-rompo’ ayunla niko ngesung salam (pado penghuninyo, yên berarti ngesung salam) pado awa' niko dewek, serto salam yên kebeg berkah serto saê dari sisi Allah. Sampun niku saos Allah menjelaske ayat-ayat-(Nyo) peranti niko, supayo niko wikan.

[^765]: Rompo’ yên diserenke kepado kaum peranti ngurusnyo.

## 24:62

(Yên dikelap) wong mukmin hanyola wong yên beiman pado Allah serto Rasul-Nyo (Muhammad), serto Napibilo wong-wong niku wênten Besami-sami serto dio (Muhammad) jerû sios urusan besami, wong-wong niku nano ninggalke (Rasululla) sedereng nedo izin padonyo. Selesernyo wong-wong yên nedo izin pado niko (Muhammad), wong-wong niku saos wong-wong yên(leser-leser) beiman pado Allah serto Rasul-Nyo. dades Napibilo wong-wong niku nedo izin pado niko karno sios keperluan, sungla izin pado sinten yên niko ayuni di antaro wong-wong niku, serto mohonkela ampunan peranti wong-wong niku pado Allah. Selesernyo, Allah Maha Pengampun, Maha Penyayang.

## 24:63

Jangan niko dadeske  panggilan Rasul (Muhammad) di antaro niko ma’kayo panggilan sebagîan niko pado sebagîan (yên lian). Selesernyo, Allah wikan wong-wong yên kejabo (secaro) singit-singitan di antaro niko serto belindûng (pado rencangnyo), dades supayo wong-wong yên nyalai perentah Rasul-Nyo takut ayun wênten  cobaan atawa  ditimpo azab yên pedî.

## 24:64

Wikanila selesernyo   punyo Allah-la  napi yên di langit serto di bumi. Dio wikan kewêntenan niko ma’niki. Serto  (wikan   pulo')  dinten  (ketiko  wong-wong niku)  dimantû’ke kepado-Nyo, sampun niku diterangke-Nyo pado wong-wong niku napi yên sampun wong-wong niku damelke. Serto Allah Maha Wikan sedantennyo.

## 25:1

Maha  suci Allah yên sampun nûrûnke Furqan (AI-Qur'an) pado hamba-Nyo (Muhammad), supayo dio dades pengesung peringatan pado sedanten alam jin serto wong),

## 25:2

Yên punyo kerajoan langit serto bumi, nano wênten buda’, nano wênten sekutu bagi-Nyo jerû kekuasaan-(Nyo), serto Dio namelke sedantennyo, sampun niku netepke ukuran-ukurannyo dengen akor.

## 25:3

Namun wong-wong niku ngembil tuhan-tuhan selian Dio (peranti disemba), padohal wong-wong niku (tuhan-tuhan niku) nano nyiptoke napi pun, bahkan wong-wong niku dewe' diciptoke serto nano kuaso peranti (nolak) bahayo tehadep awa'nyo serto nano wikan (ngerawuke) manfaat serta nano kuaso mademke, nguripke serto nano (pulo') mangkîtke.

## 25:4

Serto wong-wong kafir bekelap, "(AI-Qur'an) niki nano lian bebudian saos yên diwênten-wêntenke sami dio (Muhammad), ditulungi sami wong-wong lian." Selesernyo, wong-wong niku sampun damelke kezaliman serto ngota'i yên ageng.

## 25:5

Serto wong-wong niku bekelap, "(niku cuma) dongeng-dongeng wong-wong kerihin, yên nedo supayo dituliske, sampun niku dibacokela dongeng niku padonyo saben benjeng serto peteng."

## 25:6

Kelapkela (Muhammad), "(AI-Qur'an) niku diturunke sami (Allah) yên wikan rahasio di langit serto di bumi. Selesernyo, Dio maha Pengampun, maha Penyayang."

## 25:7

Serto wong-wong niku bekelap, "Napi Rasul (Muhammad) niki nedo tedoan serto melaku di pasar-pasar? Napi malaikat  nano diturunke  padonyo (supayo malaikat) niku ngesungke peringatan besami dio,

## 25:8

Atawa (napi nano) diturunke padonyo harto kekayoan atawa (napi nano wênten) kebon perantinyo, Sampun niku dio wikan dades dari (hasil)nyo?" Serto wong-wong zalim niku bekelap, "Niko cuma numuti sios wong lanang yên keno sîhîr."

## 25:9

Tingalila, ma’pundi wong-wong niku namelke perumpamoan-perumpamoan tenteng niko,  dades sesetla wong-wong niku,  wong-wong niku nano  sanggup  menjalani  (peranti  menentang  kerasulan niko).

## 25:10

Maha suci (Allah) yên kalu Dio ngayuni,   cengkila Dio dadeske peranti niko yên langkung saê daripado niku, (yakni) suargo-suargo yên  ngalir di bawahnyo sungi-sungi, serto Dio dadeske (pulo') istana-istana peranti niko.

## 25:11

Bahkan wong-wong niku nustoke dinten Kiamat. Serto kame' nyedioke nerako yên murup peranti sinten yên nustoke dinten Kiamat.

## 25:12

Napibilo  dio (nerako)  ningali  wong-wong niku dari panggonan yên tebî,  wong-wong niku nenger suaronyo yên gemûrû kareno  maranyo.

## 25:13

Serto Napibilo  wong-wong niku dilemparke   ke pedaleman  yên  sempît  di nerako  serto dibelenggu, wong-wong niku di ngeriku mekîk ngarepke kebinasoan. [^766]

[^766]: Wong-wong niku ngarepke kebinasoan, supayo telepas dari sikso yên ageng nian, yakni azab di nerako yên panas nian dengen dibelenggu, di panggonan yên sempît nian sema’pundi yên digambarke niku.

## 25:14

(Ayun dikelapke  pado wong-wong niku), "Nanola niko ngarepke pado dinten niki sios kebinasoan, meliankan ngarepke   kebinasoan  yên benemen."

## 25:15

Kelapkela (Muhammad), "Napi dio (azab)  peca’ niku yên saê, atawa suargo yên kekel yên disemayo’i pado wong-wong yên betaqwa sebagai balesan, serto pedaleman  mantû’  peranti wong-wong niku?"

## 25:16

Peranti wong-wong niku sedanten yên wong-wong niku ayuni  wênten di jerûnyo  (suargo), wong-wong niku kekel  (di jerûnyo).   niku saos janji Tuhan niko yên pantes  dimohonke  (padonyo).

## 25:17

Serto (imutla)  pado dinten (ketiko) Allah ngumpulke wong-wong niku besami napi yên wong-wong niku semba selian Allah,  sampun niku Dio befirman (pado yên disemba), "Napi niko yên nyesatke   hamba-hamba-Kulo niku, atawa  wong-wong niku dewe' yên seset dari jalan  (yên leser)?"

## 25:18

Wong-wong niku (yên disemba niku) nyawab,  "Maha Suci  Niko,  nanola pantes peranti kame' ngembil pelindung selian  Niko, [^767] tapi  Niko  sampun ngesung wong-wong niku serto n\~enek moyang wong-wong niku kenikmatan urip, Sampun niku wong-wong niku ngelalike perimutan; serto wong-wong niku pengîkût yên binaso."

[^767]: Sesampun wong-wong niku dikumpulke besami-sami dengen napi yên wong-wong niku semba, yaitu malaikat , Uzair, Nabi Isa as serto behalo-berhalo, serto sampun Allah nakenke kepado yên disemba niku, napi wong-wong yên nyesetke wong-wong niku atawa wong-wong niku yên seset dewe’, dades yên disemba niku nyawab bahwa nano pantes peranti wong-wong niku nyemba selian Allah, napi lagi ngengken wong lian nyemba selian Allah.

## 25:19

Dades leser, wong-wong niku (yên  disemba niku) sampun ngingkari napi yên niko kelapke, dades niko nano ayun wikan nolak (azab) serto nano wikan (pulo')  nulungi (awa' niko), serto sinten saos di antaro niko damelke kezaliman, cengkila Kame’ campa’ke padonyo raso azab yên ageng.

## 25:20

Serto kame' nano ngûtûs rasul-rasul  sedereng niko (Muhammad), melianke wong-wong niku cengki nedo tedoan serto  melaku  di pasar-pasar. Serto kame' dades¬ke sebagîan  niko sebagî cobaan  peranti sebagîan  yên lian. Ayun dak  niko besabar?  Serto Tuhan niko Maha Ningali.

## 25:21

Serto wong-wong niku yên nano ngarepke bepanggîan dengan kame’ (di akhirat) bekelap “ngapo dîdînyo sedanten malaikat-malaikat yên ditûrûnke kepado kito atawa (ngapo) kito nano ningali tuhan kito?” selesernyo, wong-wong niku sampun nyombongke awa' wong-wong niku serto leser-leser sampun ngeliwati bates (jerû namelke kedzaliman).

## 25:22

(Imutla pado dinten) sewaktu wong-wong niku ningali sedanten malaikat, pado dinten niku nano wênten kabar gembiro untuk wong-wong yên bedoso dan wong-wong niku bekelap “hijran mahjuro”. [^768]

[^768]: Niki ungkepan yên biaso dikelapke ole wong Arab ketiko panggi musu yên nano angsal diela’ke, atawa ditimpo sios bencano yên nano angsal dihindari. Ungkepan niki retinyo “mugi-mugi Allah nginderke bahayo niki dari kulo.”

## 25:23

Serto kame’ ayun ningalke sedanten amal [^769] yên wong-wong niku damelke sampun niku kame’ ayun dadeske amal niku (peca’) debu yên beterbangan.

[^769]: Amal-amal saê yên wong--wong niku damelke di dunio. Amal-amal niku nano dibales Allah kerno wong-wong niku nano beriman.

## 25:24

Penghuni-penghuni suargo pado dinten niku langkung saî panggonannyo serto langkung cindo panggonan rehatnyo.

## 25:25

Serto (imutla) pado dinten sewaktu langit pecah metuke kabut putî serto sedanten malaikat ditûrûnke secaro begelombang.

## 25:26

Kerajoan yên hak [^770] pado dinten niku wêntenla punyo tuhan yên pengasî nian serto nikula dinten yên saro peranti wong-wong kafîr.

[^770]: Kerajaan yên hak, wêntenla kekuasoan yên mutlak.

## 25:27

Serto (imutla) pado dinten sewaktu wong-wong dzolim ngîgît duo jarinyo, (nyeseli damelannyo) sampun niku bekelap “hei ! sekironyo (senantu) kulo ngembil jalan besami rasul.

## 25:28

Hei, celakola kulo! sekironyo (senantu) kulo nano nadeske si Pulan [^771] niku rencang akrab kulo

[^771]: Setan atawa wong yen sampun nyesetkenyo di dunio

## 25:29

Selesernyo, dio sampun nyesetke kulo dari perimutan (Al-Qur’an) sewaktu (Al-Qur’an) niku sampun rawu kepado kulo serto setan memang pengkhianat wong”.

## 25:30

Serto rasul (Muhammad) bekelap “Ya Tuhan kulo, selesernyo kaum kulo sampun nadeske Al-Qur’an niki diasaêenyo”.

## 25:31

Ma’nikula peranti saben  nabi, sampun kame’ wêntenke mûsû dari wong-wong yên bedoso. Tapi cukupla tuhan niko dades pengesung hidayah serto penolong.

## 25:32

Serto wong-wong kafîr bekelap “Ngapo Al-qur’an niku nano ditûrûnke kepadonyo sekaligus? “Ma’nikula [^772] supayo kame’  neguke ati niko (Muhammad) dengennyo serto kame’  macoke secaro tartil (beangsûr-angsûr, pelaan serto leser).

[^772]: Al-Qur’an niku nano ditûrûnke sekaligus, tapi ditûrûnke secaro betahap supayo ati nabi Muhammad SAW dades kuat serto istiqomah

## 25:33

Serto wong-wong niku (wong-wong kafîr niku) nano rawu kepado niko (makto) sios yên musykil, melianke kame’ rawuke kepado niko yên leser serto keterangan yên langkung saî.

## 25:34

Wong-wong yên dikumpulke di nerako jahannam dengen diseret rainyo wong-wong nikula yên jahat nian pedalemannyo serto  sesek nian jalannyo.

## 25:35

Serto selesernyo, kame’ sampun ngesungke kitab (taurot) kepado Musa serto kame’ sampun nadeske Harun sebagî dûlûrnyo, ngerewangi dio sebagî wajir (pembantu).

## 25:36

Sesampun  niku kame’  befirman (kepado keduonyo) kesala niko beduo kepado kaum yên mudike ayat- ayat kame’ sampun niku kame’ ancurke wong -wong niku dengan seancur- ancurnyo.

## 25:37

Serto (sampun kame’ pademke) kaum Nuh sewaktu wong- wong niku mudike sedanten rosul. Kame’ tenggelemke wong wong niku serto kame’ dadeske (cerios) wong wong niku pelajaran peranti wong serto kame’ sampun sedioke peranti wong- wong zolim azab yên pedî.

## 25:38

Serto (sampun kame’ pademke) kaum Ad serto Samud serto pendudu’ rass [^773] serto kata (lagi) penerus diantaro (kaum- kaum) niku.

[^773]: Rass wêntenla telago yên sampun kerîng banyunyo. Sampun niku didadeske nami sios kaum, ya’ni kaum Rass. Wong-wong niku nyemba patung, sampun niku Allah ngûtûs Nabi Syuaib AS kepado wong-wong niku.

## 25:39

Serto masîng-masîng sampun kame’ dadeske perumpmoannyo serto masîng-masîng sampun kame’ ancurke seancur-ancurnyo.

## 25:40

Serto selesernyo wong-wong niku (kaum musyik mekah) sampun ngeliwati negri \[sodom] yên senantu dicampa’i ujan yên buru’ (ujan batu) nanola wong-wong niku nyaksikenyo ? Bahkan wong-wong niku selesernyo nano ngarepke dinten kebangkîtan.

## 25:41

Serto napibilo wong-wong niku ningali niko (Muhammad). Wong-wong niku saos, nadeske niko sebagî uyo’an \[dengen ngelapke] ”niki wongnyo yên dikongkon Allah sebagî rosul”.

## 25:42

Selesernyo ampîr saos dio nyesetke kito dari sembahan kito nano tetep betahan \[nyembanyo]” serto mengkîn wong-wong niku ayun ngewikani pado sewaktu wong- wong niku ningali azab. Sinten yên langkung seset jalannyo.

## 25:43

Sampunke niko \[Muhammad] ningali wong yên nyadeske kemauannyo sebagî tuhannyo. Napi niko ayun dades pelindungnyo?.

## 25:44

Atawa napike niko nyênko bahwa kata wong-wong niku ngerungu atawa mahaminyo? Wong-wong niku cuma semacem binatang terna’ bahkan langkung seset jalannyo.

## 25:45

Nanoke niko masati (penciptaan tuhan niko, semakpundi dio manjangke (serto mende’ke) bayên-bayên serto sekironyo dio ngenda’i niscayo Dio dadeske (bayên bayên niku) tetep, sesampun niku kame’ dadeske matoari sebagî hidayah.

## 25:46

Sesampun niku kame’ narî’nyo (bayên-bayên niku) kepado kami [^774] setîtî’ demi setîtî’.

[^774]: Bayang-bayang niku kame’ apuske dengen lambat sesuai dengen tebenemnyo matoari setiti’ ke setîtî’.

## 25:47

Serto diola yên nadeske malem- malem peranti niko (sebagî kelambi serto tilem peranti rehat serto Dio nadeske siang peranti bangkît bedamel.

## 25:48

Serto Diola yên niupke angin (sebagî) pembakto kabar gembiro sedereng kerawuan rahmatnyo (hujan), serto kame’ campa’ke dari langit banyu yên bersî nian.

## 25:49

Supayo (dengan banyu niku) Kami ngidupke negeri yên mati \[tandus, serto kame’ ngesung minum kepado sebagîan napi yên sampun diciptoke (berupo) binatang-binatang terna’ serto wong yên kata.

## 25:50

Serto selesernyo, kame’ sampun ngîlîrke (ujan niku diantaro wong-wong niku supayo wong- wong niku ngembil pelajaran tapi kata wong nano ayun besyukur, bahkan wong-wong niku ngingkari ni’mat.

## 25:51

Serto sekironyo kame’ ngenda’i niscayo kame’ kengken sios wong pengesung perimutan pado saben negeri.

## 25:52

Dades janganla niko taati wong-wong kafir, serto bejuangla tehadep wong-wong niku dengen \[qur’an] dengan semangat pejuangan yên ageng.

## 25:53

Serto Diola yên miarke duo laut ngalîr \[bepara’an] yên niki tawar serto seger serto yên lian asin nian lagi pait serto dio dadeske antaro keduonyo gedêg serto bates yên nano tembus.

## 25:54

Serto Dio (pulo') nyiptoke wong dari banyu  lalu dadeske manusio niku (punyo) keturunan musahara [^775] serto tuhan niko wêntenla kuaso  nian.

[^775]: Musaharoh retinyo hubungan kekeluargoan yên berasal dari hubungan nika ma’kayo menantu, ipe, mertuo, serto seliannyo.

## 25:55

Dan wong-wong niku nyemba selian Allah  napi yên nano ngesung manpaat kepado wong- wong niku serto nano (pulo') ngerawuke bencano kepado wong-wong niku.Wong-wong kapir wêntenla (setan) peranti bedamel durhako kepado tuhannyo.

## 25:56

Serto nanola kame’ ngûtûs niko (Muhammad) melianke cuma sebagî pembakto kabar gembiro serto pengesung perimutan

## 25:57

Kelapkela “kulo nano nedo imbalan napi juo dari niko dalam nyempeke (risala) niku, melianke (ngarepke supayo) wong-wong ayun ngembil jalan kepado Tuhan.

## 25:58

Serto betawakAllah kepado Allah yên îdup, yên nano padem serto betasbila dengen mujinyo serto cungkupla Dio Maha Wikan doso hambo-hambonyo.

## 25:59

Yên ngawe’ langit serto bumi serto napi yên wênten diantaro keduonyo pado enem maso sesampun niku dio besemayam dipucu’ Arays, (Diola) yên Maha Pengasî, dades takenkela tentang Allah kepado wong yên langkung wikan (Muammad).

## 25:60

Serto napibilo dikelapke kepado wong-wong niku “Sujudla kepado yên Maha Pengasî“ wong-wong niku nyawab sintenke yên Maha Pengasî niku napi kame’ mesti sujud kepa¬do Allah yên niko (Muhammap) kengken¬ke kepado kame’ (besujud kepadonyo) dan wong-wong niku mengkin tebi lari (dari keleseran).

## 25:61

Maha Suci Allah yên nadeske dilangit gugusan bintang-bintang serto Dio jugo nadeske padonyo matoari serto bulan yên besinar

## 25:62

Serto Dio (pulo') nadeske malem serto siang saling begenti bagî wong yên ayun ngembil pelajaran atawa yên ayun besukur.

## 25:63

Wênten jugo hambo-hambo tuhan yên Maha Pengasî niku wêntenla wong-wong yên bejalan dibumi dengen renda ati serto napi bilo wong-wong buyan negor wong-wong niku  (dengen kelapan ngehino) wong-wong niku ngelapke “salam”.

## 25:64

Serto wong-wong yên ngabiske waktu malem peranti beribada kepado tuhan wong-wong niku dengan besujud serto tega’.

## 25:65

Serto wong-wong yên bekelap “ ya, tuhan kame’  tebikela azab jahanam dari kame’, kerno selesernyo azab niku muat kebinasoan yên kekel.

## 25:66

Selesernyo, jahanam niku seburu’-buru’ pedaleman.

## 25:67

Serto (temaso’ hambo hambo Tuhan yên Maha Pengasî) wong wong yên napi bilo ngimfakke (harto), wong-wong niku nano belebîan serto nano pulo' kera’, diantaro keduonyo secaro wajar.

## 25:68

Serto wong-wong yên nano nyekutuke tuhan dengen sembahan lian serto nano wong yên diharamke Allah kecuwali dengen (alesan) yên leser, serto nano bezina, serto sinten saos namelke ma’niku, niscayo dio angsal hukuman yên berat.

## 25:69

(Ya’ni) ayun dilipet gandoke azab buatnyo pado dinten kiamat serto dio ayun kekel jeru azab niku dengen tehino.

## 25:70

Kecuwali wong-wong yên betobat serto beriman serto namelke kesaîan, dades kejahatan wong-wong niku digenti Allah dengan kesaîan, Allah Maha Pengampun Maha Penyayang.

## 25:71

Serto sinten saos betobat serto namelke kesaîan, dades selesernyo dio betobat kepado Allah dengen tobat seleser-lesernyo.

## 25:72

Serto wong-wong yên nano ngesungke kesaksian palsu, serto napibilo wong wong niku kepanggî dengan (wong-wong) yên namelke damelan-damelan yên nano bepaeda, wong-wong niku liwat dengan nyago kehormatan awa'nyo.

## 25:73

Serto wong-wong yên napibilo disung perimutan sami ayat ayat Tuhan wong-wong niku, wong-wong niku nano besikap sebagî wong-wong yên peka’ serto buto.

## 25:74

Serto wong-wong yên bekelap “Ya Tuhan kame’, sungkela kepado kame’ pasangan kame’ serto keturunan kame’ sebagî  peragab ati (kame’) serto dadeskela kami peranti wong-wong yên betakwa

## 25:75

Wong-wong niku ayun disung balesan dengen penggonan yên tinggi (jerû suargo) peranti kesabaran wong-wong  niku serto dingeriku wong-wong niku ayun disambut dengen pehormatan serto salam.

## 25:76

Wong-wong niku kekel dijerûnyo, suargo niku sesaî-saî pedaleman.

## 25:77

Kelapkela (kepado wong-wong musyrik) Tuhan kulo nano ayun medulike niko, kalu nano kerno ibada niko \[tapi ma’pundi niko beibada kepadonyo) padohal selesernyo, niko sampun mudikenyo kerno niku,  mengkin (azab) cengki nimpo niko

## 26:1

Tho Sin Mim.

## 26:2

Niki saos ayat ayat kitab (Alquran) yên jelas.

## 26:3

Angsal dades niko (Muhammad) ayun mademke dengen (kesedian) kerno wong-wong niku (pendudu’ meka) nano beriman.

## 26:4

Kalu kame’ ngenda’i niscayo kame’ turunke kepado wong-wong niku mukjizat dari langit, yên ayun muat tengkuk won- wong niku tundu’dengen renda ati kepadonyo.

## 26:5

Serto saben kali disampeke kepado wong-wong niku sios peringatan anyar (ayat Al-qur’an) yên (diturunke) dari Tuhan Yên Maha Pengasî wong-wong niku nemen bepaling darinyo.

## 26:6

Selesernyo wong-wong niku sampun mudike (Alquran) dades mengkin ayun rawu kepado wong-wong niku (keleseran) kabar- kabar ngenoi napi (azan) yên senantu wong -wong niku uyo’-uyo’ke.

## 26:7

Serto napi wong-wong niku nano meratike bumi betapo kata tumbuke dibumi niku bema¬cem- macem pasangan (tanem taneman) yên saî.

## 26:8

Selesernyo, pado yên ma’niku teangsal  tando (keagengan Allah) tapi kata wong-wong niku nano beriman.

## 26:9

Serto selesernyo, Tuhan niko Diola Yên Maha Pekaso Maha Penyayang.

## 26:10

Serto (imutla) sewaktu Tuhan niko ngengken musa (dengen pirman-Nyo) rawûila kaum yên zolim niku.

## 26:11

(Ya’ni) kaum fir’aun. Ngapo ngapo wong-wong niku nano betakwa

## 26:12

Dio (Musa) bekelap ya tuhan kulo selesernyo kulo takut wong- wong niku ayun mudike kulo.

## 26:13

Singgo dado kulo teraso sempît serto ilat kulo nano lancar, kengken la Harun (besami kulo).

## 26:14

Kerno niku kulo bedoso tehadep wong-wong niku [^776]  dades kulo takut wong-wong niku ayun munu kulo.

[^776]: Supayo Harun diangkat dades Rosul peraanti nolongnyo.

## 26:15

(Allah) bepirman “janganla takut (wong-wong niku nano angsal munu niko) dades kesala niko beduo dengen makto ayat ayat kame’ (mu’jizat-mu’jizat), selesernyo  kame’ besami niko ngerunguke (napi yên wong-wong niku kelapke).

## 26:16

Dades rawula niko  beduo kepado fir’aun serto kelapke “selesernyo kame’ wêntenla rosul- rosul Tuhan sedanten alam.

## 26:17

Lepaskela bani israel (kesa) besami kame’.

## 26:18

Dio (fir’aun nyawab) dîdînyo kame’ sampun ngasu niko jerû lingkungan (keluargo) kame’ sewaktu) niko maler buda’-buda’serto niko tinggal besami kame’ bepinten-pinten taun dari umur niko.

## 26:19

Serto niko (Musa) sampun namelke (kesalaan dari) damelan yên sampun niko damelke  [^777] serto niko temaso’ wong yên nano wikan  beterimokasi“.

[^777]: Musa mantep besami Fir’aun seja’ alit, lebî kirang 18 taon.

## 26:20

Dio (Musa) bekelap “Kulo sampun namelkek [^778] nyo, serto waktu niku kulo temasu’ wong yên khilap.

[^778]: Damelan nabi Mua as. Munu wong Qibti. Tingali al-Qashash ([^28] : 15

## 26:21

Laju kulo lari dari niko kerno kulo takut kepado niko, sampun niku tuhan kulo ngesung ilmu kepado kulo serto Dio dadeske kulo sala sios diantaro rasul-rasul

## 26:22

Dan niku saos kasaîan yên sampun niko sungke kepado kulo (sementaro) niku niko sampun dadeske buda’ bani israel.

## 26:23

Fira’un betaken “sinten Tuhan sedanten alam niki?”

## 26:24

Dio (Musa) nyawab.”Tuhan pencipto langit serto bumi serto napi yên wênten diantaro keduonyo (niku saos Tuhan niko). Kalu niko pecayo.

## 26:25

Dio (Fir’aun) bekelap kepado wong-wong disekiternyo “napi niko nano ngerunguke (napi yên dikelapkenyo)?”

## 26:26

Dio(Musa) bekelap “Dio (Tuhan niko) serto jugo Tuhan nene’ moyang niko kerîhîn.

## 26:27

Dio (fir’aun) bekelap “selesernyo rasul niko yên diutus kepado niko selesernyo wong gilo

## 26:28

Dio (Musa) bekelap “(diola tuhan) (yên nguasoi) timur serto barat serto napi yên wênten diantaro keduonyo kalu niko wikan.

## 26:29

Dio (Fir’aun ) bekelap “selesernyo, kalu niko nyemba tuhan selian kulo, cengki kulo masu’ke niko ke jerû penjaro.

## 26:30

Dio (Musa) bekelap “ngapo (ngapo niko ayun namelke niki) meski kulo tunju’ke kepado niko sesios (bukti) yên nyato.

## 26:31

Dio (Fir’aun) bekelap”tingalke sesios (bukti yên nyato) niku, kalu niko temasû’ wong yên leser.

## 26:32

Dades dio (Musa) nguntalke tongkatnyo, tibo tibo tongkat niku dades ulo yên ageng yên selesernyo.

## 26:33

Serto dio metuke tangannyo (dari jeru kelambinyo) tumpa'-tumpa' tangan niku dades putî (becahayo) peranti wong yên ningalinyo.

## 26:34

Dio fir’aun bekelap kepado sedanten pemuko disekiternyo,” selesernyo dio (Musa) niki cengki wong penyair yên pinter.

## 26:35

Dio ayun ngûsîr niko dari negeri niko dengen sihirnyo, kerno niku napike yên niko saranke?”.

## 26:36

Wong-wong niku nyawab “tahanla (peranti   sementaro) dio serto dulurnyo, serto kengkenla kesedanten negeri wong-wong yên ayun ngumpulke (penyîhîr).

## 26:37

Cengkila wong -wong niku ayun ngerawûke sedanten penyîhîr yên pinter.

## 26:38

Sampun niku dikumpulkela sedanten penyîhîr pado waktu (yên ditentuke) pado dinten yên sampun ditetepke.

## 26:39

Serto disung wikan kepado wong kata “bekumpulla niko sedantennyo

## 26:40

Supayo kito tumuti sedanten penyîhîr niku, jiko wong-wong niku menang.

## 26:41

Dades sewaktu sedanten penyîhîr rawû  wong-wong niku bekelap kepado fir’aun “napi kame’ angsal imbalan yên ageng kalu kame’ yên menang ?”.

## 26:42

Dio (Fir’aun) nyawab “ engge serto bahkan niko cengki angsal kedudukan yên para’ dengen kulo

## 26:43

Serto (Musa) bekelap pado wong niku “untalkela napi yên ayun niko untalke.

## 26:44

Laju wong-wong niku nguntalke tali-tali serto tongkat-tongkat wong-wong niku sambîl bekelap “demi kekuaoan fir’a, cengki kame’la yên ayun menang.

## 26:45

Sesampun niku Musa nguntalke tongkatnyo, dades tumpa'-tumpa' dio nelen bendo-bendo palsu yên wong-wong niku wênten-wêntenke saos. [^779]

[^779]: Tali-temali serto tongkat-tongkat yên dibabîtke pesihir niku yen tebayang peca’ dades ulo, sedantennyo ditelen ole tongkat nabi Musa as yên leser-leser dades ulo.

## 26:46

Dades nyûngkûrla wong-wong penyîhîr niku, besûjûd.

## 26:47

Wong-wong niku bekelap,” kame’ beriman kepado Tuhan sedanten alam.

## 26:48

(Ya’ni) Tuhannyo Musa serto Harun.

## 26:49

Dio (fir’aun) bekelap,”Ngapo niko beriman kepado Musa sedereng kulo ngesung îzîn kepado niko ? seleser nyo dio pemimpin niko yên ngajarke sihir kepado niko, mengkin niko cengki ayun wikan (akibat damelan niko dewek) cengki ayun kuteta’ tangan serto sîkîl niko besilang serto selesernyo, ayun kulo salib niko sedantennyo.

## 26:50

Wong-wong niku bekelap”nano wênten yên kame’ takutke kerno kame’ ayun mantû’ kepado tuhan kame’.

## 26:51

Selesernyo kame’ ayun nian sekironyo Tuhan kame’ ngampuni kesalaan kame’, kerno kame’ dades wong yên bungaran beriman.

## 26:52

Serto kame’ wahyuke (kengken) kepado Musa “kesala pado malem dinten dengen makto hambo-hambo kulo (Bani Israil) sebab cengki niko ayun dikejer.

## 26:53

Sesampun niku fir’aun ngîrîmke wong ke kota-kota guno ngumpulke (bala tentaronyo )

## 26:54

(Fir’aun bekelap) ”selesernyo wong-wong niku (Bani Israil ) sekelompo’ alit saos.

## 26:55

Serto selesernyo wong-wong niku sampun damelke hal-hal yên nimbulke amara kito.

## 26:56

Serto selesernyo kito sedantennyo tanpa kecuali mesti sering waspada.

## 26:57

Sesampun niku, kame’ metuke wong- wong niku (fir’aun serto kaumnyo) dari taman-taman mato banyu.

## 26:58

Serto (dari) harto kekayoan serto kedudukan yên mulio . [^780]

[^780]: Dengen pengejeran Fir’au serto kaummnyo peranti nutul Nabi Musan as serto Bani Israil, dades wong-wong niku sampun metu dari negeri wong-wong niku, ninggalke kerajoan, keagengan, kemewahan serto liannyo.

## 26:59

Ma’niku saos, serto kame’ sungke sedantennyo (niki) kepado bani israil.  [^781]

[^781]: Allah ayun ngesungke kepado Bani Israil kerajoan yên kuat, kerasulan seto liannyo.

## 26:60

Sesampun niku (fir’aun serto rombongan tentaronyo) angsal nyusul wong-wong niku pado saat mato ari terbît

## 26:61

Dades sewaktu keduo rombongan niku saing ningali, bekelapla pengikut- pengikut Musa,”kito leser- leser ayun tesusul.

## 26:62

Dio (Musa) nyawab sekali-kali nano ayun tesusul, selesernyo Tuhan kulo besami kulo, dio ayun ngesung hidayah kepado kulo.

## 26:63

Sampun niku kame’ wahyuke kepado Musa ,”gepokla laut niku dengen tongkat niko “dades tebelala laut niku serto sedanten belaan macem gunung yên ageng.

## 26:64

Serto dingerikula kame’ para’ke golongan yên lian.  [^782]

[^782]: Yen dimaksud golongan yên lian niku saos Fir’aun serto kaumnyo. Maksud ayat niki wêntenla di bagian laut yen teteta’ niku Allah mara’ke antaro Fir’au serto keumnyo dengen Nabi Musa as serto Bani Israel.

## 26:65

Serto kame’ selamet Musa serto wong-wong yên besaminyo.

## 26:66

Sesampun niku kame’ tenggelemke golongan yên lian.

## 26:67

Selesernyo, pado yên ma’niku  wênten angsal tando (kekuasoan Allah) tapi kata wong- wong niku nano beiman.

## 26:68

Serto selesernyo Tuhan niko Diola yên Maha Pekaso  jugo Maha Penyayang.

## 26:69

Serto kelapkela kepado wong-wong niku cerito Ibrohim

## 26:70

Sewaktu dio (Ibrohim) bekelap pado abanyo serto kaumnyo “Napi yên niko semba?”.

## 26:71

Wong-wong niku nyawab,”kame’ nyemba patung-patung serto kame’ sesampun niku tekun nyembanyo.

## 26:72

Serto (Ibrohim) bekelap,”Napi wong-wong niku ngerungu niko sewaktu niko bedo’a kepadonyo.

## 26:73

Atawa (angsalke) wong-wong niku ngesung manpaat atawa nyeloke niko?”

## 26:74

Wong-wong niku nyawab,” nano tapi kame’ angsali nene’ moyang kame’ bedamel  yên ma’niku.

## 26:75

Dio (Ibrohim) bekelap,”napi niko meratike napi yên niko  semba.

## 26:76

Niko serto nene’ moyang niko yên kerîhîn.

## 26:77

Selesernyo wong-wong niku (napi yên niko semba) niku musu kulo lian halnyo Tuhan sedanten alam.

## 26:78

(Ya’niku) yên sampun nyiptoke kulo dades dio yên ngesung hidayah kepado kulo.

## 26:79

Serto yên ngesung tedoan serto minuman kepado kulo.

## 26:80

Serto napi bilo kulo sakit. Diola yên nyembuke kulo.

## 26:81

Serto yên ayun mademke kulo, sesampun niku ayun ngîdûpke kulo (lagi)

## 26:82

Yên kulo ayunke Tuhan ayun ngampuni kesalaan kulo pado dinten kiamat.

## 26:83

(Ibrohim bedoa ),”Ya Tuhan kulo sung kela kepado kulo ilmu serto maso’ kela kulo ke jerû golongan wong- wong yên sole.

## 26:84

Serto dadeskela kulo bekelap yên saî peranti wong (yên rawû) sesampun niku.

## 26:85

Serto dadeskela kulo temaso’ wong yên ngewarisi suargo yên penu keni’matan

## 26:86

Serto ampunila aba kulo, selesernyo dio temaso’ wong yên seset.

## 26:87

Serto janganla niko  hinoke kulo pado dinten  wong- wong niku dibangkîtke.

## 26:88

(Ya’ni) pado dinten (saat) harto serto ana’ana’ nano beguno.

## 26:89

Kecuali wong-wong yên ngadep Allah dengen hati yên bersî.

## 26:90

Serto suargo dipara’ke kepado wong-wong yên betakwa.

## 26:91

Serto nerako jahim ditingalke dengen jelas kepado wongwong yên seset

## 26:92

Serto dikelapke kepado wong-wong niku ,” dipundi patung patung yên senantu niko semba?.

## 26:93

Selian Allah?, napi angsal wong-wong niku nolong niko atawa nolong awa' wong-wong niku dewe’?

## 26:94

Dades wong-wong niku (sesembahan niku) dijûngkîrke ke jerû nerako besami wong-wong yên seset.

## 26:95

Serto bala tentero beles sedantennyo.

## 26:96

Wong-wong niku bekelap sambîl betengker dijerûnyo (nerako)

## 26:97

Demi Allah selesernyo kito senantu (didunio) jerû kesesetan yên nyato.

## 26:98

Kerno kito nyamike niko (patung patung) dengen Tuhan sedanten alam.

## 26:99

Serto nano wênten yên nyesetke kito kacuali wong-wong yên bedoso.

## 26:100

Dades (ma’niki) kito nano punyo sios wong saos pengesung  sapaat (penolong).

## 26:101

Serto nano pulo' punyo rencang yên akrab.

## 26:102

Dades kalu kito angsal mantû’ kedunio (kedunio) niscayo kito dades wong-wong yên beriman.

## 26:103

Selesernyo, pado yên ma’niku, niku teangsal tando (kekuasoan Allah) tapi kata wong-wong niku nano beriman.

## 26:104

Serto selesernyo, Tuhan niko lese- leser Diola Maha Pekaso, Maha Penyayang

## 26:105

Kaum Nuh sampun mohongke sedanten rosul.

## 26:106

Sewaktu dulur wong-wong niku (Nuh) bekelap pado wong-wonw niku ,” ngapo niko nano betakwa

## 26:107

Selesernyo kulo niki sios wong rosul kepercayaan (yên diutus) kepado niko.

## 26:108

Dades betawakkala niko kepado Allah dan taatla kepado kulo.

## 26:109

Serto kulo nedo imbalan kepado niko kereno ajakan niku, imbalan kulo dari Tuhan  sedanten alam saos.

## 26:110

Dades betakwala niko kepado Allah serto taatla kepado kulo.

## 26:111

Wong-wong niku bekelap, ”napi kame’ harus beriman kepado niko padohal pengikut niko wong-wong yên hino.

## 26:112

Dio (Nuh) nyawab, ”nano wênten ilmu kulo tentang napi yên wong-wong niku damelke.

## 26:113

Penghitungan (amal saê) wong-wong niku nano lian Tuhan kulo saos, kalu niko sadar.

## 26:114

Serto kulo nano ayun ngûsîr wong-wong yên beiman.

## 26:115

Kulo (niki) pengesung peringatan yên jelas saos.

## 26:116

Wong-wong niku  bekelap ,”Hei Nuh selesernyo kalu niko nano ayun berenti  niscayo niko temasû’ wong yên dirajam dibabît batu sampî padem.

## 26:117

Serto (Nuh) bekelap, ”ya Tuhan kulo selesernyo kaum kulo sampun ngota’i kulo

## 26:118

Dades sungla keputusan antaro kulo dengen wong-wong niku, serto selametkela kulo serto wong-wong yên beiman besami kulo.

## 26:119

Sesampun niku kame’ nyelametkenyo Nuh serto  wong-wong yên besaminyo di jerû kapal yên penu muatan.

## 26:120

Sesampun niku kame’ tenggelemke wong-wong yên tinggal

## 26:121

Selesernyo pado yên ma’niku leser-leser wênten tando (kekuasaan Allah) tapi kata wong-wong niku nano beriman

## 26:122

Serto selesernyo, Tuhan niko, diola yên Maha Pekasa, Maha Penyayang

## 26:123

(Kaum) ’Ad sampun mohongke sedanten rosul.

## 26:124

Sewaktu dulur wong-wong niku Hud bekelap kepado wong-wong niku, ”ngapo niko nano betakwa?

## 26:125

Selesernyo kulo niki sios rosul kepercayaan (yên diutus) kepado niko

## 26:126

Dades betakwala kepado Allah serto taatla kepado kulo.

## 26:127

Serto kulo sampun nedo imbalan kepado niko dengen aja’an niku, imbalan kulo dariTuhan sedanten alam saos.

## 26:128

Nap niko nega’ke istana-istana pado sedanten tana yên tinggi peranti kemegahan nano ditempati

## 26:129

Serto niko muat benteng-benteng dengen harepan niko îdûp kekel

## 26:130

Serto napi bilo niko nyikso, dades niko damelke dengen bengis

## 26:131

Dades betakwala kepado Allah serto taatla kepado kulo.

## 26:132

Serto tetepla niko betakwa kepadonyo yên sampun ngesungke kepado niko napi yên niko wikani

## 26:133

Serto Allah sampun ngesungke kepado niko binatang ternak serto ana’-ana’

## 26:134

Serto kebun kebun serto mato banyu

## 26:135

Selesernyo kulo takut niko ayun ditimpo azab pado dinten yên ageng

## 26:136

Wong-wong niku nyawab ,”sami saos peranti kame’, napike niko ngesung nasehat napi nano

## 26:137

Agamo kame’ niki nano lian adat kebiasoan wong-wong kerîhîn saos.

## 26:138

Serto kame’ (sami sekali) nano ayun diazab.

## 26:139

Dades wong-wong niku mohongkenyo (Hud), sampun niku kame’ pademke wong-wong niku , selesernyo pado yên ma’niku wênten tando (kekuasoan Allah) tapi kata wong-wong niku nano beriman.

## 26:140

Serto selesernyo, Tuhan niko diola yên Maha Pekasa, Maha Penyayang

## 26:141

Kaum samud sampun mohongke sedanten rosul.

## 26:142

Sewaktu dulur wong-wong niku soleh bekelap ngapo niko nano betakwa?

## 26:143

Selesernyo kulo niki seorang rosul kepercayoan (yên dikengken) kepado niko.

## 26:144

Dades betakwala kepado Allah serto taatla kepado kulo.

## 26:145

Serto kulo nano nedo imbalan atas aja’an niku imbalan kulo dari Tuhan sedanten alam saos.

## 26:146

Napi niko (nyangko) ayun dilanta’ke tinggal dingeriki (dinegri niko niki) dengen aman.

## 26:147

Di jerû kebun-kebun serto mato banyut

## 26:148

Serto tanem-taneman serto batang-batang kurmo yên mayangnyo lembut.

## 26:149

Serto niko pahat dengen terampîl sebagîan gunung-gunung peranti dadeske rompo’ rompo’.

## 26:150

Dades betakwala kepado Allah serto taatla kepado kulo.

## 26:151

Serto janganla niko naati perenta wong-wong yên tepeliwat.

## 26:152

Yên damelke kerusakan di bumi serto nano ngewêntenke pesaêan

## 26:153

Wong-wong niku bekelap,”selesernyo niko  temaso’ wong yên keno sihir saos.

## 26:154

Niko cumala wong peca' kame’ dades rawû kela mukjizat kalu niko temaso’ wong yên leser.

## 26:155

Dio (saleh) nyawab,”niki seekor onto betino, yên behak dadeske (giliran) minum serto niko jugo beha’ dadeske minum pado dinten yên ditentuke.

## 26:156

Serto janganla niko nepe’nyo (onto niku) dengen sios kejahatan mengkin niko ayun ditimpo azab pado dinten yên dahsyat.

## 26:157

Sesampun niku wong-wong niku mununyo sampun niku wong-wong niku ngeraso nyesel.

## 26:158

Dades wong-wong niku ditimpo azab, selesernyo pado yên ma’niku, wênten tando (kekuasoan Allah) tapi kata wong-wong niku nano beriman

## 26:159

Serto selesernyo, Tuhan niko, diola yên Sangat Pekaso Sangat Penyayang

## 26:160

Kaum Luthh sampun mohongke sedanten rosul.

## 26:161

Sewaktu dulur wong-wong niku Luthh bekelap kepado wong-wong niku,”ngapo niko nano betakwa?”

## 26:162

Selesernyo, kulo niki sios wong rosul kepercayaan yên di kengken kepado niko.

## 26:163

Dades betakwala kepado Allah serto taatla kepado kulo.

## 26:164

Serto kulo nano nedo imbalan kepado niko atas aja’an niku imbalan kulo dari Allah sedanten alam saos.

## 26:165

Ngapo niko ngerawûi jenis lanang diantaro wong (damelke homo seks)

## 26:166

Serto niko tinggalke (betino) yên diciptoke Tuhan peranti dades sema-sema niko? niko (memang) wong-wong yên nano wênten agû’.

## 26:167

Wong-wong niku nyawab ,”hei Luth  kalu niko nano berenti, niko temasû’ wong-wong yên terusir.

## 26:168

Dio (Luth) bekelap,”kulo selesernyo benci kepado damelan niko.

## 26:169

(Luth bedoa).”ya Tuhan kulo, selamet kela kulo serto keluargo kulo dari (akibat) damelan yên wong-wong niku damelke.

## 26:170

Sampun niku kame’ selametke dio besami kelargonyo sedantennyo.

## 26:171

Kecuali sios wong betino sepu (semanyo) yên temasû’ jerû golongan yên tinggal.

## 26:172

Sesampun niku kame’ binasoke yên lian.

## 26:173

Serto kame’ hujani wong-wong niku (dengen ujan batu) dades betapo buru’ ujan-ujan yên nimpo wong-wong yên sampun disung perimutan niku.

## 26:174

Selesernyo, pado yên ma'niku wênten tando (kekuasoan Allah) tapi kata wong-wong niku nano beriman.

## 26:175

Serto selesernyo, Tuhan niko, Diola yên Sangat Pekasa Sangat Penyayang

## 26:176

Pendûdû’ Aikah [^783] sampun bohong ke sedanten rosul.

[^783]: Wêntenla pendûdû’ Madyan, ya’ni kaum Nabi Syuaib as

## 26:177

Sewaktu Syuaib bekelap pado wong-wong niku ,” ngapo niko mano beiman?

## 26:178

Selesernyo, Kulo wêntenla rosul kepecayoan (yên dikengken) kepado niko.

## 26:179

Dades betakwala kepado Allah serto taatla kepado kulo.

## 26:180

Serto kulo nano nedo imbalan kepado niko kerno aja’an niku, imbalan kulo dari Tuhan sedanten alam saos.

## 26:181

Sempurnokela takeran serto janganla niko ngerugike wong lian.

## 26:182

Serto timbangla sami timbangan-timbangan yên leser.

## 26:183

Serto janganla niko ngerugike wong dengen ngurangi ha’-ha’nyo serto janganla damelke kerusa’an dibumi.

## 26:184

Serto betakwala kepado Allah yên sampun nyiptoke niko serto umat-umat yên kerîhîn.

## 26:185

Wong-wong niku bekelap,”Niko nano lian cumala wong-wong yên keno sihir

## 26:186

Serto niko cumala wong macem kame’, serto selesernyo kame’ yakin niko temasû’ wong-wong yên ngota’I.

## 26:187

Dades campa’kela kepado kame’ gumpelan dari langit, kalu niko temasû’wong-wong yên leser.

## 26:188

Dio (syu’aib) bekelap,” Tuhan kulo langkung wikan napi yên niko damelke .”

## 26:189

Sesampun niku wong-wong niku ngota’inyo (syu’aib) sampun niku wong-wong niku ditimpo azab pado dinten yên peteng. selesernyo, niku saos azab pado dinten yên dahsyat.

## 26:190

Selesernyo, yên ma’niku niku leser-leser angsal tando (kekuasoan Allah) tapi kata wong-wong niku nano beiman

## 26:191

Serto selesernyo, Tuhan niko, diola Maha Pekaso Maha Penyayang.

## 26:192

Serto selesernyo (Al-Qur’an) niki leser-leser ditûrûnke ole Tuhan sedanten alam.

## 26:193

Yên dibakto tûrûn ole Ar-Ruuh Al-Amin (Jibril).

## 26:194

Ke jerû ati niko (Muhammad) supayo niko temasû’ wong yên ngesung perimutan.

## 26:195

Dengen baso Arab yên jelas.

## 26:196

Serto selesernyo, (Al-Qur’an) niku (disebut) jerû kitab kitab yên awal tûrûnnyo.

## 26:197

Napi nano (cungkup) dades bukti peranti wong-wong niku, ulama’-ulama’ Bani Isroil wikannyo.

## 26:198

Serto kalu (Al-Qur’an) niku kame’ turunke kepado sebagîan dari golongan dîdînyo Arab

## 26:199

Sampun niku dio macokenyo kepado wong-wong niku (wong-wong kafîr) niscayo wong-wong niku nano jugo ayun pecayo kepadonyo.

## 26:200

Ma’niku saos, kame’ maso’ke (sifat ngota'i serto mungkîr) ke jeru ati wong-wong yên bedoso.

## 26:201

Wong-wong niku nano ayun beriman kepadonyo, sampî wong-wong niku ningali azab yên pedî.

## 26:202

Dades rawû azab kepado wong-wong niku secaro tumpa'-tumpa', sewaktu wong-wong niku nano nyadarinyo.

## 26:203

Sampun niku wong-wong niku bekelap, Napi kame’ disung timpo waktu?

## 26:204

Napi nano wong-wong niku yên nedo supayo azab kame’ digancangke

## 26:205

Dades ma’pundi nûrût niko, kalu kepado wong-wong niku kame’ sungke keni’matan urip pinten-pinten taon

## 26:206

Sesampun niku rawû kepado wong-wong niku azab yên diancamke kepado wong-wong niku

## 26:207

Niscayo nano beguno bagi wong-wong niku kenikmatan yên wong-wong niku rasoke.

## 26:208

Serto kame’ nano minasoke sios negri, kecuwali sampun wênten wong-wong sampun yên ngesung perimutan kepadonyo

## 26:209

Peranti (dades) perimutan, serto kame’ nano bedamel zolim.

## 26:210

Serto (Al-Qur’an) niku nanola dibakto turun ole setan-setan

## 26:211

Serto nanola pantes peranti wong-wong niku (Al-Qur’an), serto wong-wong niku nano ayun sanggup.

## 26:212

Selesernyo peranti ngerungukenyo wong-wong niku di tebîke

## 26:213

Dades janganla niko ngengken (nyemba) tuhan selian Allah ‘mengkin niko temasû’ wong-wong yên diazab.

## 26:214

Serto sungla perimutan kepado kerabat- kerabat niko (Muhammad) yên para’

## 26:215

Serto endêpkela awa' niko tehadep wong-wong yên beriman yên tumut dengen niko

## 26:216

Sampun niku kalu wong-wong niku nurhakoi niko dades kelapkela (Muhmmad) selesernyo kulo nano betanggung-jawab tehadep napi yên niko damelke.

## 26:217

Serto betawakkAllah kepado (Allah) yên Maha Pekaso Maha Penyayang.

## 26:218

Yên ningali niko sewaktu niko tega’ (semayang).

## 26:219

Serto (ningali) perubahan gera’ badan niko di antaro wong-wong yên sujud.

## 26:220

Selesernyo, dio Maha Nenger, Maha Wikan.

## 26:221

Ayun da’ kulo kabarke kepado niko, kepado sinten setan setan niku tûrûn?

## 26:222

Wong-wong niku (setan) tûrûn kepado sedanten pembohong yên kata doso.

## 26:223

Wong-wong niku nyampîke hasil perunguan wong-wong niku, sedengke kata kata dari wong-wong niku pembohong.

## 26:224

Serto penyair-penyair niku ditumuti ole wong-wong yên seset.

## 26:225

Napi nano niko ningali bahwo wong-wong niku ngembaro di sedanten lemba [^784]

[^784]: Yen dima’sud dengen ayat niki wêntenla bahwo sebagîan penyair niku gala’ maenke kelap-kelap, nano wênten ma’sud tujuan yen saê, serto nano punyo penawa'an.

## 26:226

Dan bahwo wong-wong niku ngelapke napi yên wong-wong niku dewe’nano ngedamelkenyo

## 26:227

Niscayo nano beguno bagi wong-wong niku kenikmtan yên wong-wong niku rasoke.

## 27:1

Tho Sin.

## 27:2

Niki saos ayat ayat Al-Qur’an, serto  kitab yên jelas.

## 27:3

(Ya’niku) wong-wong yên  namelke semayang serto mayar zakat serto won-g wong niku ngeyakini wêntennyo akhîrat.

## 27:4

Selesernyo wong-wong niku yên nano beriman kepado akhîrat, kame’ dadeske teraso cindo peranti wong-wong niku damelan-damelan wong-wong niku (yên bûrû’) sehinggo wong-wong niku begelimang jeru kesesetan.

## 27:5

Wong-wong niku saos yên ayun angsal siksoan bûrû’ (di dunio) serto wong-wong niku diahîrat wêntenla wong-wong yên langkung rugi.

## 27:6

Serto selesernyo niko (Muhammad) selesernyo sampun disung Al-Qur’an dari sisi (Allah) yên Maha Bijaksana, Maha  Wikan

## 27:7

(Imutla) sewaktu  Musa bekelap kepado keluargonyo,”selesernyo, kulo ningali api, kulo ayun ngebakto kabar tentang niku kepado niko, atawa kulo ayun ngebakto obor (api) kepado niko supayo niko  angsal beranget.

## 27:8

Dades waktu dio rawu dingeriku (ditempat api) niku dio diteria’ke, sampun diberkati wong-wong yên wênten para’ api, serto wong-wong yên wênten disekiternyo, Maha suci Allah Tuhan sedanten alam.

## 27:9

(Allah befirman),” Hei Musa selesernyo kulo wêntenla Allah, yên Maha Pekaso, Maha Bijaksano.

## 27:10

Serto untalkela tongkat niko,” Dades sewaktu (tongkat niku dades ulo serto) Musa ningalinyo beringgut-ringgut peca’ seekor ulo yên gesit larila dio bebali’ keburi ida’ nole .”hei Musa jangan takut selesernyo  di luan kulo, para rosul, nano perlu takut.

## 27:11

Kecuali wong belaku zolim yên sampun niku ngoba  (awa'nyo) dengen kesaîan sesampun kejahatan betobat, Dades selesernyo, kulo Maha Pengampun Maha Penyayang.

## 27:12

Serto maso’kela tangan niko  ke gulu  kelambi niko, [^785]  niscayo dio ayun metu dades pûtî (besinar) tampa cacat (keduo mu’jizat niki) temaso’ sembilan macem mu’jizat (yên ayun dikemukoke) kepado Fir’aun seerto kaumnyo, wong-wong niku selesernyor wong-wong yên pasek.

[^785]: Lepe’ke tangan ke dado dari gulo kelambi.

## 27:13

Dades sewaktu mu’jizat kami yên terang niku sampe kepado wong-wong niku  wong-wong niku bekelap,” niki sihir yên nyato

## 27:14

Serto wong-wong niku ngingkarinyo kerno kezaliman serto kesombongannyo, padohal ati wong-wong niku meyakini \[keleseran]-nyo Dades pehatikela ma’pundi akibat wong-wong yên bedamel kerusa’an.

## 27:15

Serto selesernyo, kame’ sampun ngesungke ilmu kepado Daud serto Sulaiman, serto keduonyo bekelap,” sedanten puji peranti Allah yên ngelêbîke kame’ dari kata hambo-hambonyo yên beriman

## 27:16

Serto Sulaiman sampun mewarisi Daud  [^786] serto niko (Sulaiman) bekelap,” Hei wong kame’ sampun diajari baso burung serto kame’ di sung sedanten sesios.  Selesernyo (sedanten) niki selesernyo kurnio nyato

[^786]: Nabi Sulaiman as. Ngentike kenabian serto kerajoan Nbi Daud as. Serto ngewarisi ilmu dari kitab Zabur yên ditûrûnke kepadonyo.

## 27:17

Serto kepado Sulaiman dikumpulke bala tenteranyo dari jin, wong serto burung, sampun niku wong-wong niku bebaris dengen tertib

## 27:18

Sehinggo sewaktu wong-wong niku sampî dilemba semut, bekelapla seekor semut,” Hei semut-semut maso’la ke jerû sarang sarang niko, supayo niko  nano ditija’ ole Sulaiman serto bala tenteranyo sedengke wong-wong niku nano nyadarinyo.

## 27:19

Dades dio (Sulaiman) senyum sampun niku ketawo kerno (ngerunguke) kelapan semut serto dio bedoa ”Ya Tuhan kulo sungkela kulo supayo tetep nyukuri ni’mat niko yên sampun niko sungke kepado kulo serto kepado keduo wong tuo kulo serto supayo kulo namelke kesaîan yên niko redoi serto maso’kela kulo dengen rahmat Niko ke jerû golongan hambo hambo Niko yên sole “

## 27:20

Serto dio merikso burung-burung sampun niku bekelap,” ngapo kulo nano ningali Hud Hud [^787]  napi dio temaso’ yên nano rawu?.

[^787]: Hud-hud wêntenla ma’kayo bûrûng pelatu’

## 27:21

Cengki ayun kulo hukum dio dengen hukuman yên berat atawa kulo sembelî dio, kecuali kalu dio rawu kepado kulo dengen alesan yên jelas.

## 27:22

Dades nano lambat sesampun niku (rawu la Hud-Hud), sampun niku dio bekelap,”Kulo sampun wikan sesios yên dereng niko wikani  kulo rawo kepado niko dari negri Saba’ [^788] makto kabar yên ngeyakinke

[^788]: Saba’ wêntenla nami kerajoan pado zaman kerîhîn, ibu kotanyo Ma’rib, para’ kota San’a, ibu kota Yaman ma’niki dinten.

## 27:23

Selesernyo, kulo wênten sios betino [^789]  wong-wong niku, serto dio disung sedanten sesios jugo serto punyoi singgosano yên ageng

[^789]: Ratu Balqis yên merinta kerajoan Sabaiyah pado zaman Nabi Sulaiman as.

## 27:24

Kulo \[burung hud-hud] napeti dio serto kaumnyo nyemba matoari, dîdînyo kepado Allah, serto setan sampun nadeske teraso cindo peranti wong-wong niku damelan  (bûrû’) wong-wong niku, sehinggo ngalangi wong-wong niku dari jalan (Allah), sehinggo wong-wong niku nano angsal hidayah.

## 27:25

Wong-wong niku (jugo) nano nyemba Allah  yên metuke napi yên tependem di langit serto di bumi  [^790] serto yên wikan napi yên niko  singitke serto yên niko  nyatoke.

[^790]: Ma’kayo nûrûnke ujan dari langit, nûmbûke tanam-tanaman, metuke logam dari bumi, serto liannyo.

## 27:26

Allah nano wênten Tuhan selian dio, Tuhan yên ngewênteni ‘Arsy yên ageng

## 27:27

Dio (Sulaiman) bekelap,”Ayun kami tingali, napi niko leser, atawa temaso’ yên bebudi.

## 27:28

Kesala dengen (ma’to) surat kulo niki sampun niku campa’ kela kepado wong-wong niku sesampun niku melengosla dari wong-wong niku sampun niku pehatikela napi yên wong-wong niku kelapke.

## 27:29

Dio  (Balqis) bekelap, ”Hei sedanten pembesa’ selesernyo sampun disampeke kepado kulo sios surat yên mulio.

## 27:30

Selesernyo (surat) dari Sulaiman yên isinyo, ”dengen nami Allah yên Maha Pengasi, Maha Penyayang.

## 27:31

Janganla niko belaku sombong kepado kulo serto rawula kepado kulo sebagî wong- wong muslim.

## 27:32

Dio (Balqis) bekelap, “ hei sedanten pembesa’ sungla kulo petimbangan jerû pekaro kulo (niki), kulo nano perna mûtûske sios pekaro sedereng niko wênten jerû majelis Kulo.

## 27:33

Wong-wong niku nyawab,”Kito wênten kekuatan keberanian yên luar biaso (peranti beperang), tapi keputusan wênten ditangan niko, Dades petimbangkela napi yên ayun niko perentake.

## 27:34

Dio (Balqis) bekelap,”Selesernyo rajo-rajo napibilo naklu’ke sios negeri, wong-wong niku cengki minasokenyo, serto nadeske pendudu’nyo yên mulio dades hino serto ma’niku saos yên ayun wong-wong niku damelke.

## 27:35

Serto selesernyo, kulo ayun ngîrîm utusan kepado wong-wong niku dengen (makto) hadia, serto (kulo) ayun nunggu napi yên ayun dibakto mantû’ole sedanten utusan niku.

## 27:36

Dades sewaktu (utusan niku) sampî kepado Sulaiman dio (Sulaiman) bekelap ,” napike niko ayun ngesung harto kepado kulo? napi yên Allah sungke kepado kulo langkung saî dari pado napi yên Allah sungke kepado niko tapi niko meraso bangga dengen hadia niko.

## 27:37

Mantû’kela kepado wong-wong niku, kame’ cengki ayun natangi wong-wong niku dengen tentero yên wong-wong niku nano angsal  ngelawannyo, serto ayun kame’ ûsîr wong-wong niku dari negeri niku ( Saba’) secaro tehino serto wong-wong niku ayun dades (tawanan) yên hino dino”.

## 27:38

Serto (Sulaiman) bekelap,” Hei sedanten pembesa’, sinten  diantaro niko  yên sanggup ngebakto singgosanonyo kepado kulo sedereng wong-wong niku rawu nyerake awa'.

## 27:39

Ifrit dari golongan jin bekelap,” kulo yên ayun ngebaktonyo kepado niko sedereng niko tega’ dari panggonan lînggî niko serto selesernyo, kulo kuat namelkenyo serto angsal dipecayo

## 27:40

Sios wong yên wênten ilmu dari kitab [^791] ,” kulo ayun ngebakto singgosano niku kepado niko sedereng mato niko bekedîp .” Dades waktu dio (Sulaiman) ningali singgosano niku tecogo’ diluannyo dio bekelap,”  niki temaso’ kurnio Tuhan kulo peranti nguji kulo, napike kulo besyukur atawa ngingkari (ni’matnyo), sinten saos besyukur, dades selesernyo dio besyukur peranti (kesaîan) awa'nyo dewe’, serto sinten ingkar, dades selesernyo Tuhan kulo Maha Kayo Maha Mulio.

[^791]: Kitab di ngeriki ma’sudnyo kitab yên ditûrûnke sedereng nabi Sulaiman as ya’ni Taurat serto Zabur.

## 27:41

Dio (Sulaiman) bekelap,” ubala perantinyo singosanonyo, kito ayun ningali napi dio (Balqis) keciren atawa nano keciren lagi.

## 27:42

Dades sewaktu dio (Balqis) rawu ditakenkela (kepadonyo),” peca’ niki napi singgosano niko?” Dio (Balqis) nyawab,” ma’kayo niku saos dio”. (serto dio Balqis bekelap).” Kame’ sampun disung ilmu sederengnyo. [^792] serto kame’ wêntenla wong-wong muslim (kepado Allah)

[^792]: Balqis sampun wikan kenabian Sulaiman as. Sedereng singgasanonyo dipindake dari negeri Saba’ ke Palestina sekejepan mato.

## 27:43

Serto kebiasoan nyemba selian Allah nyeganyo  (peranti ngelaîrke keislaman nyo), selesernyo dio (Balqis) senantu temaso’ wong-wong kapîr.

## 27:44

Dikelapke kepadonyo (Balqis) ”maso’la ke jerû istana,  Dades sewaktu dio (Balqis) ningali lantai istana niku, dikironyo kolam banyu yên ageng, serto disingkapkenyo (penûtûp) keduo betîsnyo dio (Sulaiman) bekelap,” selesernyo niki lantai istana saos yên dilapisi kaco” dio (Balqis) bekelap,” Ya Tuhan kulo, selesernyo kulo sampun bedamel zolim tehadep awa' kulo. Kulo besera awa' besami Sulaiman kepado Allah, Tuhan sedanten alam ,”

## 27:45

Serto selesernyo, kame’ sampun ngûtûs kepado (kaum) samud dulur wong-wong niku ya’ni sole yên tuo,”Sembala Allah tapi tibo tibo wong-wong niku (dades) duo golongan yên bemûsûan

## 27:46

Dio (Sole) bekelap, ”Hei kaum kulo, ngapo ngapo niko nedo digancangke kebûrû’an sedereng (niko nedo) kesaîan? Ngapo niko  nano nedo ampunan kepado Allah, supayo niko angsal rahmat?

## 27:47

Wong-wong niku nyawab, ”Kame’ angsal nasib yên malang disebabke ole niko serto wong-wong yên besami niko,” dio (Sole) bekelap,” nasib niko wênten pado Allah dîdînyo pado kame’ yên dades sebab tapi niko wêntenla kaum yên sedeng diuji,”

## 27:48

Serto di kota niku [^793] wênten sembilan wong lanang yên bedamel kerusa’an dibumi wong-wong niku nano namelke kesaîan.

[^793]: Nûrût mufassir, yên dima’sud dengen kota niki wêntenla kota kaum Samud, ya’ni kota al-Hijr.

## 27:49

Wong-wong niku bekelap,”besumpala niko  dengen (nami) Allah, bahwo kito cengki nyerang dio besami keluargonyo pado malem dinten sesampun niku kito ayun ngelapke kepado ahli warisnyo (bahwa) kito nano nyaksike kebinasoan keluargonyo niku, serto  selesernyo kito wong yên leser

## 27:50

Serto wong-wong niku namelke tipu dayo, serto kame’ nyusun tipu dayo, sedeng wong-wong niku nano nyadari.

## 27:51

Dades peratikela ma’pundi akibat dari tipu dayo wong-wong niku, bahwo kame’ minasoke wong-wong niku serto kaum wong-wong niku sedantennyo.

## 27:52

Dades niku saos rompo’-rompo’ wong-wong niku yên runtu kerno kezoliman wong-wong niku. Selesernyo pado yên ma’niku  selesernyo wênten alamat (kekuasoan Allah) kepado wong-wong yên wikan.

## 27:53

Serto kame’ selametke wong-wong beriman [^794] serto wong-wong niku selalu betakwa.

[^794]: Nabi Saleh as. Serto sedanten penumutnyo

## 27:54

Serto (imutla cerios) Luth, sewaktu dio bekelap  kepado kaumnyo,” Napi niko  namelke damelan Faahisyah (keji) [^795] padohal niko ningalinyo (kekejian damelan maksiat niku).

[^795]: Ma’sud fahisyah di ngeriki wêntenla penyimpangan seks, temasû’ homoseks.

## 27:55

Ngapo niko  ngerawui lanang-lanang peranti (menui syahwat (niko) dîdînyo (ngerawui) betino? selesernyo, wêntenla kaum yên nano wikan  (akibat damelan niko).

## 27:56

Jawaban kaumnyo nano lian cuma dengen ngelapke,” usirla Luth serto keluargonyo dari negri niko, selesernyo wong-wong niku wêntenla wong-wong yên (nganggap awa'nyo suci)

## 27:57

Dades kame’ selametke dio serto keluargonyo, kecuali semanyo. Kame’ sampun nentuke dio temaso’ wong-wong yên tetinggal (dibinasoke).

## 27:58

Serto kame’ ujani wong-wong niku dengen ujan (batu) Dades bûrû’ nian la (ditimpoke) pado wong-wong yên disung perimutan (tapi nano) ngeriba’inyo.

## 27:59

Kelapkela (Muhammad),”sedanten puji peranti Allah serto salam sejahtera peranti hambo-hambonyo yên dipîlînyo, napike Allah yên langkung saî, atawa napi yên wong-wong niku nyekutuke (dengen dio)?

## 27:60

Atawa sinten nian yên sampun nyiptoke langit serto bumi serto yên nurunke banyu dari langit peranti niko, sampun niku Kame’ tômbôke dengen banyu niku kebon-kebon yên ketingalannyo cindo, yên niko sekali-kali nano sanggûp nômbôke batang-batangnyo? Napi disamping Allah wênten tuhan (yên lian)?  Bahkan (selesernyo) wong-wong niku wêntenla wong-wong yên nyimpang (dari yên keleseran).

## 27:61

Atawa sinten nian yên sampun dadeske bumi sebagî panggonan bediem, serto yên dadeske sungi-sungi di selo-selonyo, serto yên dadeske gunung-gunung peranti (negûke)nyo serto yên dadeske sios penyekat antaro duo laut? [^796]  Napi di samping Allah wênten tuhan (yên lian)? Bahkan (selesernyo) kata nian wong-wong niku nano wikan.

[^796]: Kale laut di ngeriki wêntenla laut yên asin serto sungi ageng yên bemuaro di laut. Sungi yên tawar niku sampun sampî di moaro nano langsung dades asin.

## 27:62

Atawa sinten nian yên ngabûlke (do’a) wong yên jerû kesaroan napibilo dio bedo’a kepado-Nyo, serto yên ngilangke kesusahan serto yên dadeske niko (wong-wong) sebagî khalifah di bumi?  Napi di samping Allah wênten tuhan (yên lian)? setitik nian niko ngimuti (Nyo).

## 27:63

Atawa sinten nian yên dades sirah niko jerû kegelepan di daratan serto lautan serto yên sinten (pulo') yên ngerawûke angin sebagî kabar gembiro sedereng (kerawûan) rahmat-Nyo? Napi di samping Allah wênten tuhan (yển lian)? Maha Tinggi Allah tehadep napi yên wong-wong niku sekutuke

## 27:64

Atawa sinten nian yên nyiptoke (wong dari bungarannyo), sampun niku maleninyo (lagi) serto yên ngesungke rezeki kepado niko dari langit serto bumi? Napi di samping Allah wênten tuhan (yên lian)? Kelapkela, “Tunjukkela bukti keleseran niko, kalu niko memang wong-wong yên leser”.

## 27:65

Kelapkela (Muhammad): “Nano wênten sesios wong di langit serto di bumi yên wikan pekaro yên ghoib, kacowali Allah”. serto wong-wong niku nano wikan kapan wong-wong niku ayun dibangkîtke.”

## 27:66

Selesernyo ilmu wong-wong niku tentang akhîrat nano sampể (ke ngeriko), bahkan wong-wong niku ragu-ragu tentang akhîrat niku, lebî-lebî wong-wong niku buto tentang niku.

## 27:67

Serto bekelapla wong-wong yên kafîr: “Napi sesampun kito dades lemah serto (ma’niku pulo') nenek puyang kito; napi leser kito ayun dimetuke (dari kûbûr)?

## 27:68

Selesernyo kame’ sampun disungi anceman dengen niki (dinten kebangkîtan) serto (jugo) aba-aba kame’ kerîhîn; niki nano lian cumanla ceriosan-ceriosan wong-wong bingen.”

## 27:69

Kelapkela (Muhammad): “Bekesala niko di (muko) bumi, sampun niku pasatila ma’pundi kesampunan won-wong yên bedoso.

## 27:70

Serto nano angsal niko beduko-cito tehadep wong-wong niku, nano angsal (dado niko) ngeraso sempît tehadep napi yên wong-wong niku tipu-dayoke”.

## 27:71

Serto wong-wong niku (wong kafîr) bekelap: “Kapan rawûnyo azab niku, kalu memang niko wong yên leser.”

## 27:72

Kelapkela (Muhammad): “Angsal dades sampun ampir rawû kepado niko sebagîan dari (azab) yên niko nedo disegeroke niku”.

## 27:73

Serto selesernyo, Tuhan niko leser-leser ngewênteni kurnio (yên disungke-Nyo) kepado wong, tapi kata nian wong-wong niku nano nyukûri(nyo).

## 27:74

Serto selesernyo, Tuhan niko nian-nian wikan napi yên disingitke jerû dado wong-wong niku serto napi yên wong-wong niku nyatoke

## 27:75

Nano wênten sesios pun yên ghoib di langit serto di bumi, melianke (tecatet) jerû kitab yên jelas (Lauh Mahfuzh).

## 27:76

Selesernyo, al-Qur’an niki nyelaske kepado Bani Isroil sebagîan ageng dari (pekaro-pekaro) yên wong-wong niku betengker tentang niku.

## 27:77

Serto selesernyo al-Qur’an niku nian-nian dades petunjûk serto rohmat bagî wong-wong yên beriman.

## 27:78

Selesernyo, Tuhan niko ayun nyelesaike (pekaro) di antaro wong-wong niku dengen hukum-Nyo, serto Dio Maha Pekaso lagi Maha wikan.

## 27:79

Kereno niku, betawakkAllah kepado Allah, selesernyo niko (Muhammad) wênten di pûcûk keleseran yên nyato.

## 27:80

Selesernyo niko nano pacak dadeske wong yên padem nenger serto (nano pulo') dadeske wong yên pekak nenger ajakan, napibilo wong-wong niku sampun bepaling ke buri.

## 27:81

Serto niko sekali-kali nano angsal malî’ke (ngesung petûnjûk) wong buto dari kesesetannyo. Niko nano angsal dadeske (sesios wong saos) nenger, kecuwali wong-wong yên beriman kepado ayat-ayat Kame’, sampun niku wong-wong niku beserah awa'.

## 27:82

Serto napibilo kelapan (ketetepan maso keancûran alam) sampun belaku peranti wong-wong niku, Kame’ metuke sejenis makhluk melata yên benyawo dari bumi yên ayun ngelapke kepado wong-wong niku bahwa wong kerîhin nano yakin kepado ayat-ayat Kame’.

## 27:83

Serto (imutla) pado dinten (ketiko) Kame’ ngûmpûlke dari setiap umat, sios golongan wong yên nustoke ayat-ayat Kame’, sampun niku wong-wong niku dibagî-bagî (jerû kelompok-kelompok).

## 27:84

Hinggo napibilo wong-wong niku rawû, Dio (Allah) befirman, “Napi niko sampun nustoke ayat-ayat Kulo, padohal ilmu niko nano ngeliputinyo (tentang niku),  atawa napi dio yên sampun niko damelke?”

## 27:85

Serto nyampa’la kelapan  (janji) azab peranti wong-wong niku kereno kezoliman wong-wong niku, dades wong-wong niku nano angsal bekelap (napi-napi).

## 27:86

Napi wong-wong niku nano masati bahwo Kame’ sampun dadeske malem supayo wong-wong niku angsal rehat padonyo serto (dadeske) siang yên nerangi? Selesernyo, pado yên ma’niku  wênten tando-tando (kekuasoan Allah) bagể wong-wong yên beriman.

## 27:87

Serto (imutla) pado dinten (ketiko) ditiûp sangkakala, dades bedesaula segalo yên wênten di langit serto segalo yên wênten di bumi, kecuali sinten yên dikendaki Allah. serto sedanten wong-wong niku rawû ngadep-Nyo dengen ngerendake awa'.

## 27:88

Serto niko jingo’ gunung-gunung niku, niko sangko dio mantep di panggonannyo, padohal dio melaku (ma’kayo) awan melaku. (Ma’niku saos) damelan Allah yên ngedamel dengen kukuh tiap-tiap sesiosnyo; selesernyo, Allah Maha wikan napi yên niko damelke.

## 27:89

Sinten saos makto kepenetan, dades dio bole (balesan) yên langkung saể daripadonyo, sedeng wong-wong niku ngeraso aman tenterem dari desauan (yên dahsyat) pado dinten niku.

## 27:90

Serto sinten saos makto kebûrûkan, dades disungkurkela raî wong-wong niku ke jerû nerako. Nanola niko disung balesan, melianke (setimpal) dengen napi yên sampun niko damelke.

## 27:91

Kulo (Muhammad) cuman dikengken nyemba Tuhan negeri niki (Mekah). yên sampun nadoskenyo suci serto kewêntenan-Nyola  sedanten sesios, serto kulo dikengken supayo kulo temasok wong-wong yên besera awa'.

## 27:92

Serto supayo kulo macoke al-Qur’an (kepada wong). dades sinten saos yên angsal hidayah dades selesernyo dio cuma angsal hidayah peranti (kesaêan) awa'nyo, serto sinten saos yên seset, dades kelapkela, “Selesernyo kulo (niki) nano lian cumanla sala sios wong pengesung perimutan

## 27:93

Serto kelapkela (Muhammad): “Sedanten puji peranti Allah, Dio ayun ningalke kepado niko tando-tando (keagengan)-Nyo, dades niko ayun wikannyo. serto Tuhan niko nano leno tehadep napi yên niko damelke.”

## 28:1

Tho Sin Mim.

## 28:2

Niki wêntenla ayat-ayat Kitab (al-Qur’an) yên nyato (dari Allah).

## 28:3

Kame’ macoke kepado niko sebagîan dari cerios Musa sami Fir’aun dengen selesernyo peranti wong-wong yên beriman.

## 28:4

Selesernyo Fir’aun sampun bedamel sekendak-kendaknyo di muko bumi serto nadoske penduduknyo bepeca bela, dengen nindes sios gûgûk dari wong-wong niku (Bani Isroil), dio nyembele budak-budak lanang wong-wong niku serto nalakke urip budak-budak betino wong-wong niku. Selesernyo Fir’aun temasûk wong yên bedamel kerusakan.

## 28:5

Serto Kame’ ayun ngesung karunio kepado wong-wong yên tetindes di bumi (Mesir) niku, serto ayun nadoske wong-wong niku sirah serto nadoske dio wong-wong yên nyawesi (bumi).

## 28:6

Serto  Kame’ tegûke kedudukan wong-wong niku di bumi serto Kame’ ningalke kepado Fir’aun serto Hamam besami sedanten tenteronyo napi yên serîng wong-wong niku kuwatirke dari wong-wong niku. [^797]

[^797]: Fir’aun kerep takût bahwo kerajaannyo ayun diancurke ole Bani Isroil, kerno niku dio munu anak-anak lanang yên lair di gûgûk Bani Isroil. Ayat niki nyatoke bahwo ayun tedades napi yên ditakûtkenyo niku.

## 28:7

Serto Kame’ ilhamke kepado emaknyo Musa: “Susuila dio (Musa), serto napibilo niko kuatir tehadepnyo dades kanyutkela dio ke sungi (Nil). serto nano angsal niko takût serto nano angsal (pulo') besedî ati, kereno selesernyo Kame’ ayun malî’kenyo kepado niko, serto nadeskenyo (sala sios) dari Rosul.

## 28:8

Dades dio diembîl ole keluargo Fir’aun supayo (kage’) dio dades mûsû serto kesedîan bagể wong-wong niku. Selesernyo Fir’aun serto Haman besami sedanten tenteronyo wêntenla wong-wong yên besala

## 28:9

Serto bekelapla sema Fir’aun: “(Io) wêntenla penyejuk mato ati bagể kulo serto bagể niko. Nano angsal niko mununyo, mugo-mugo saos dio beguno kepado kito atawa kito embîl dio dades anak”, sedeng wong-wong niku nano nyadari ketingalan.

## 28:10

Serto dades kosongla ati emaknyo Musa. [^798] Selesernyo, ampîr saos dio nyatokenyo (resio tentang Musa), kalu saos nano Kame’ tegûke atinyo, supayo dio temasû’ wong-wong yên pecayo (kepado janji Allah).

[^798]: Sesampun emaknyo Musa nganyutke Musa di sungi Nil, dades timbûl nyesel serto ripal atinyo kerno getun dengen keselametan Musa, mala ampîr saos dio nyerît nedo tolong kepado wong peranti ngembil anaknyo niku mantû’, yên ayun ngakibatke tebuka’nyo resio bahwo Musa wêntenla anaknyo dewek.

## 28:11

Serto dio (emaknyo Musa) bekelap kepado dulur betino Musa: “Tumutila dio (Musa)”, dades ketingalan olenyo (Musa) dari tebî, sedeng wong-wong niku nano nyadarinyo

## 28:12

Serto Kame’ cega dio (Musa) nyusu kepado betino-betino yên ayun nyusui (nyo) sedereng niku; dades bekelapla dio (dulurnyo Musa): “napi ayun kulo tingalke kepado niko, keluargo yên ayun meliaronyo peranti niko serto wong-wong niku angsal bedamel saể padonyo?”

## 28:13

Dades Kame’ mantû’ke dio (Musa) kepado emaknyo, supayo ragap atinyo serto nano besedî ati, serto supayo dio wikani bahwo janji Allah wêntenla leser, tapi kata nian wong-wong nano wikannyo

## 28:14

Serto sesampun dio (Musa) ageng serto sempurno akalnyo, Kame’ sungke kepadonyo hikmah (kenabian) serto ilmu. Ma’niku saos Kame’ ngesung balesan kepado wong-wong yên bedamel saể.

## 28:15

Serto dio (Musa) melebu ke kota (Memphis) ketiko penduduknyo sedeng leno, dades dio napeti di jerû kota niku kalể wong lanang sedeng begoco; yên sios wong dari gûgûknyo (Bani Isroil) serto yên sios (lagi) dari piak mû-sûnyo (kaum Fir’aun). Wong yên dari gûgûk-nyo nedo petûlûngan kepadonyo, peranti (ngalake) wong yên dari piak mûsûnyo, dades Musa ngoconyo, serto pademla mûsûnyo niku. Dio (Musa) bekelap: “Niki wêntenla damelan setan. [^799]  Selesernyo setan niku wêntenla mûsû yên nyesetke lagi nyato (permûsûhannyo)”.

[^799]: Musa a.s. nyesel dengen pademnyo wong niku kerno gocoannyo, kerno dio dîdîla bekendak peranti mununyo, tapi cuman semato-mato mela kaumnyo.

## 28:16

Dio (Musa) bedo’a, “Wahai Tuhan kulo, selesernyo kulo sampun ngeniayo awa' kulo dewek, kereno niku ampûnila kulo”. dades Dio (Allah) ngampûninyo. Selesernyo Allah, Diola yên Maha Pengampun lagi Maha Penyayang.

## 28:17

Musa bekelap, “Wahai Tuhan kulo! Demi nikmat yên sampun Niko sungke kepada kulo, kulo sekali-kali nano ayun dades penolong peranti wong-wong yên bedoso.”

## 28:18

Kereno niku,  dadesla Musa di kota niku ngeraso takût sambîl nunggu dengen kuatir (akibat damelannyo), dades tumpa'-tumpa' wong yên nedo petolongan sorểtu nyerît nedo petolongan kepadonyo. Musa bekelap kepadonyo: “Selesernyo niko nian-nian wong yên nyato (kesesetannyo)”.

## 28:19

Dades ketiko Musa ayun nyekel dengen keras wong yên dades mûsû kekalểnyo,  mûsûnyo bekelap: “hei Musa! Napi niko beken¬dak munu kulo, ma’kayo sorểtu niko munu sios wong? Niko cuman bekendak dades wong yên bedamel sekendak-kendaknyo di negeri (niki), serto nanola niko bekendak dades sala sios dari wong-wong yên ngewêntenke pedamian.”

## 28:20

Serto rawûla sios lanang tekacar-kacar dari ujung kota sambîl bekelap: “Hai Musa! Selesernyo sedanten pengageng negeri sedeng berûndîng tentang niko peranti munu niko, dades metula (dari kota niki), selesernyo kulo temasûk wong-wong yên ngesung nasehat kepado niko”.

## 28:21

Dades metula Musa dari kota niku dengen raso takut, waspada (kalu wênten yên nutul atawa nangkepnyo), dio bedo’a: “Wahai Tuhan kulo selametkela kulo dari wong-wong yên zolim niku”.

## 28:22

Serto ketiko dio ngadep ke ara negeri Madyan dio bedo’a lagi: “Mugi-mugi Tuhan kulo mimpin kulo ke jalan yên leser”.

## 28:23

Serto ketiko dio sampî di sumber banyu negeri Madyan, dio kepanggî di niku sekumpulan wong yên sedeng ngesung minum (peliaroannyo), serto dio panggî di buri wong kata niku, kalê betino sedeng nyeget (ingonannyo). Musa bekelap: “Napi dio kendak niko (dengen bedamel makniku)?”. Kalể (betino) niku nyimbat: “Kame’ nano paca’ ngesung umbểan (ingonan kame’), sedereng pengembalo-pengembalo niku mantû’ke  (ingonannyo), sedeng aba kame’ wêntenla wong sepu yên sampun sepu nian usionyo.”

## 28:24

Dades Musa ngesung umbểan (ingonan) kalể betino niku, sampun niku dio mantû’ ke panggonan yên tedû dades bedo’a: “Wahai Tuhan kulo, selesernyo kulo merluke nian  sesios kesaểan yên Niko tûrûnke kepado kulo”.

## 28:25

Sesampun niku rawula kepado Musa sala sios dari kalể betino niku melaku dengen kesemonan, dio bekelap: “Selesernyo aba kulo ngulemi niko peranti ngesung balesan sebagî imbalan (kesaểan) niko ngesungi umbểan (ingonan) kame’”. Dades ketiko (Musa) natangi abanyo (Syu’aib) serto nyerios¬ke kapadonyo cerios (ngenoi awa'nyo), dio bekelap: “Janganla niko takut! Niko sampun selamet dari wong-wong yên zolim niku”.

## 28:26

Sala sios dari kalể (betino) niku bekelap; “Hei aba kulo! embilla dio sebagî pegawe (pado kito), selesernyo wong yên langkung saể yên niko embil sebagî pegawe (pado kito) wêntenla wong yên kuat serto angsal dipecayo”.

## 28:27

Bekelapla dio (Syu’aib): ”Selesernyo kulo bekendak ayun ngawînke niko dengen sala sios dari kale anak betino kulo niki, dengen ketentuan bahwo niko bedamel pado kulo selambat wolu taon serto kalu niko sempurnoke sedoso taon dades niku wêntenla (sios kesaêan) dari niko, serto kulo nano bekendak meratke niko. Insya Allah niko ayun napeti kulo temasok wong yên saê.”

## 28:28

Serto Musa bekelap: “niku saos (pesemayoan) antaro kulo sami niko. pundi saos dari kalể waktu yên ditentuke niku kulo sempurnoke, dades nano wênten tuntutan (tambahan) peranti awa' kulo (lagi). serto Allah dades saksi peranti napi yên kito kelapke.”

## 28:29

Dades ketiko Musa sampun nelaske waktu yên ditentuke niku serto dio kesa dengen keluargonyo, dio ningali api di lereng gunung. [^800] Dio bekelap kepado keluargonyo: “Entenila (di ngeriki), selesernyo kulo ningali api, mugo-mugo saos kulo angsal makto sios kabar kepado niko dari (panggonan) api niku atawa (makto) sepercik api, supayo niko angsal ngangetke badan”.

[^800]: Sesampun Musa a.s. nelaske semayoan dengen Syu’aib a.s. dio kesa besami keluargonyo dengen sejumla kambing yên disung mertuonyo, dades pado sios malem yên gelep nian serto dingin Musa a.s. sampe di sios panggonan, tapi sedanten dio mûrûpke api, suletan api nano ayun mûrûp. Hal niku ngeranke nian Musa, dades dio bekelap kepado semanyo pecak disebut jerû ayat 29.

## 28:30

Dades ketiko Musa sampể ke (panggonan) api niku, dijeritkela dio dari (ara) bucu sebela kanan lemba, dari sios batang taneman, di sios ungkonan lema yên diberkati: “Hei Musa! Selesernyo, Kulo wêntenla Allah, Tuhan sedanten alam,  [^801]

[^801]: Di panggonan serto saat niku saos Nabi Musa a.s. mula-i mungga dades rosul.

## 28:31

Serto untalkela tungkat niko: “dades ketiko (tungkat niku dades ulo) Musa ningalinyo beringgut-ringgut ma’kayo sios ulo yên gesit, dio lari bebalî’ ke buri nano nole. (Sampun niku Musa dikelap): “Wahai Musa! Datengla kepado Kulo serto jangan niko takût. Selesernyo niko temasûk wong yên aman

## 28:32

Maso’kela lengen niko ke gulu kelambi niko, niscayo dio ayun metu pûtî (becahyo) nano cacat, nano kereno penyakit, serto dekepkela kalê lengen niko ke dado niko napibilo ketakutan. niku saos kalể mukjizat dari Tuhan niko (yên ayun niko tunju’ke) kepado Fir’aun serto sedanten pengagengnyo. Selesernyo, wong-wong niku wêntenla wong-wong fasik.”

## 28:33

Musa bekelap: “Wahai Tuhan kulo, selesernyo kulo sampun munu sios wong dari gûgûk wong-wong niku, hinggo kulo takut wong-wong niku ayun munu kulo.

## 28:34

Serto dulur kulo Harun, dio langkung fasih ilatnyo daripado kulo, [^802] Dades utusla dio besami kulo sebagî rencang kulo peranti menerke (kelapan) kulo; selesernyo kulo kuatir wong-wong niku ayun nustoke kulo”.

[^802]: Nabi Musa a.s. selian ngeraso takut kepado Fir’aun jugo ngeraso awa'nyo kirang lancar bekelap ngadepi Fir’aun. dades dimohonkenyo supayo Allah ngûtûs Nabi Harun a.s. besaminyo, yên langkung lancar ngomongnyo.

## 28:35

Allah befirman: “Kame’ ayun mantu niko dengen dulur niko, serto Kame’ sungke kepado niko beduo kekuasoan yên ageng, dades wong-wong niku nano dapet mencapểi niko; kesala niko beduo dengen makto mukjizat Kame’, niko beduo serto wong-wong yên numuti niko yên ayun menang”.

## 28:36

Dades ketiko Musa rawû kepado wong-wong niku dengen (makto) mukjizat Kame’ yên nyato, wong-wong niku bekelap: “Niki sîhîr saos yên digawek-gawek, serto kame’ nano perna nenger (yên ma’kayo) niki pado nenek-puyang kame’ kerểhîn”.

## 28:37

Musa nyawab: “Tuhan kulo langkung wikan sinten yên (pantes) makto hidayah dari bucu-Nyo serto sinten yên ayun angsal kesampunan (yên saể) di akherat. Selesernyo nanola ayun angsal kemenangan wong-wong yên zolim”.

## 28:38

Serto bekelap Fir’aun: “Hei sedanten pengageng kaum kulo! Kulo nano wikan wênten Tuhan bagi niko selian kulo. Dades tunula lema liat peranti kulo hei Haman (peranti ngawek batu bato), sampun niku gawekkela bangunan yên tinggi peranti kulo supayo kulo angsal mungga ningali Tuhannyo Musa, serto kulo yakîn bahwo dio temasûk penngota'i.”

## 28:39

Serto belaku bongkakla Fir’aun serto bala tenteronyo, di bumi tanpo alesan yên leser, serto wong-wong niku ngiro bahwo wong-wong niku nano ayun dimantû’ke kepado Kame’.

## 28:40

Dades Kame’ sikso Fir’aun serto bala tenteronyo, dades Kame’ untalke wong-wong niku ke jerû laut. dades tingalila ma’pundi kesampunannyo wong yên zolim.

## 28:41

Serto Kame’ dadeske wong-wong niku sedanten sirah-sirah yên ngajak (wong) ke nerako serto pado dinten kiamat wong-wong niku nano ayun ditolong.

## 28:42

Serto Kame’ tutulke laknat kepado wong-wong niku di dunio niki; sedengke pado dinten kiamat wong-wong niku temasok wong-wong yên ditebîke (dari rohmat Allah).

## 28:43

Serto selesernyo sampun Kame’ sungke kepado Musa Kitab (Taurot) sesampun Kame’ binasoke umat-umat kerîhîn, peranti dades pelito bagê wong serto hidayah serto rohmat, supayo wong-wong niku angsal pelajaran.

## 28:44

Serto nanola niko (Muhammad) wênten di sebela barat (lemba suci Tuwa) ketiko Kame’ nyampểke perinta kepado Musa, serto niko nano (pulo') temasû’ wong-wong yên nyaksike (kedadesan niku).

## 28:45

Tapi Kame’ sampun nyiptoke bepinten umat, serto belaku peranti wong-wong niku maso yên lambat, serto nano niko (Muhammad) netep besami-sami penduduk Madyan dengen macoke ayat-ayat Kame’ kepado wong-wong niku, tapi Kame’ sampun ngûtûs rosul-rosul.

## 28:46

Serto nano lian niko (Muhammad) wênten di para’ gunung Tur ketiko Kame’ nyeru (Musa), tapi (Kame’ kabarke kepado niko) sebagî rohmat dari Tuhan niko, supayo niko ngesung perimutan kepado kaum (Quraisy) yên sekali-kali dereng rawû kepado wong-wong niku pengesung perimutan sedereng niko supayo wong-wong niku angsal pelajaran

## 28:47

Serto agar wong-wong niku nano ngelapke ketiko azab nimpo wong-wong niku dikere-noke napi yên wong-wong niku damelke: “Wahai Tuhan kame’, ngapo Niko nano ngûtûs sios rosul kepado kame’, supayo kame’ numuti ayat-ayat Niko serto temasok wong beriman”.

## 28:48

Dades ketiko sampun rawû kepado wong-wong niku keleseran (al-Qur’an) dari bucu Kame’, wong-wong niku bekelap: “Napi nano disungke kepado (Muhammad) ma’kayo napi yên sampun disungke kepado Musa bingen?”. serto dîdînyola wong-wong niku  sampun ingkar (jugo) kepado napi yên disungke kepado Musa bingen? Wong-wong niku kerîhin bekelap: “Musa serto Harun wêntenla kalể penyîhîr  [^803] yên berembak”. serto wong-wong niku (jugo) bekelap: “Selesernyo kame’ nano mercayoi dewek-dewek wong-wong niku.”

[^803]: Nûrût sebagîan mufasir, yên dikendaki sihron wêntenla Kitab Taurot serto al-Qur’an..

## 28:49

Kelapkela (Muhammad): “Rawokela ole niko sios kitab dari sisi Allah yên kitab niku langkung angsal ngesung petunjuk daripado keduonyo (Taurot serto al-Qur’an), cengkila kulo numutinyo, kalu niko nian wong-wong yên leser.”

## 28:50

Dades kalu wong-wong niku nano nyawab (tantangan niko), dades wikanila bahwo wong-wong niku numuti hawo-nafsu wong-wong niku saos. Serto sintenla yên langkung seset daripado wong yên numuti hawo-nafsu dengen nano napeti hidayah dari Allah setîtî’ jugo? Selesernyo Allah nano ngesung hidayah kepado wong-wong yên zolim.

## 28:51

Serto selesernyo sampun Kame’ turunke berurutan kelapan niki (al-Qur’an) kepado wong-wong niku supayo dio angsal pelajaran.

## 28:52

Wong-wong yên sampun Kame’ rawûke kepado wong-wong niku al-Kitab sedereng al-Qur’an, wong-wong niku beiman (pulo') dengen al-Qur’an.

## 28:53

Serto napibilo dibacoke (Al-Qur’an niku) kepado wong-wong niku, dio bekelap: “Kame’ beiman kepadonyo; selesernyo Al-Qur’an niku wêntenla sesios keleseran dari kame’, selesernyo kame’ sederengnyo wêntenla wong-wong yên ngeleserke(nyo).

## 28:54

Wong-wong niku disung pahalo keduo kali (kereno beiman kepado Taurot serto al-Qur’an) dikerenoke kesabaran wong-wong niku, serto wong-wong niku nola’ kejahatan dengen kesaểan, serto nginfakke sebagểan dari rejeki yên sampun Kame’ sungke kepado wong-wong niku.

## 28:55

Serto napibilo wong-wong niku nenger kelapan yên nano bemanfaat, wong-wong niku belebî darinyo serto bekelap: “Bagể kame’ amal-amal kame’ serto bagê niko amal-amal niko, kesejahteroan peranti awa' niko, kame’ nano ayun (begaûl) dengen wong-wong jaîl”.

## 28:56

Selesernyo, niko (Muhammad) nano paca’ ngesung hidayah kepado wong yên niko kasihi, tapi Allah ngesung hidayah kepado wong yên Dio kendaki, serto Dio langkung wikan wong-wong yên ayun nerimo hidayah

## 28:57

Serto wong-wong niku bekelap: “kalu kame’ numuti petunjuk besami niko, niscayo kame’ ayun diusir dari negeri kame’”. Serto napi Kame’ nano negûke kedudukan wong-wong niku jerû tenggonan haram (lema suci) yên aman yên dirawûke ke tenggon niku buah-buahan serto sedanten macem tûmbû-tûmbûan peranti dades rezeki (bagi niko) dari bucu Kame’? Tapi kata nian wong-wong niku nano  wikan.

## 28:58

Serto pinten katanyo (penduduk) negeri yên sampun kame’ binasoke, yên sampun beseneng-seneng jerû keidûpannyo; Dades niku saos panggonan pedaleman wong-wong niku yên nano didiemi (lagi) sesampun wong-wong niku, kecuwali sebagểan alit. Serto Kame’ wêntenla pewarîsnyo.” [^804]

[^804]: Sesampun wong-wong niku ancûr, panggonan niku sampun kosong serto nano dimakmurke lagi, hinggo mantû’la dio kepado yên punyonyo yên hakiki wêntenla Allah.

## 28:59

Serto nanola Tuhan niko minasoke negeri-negeri, sedereng Dio ngûtûs sios rosul di ibu kotanyo yên macoke ayat-ayat Kame’ kepado wong-wong niku; serto nano perna (pulo'’) Kame’ minasoke (penduduk) negeri; kacowali pendûdû’nyo namelke kezoliman

## 28:60

Serto napi saos (herto, jabatan, dzuriyat) yên disungke kepado niko, dades niku wêntenla kesenengan urip duniawi serto aêsannyo; sedeng napi yên di bucu Allah wêntenla langkung saể serto langkung kekel. Dades  napi niko nano faham?

## 28:61

Dades napi wong yên Kame’ semayoke kepadonyo sesios semayoan yên saể (suargo) dades dio napetkenyo, dengen wong yên Kame’ sungke kepadonyo kesenengan îdûp duniawi; [^805] sampun niku pado dinten kiamat dio temasû’ wong-wong yên diseret (ke jerû nerako)?

[^805]: Wong yên disung kelema’-an îdûp duniawi, tapi nano digunokenyo peranti ngerunut kebahagioan îdûp di akhîrat, kerno niku dio di akhîrat diseret ke jerû nerako.

## 28:62

Serto (imutla) pado dinten (ketiko) Allah nyeru wong-wong niku serto befirman, “Di pundila sekutu-sekutu Kulo yên kerểhin niko kelapke?”

## 28:63

Wong-wong yên sampun ceto ayun napetke hukuman bekelap: “Wahai Tuhan kame’, wong-wong niku niki saos wong-wong yên kame’ sesetke niku; kame’ sampun nyesetke wong-wong niku sema’pundi kame’ (dewek) seset, kame’ nyatoke kepado Niko belepas awa' (dari wong-wong niku), wong-wong niku sekali-kali nano nyemba kame’”.

## 28:64

Dikelapke (kepado wong-wong niku): “Serula ole niko sekutu-sekutu niko”, dades wong-wong niku nyerunyo, tapi yên diseru nano nyambut seruan wong-wong niku, serto wong-wong niku ningali azab. (Wong-wong niku niku ngarep) sekironyo wong-wong niku bingen nerimo hidayah

## 28:65

Serto (imutla) pado dinten ketiko Allah nyeru wong-wong niku, serto befirman: “Napi jawaban niko tehadep sedanten rosul?”.

## 28:66

Dades gelepla peranti wong-wong niku sedanten mecem alesan pado dinten niku, kereno niku wong-wong niku nano salîng betaken

## 28:67

Wênten jugo wong yên betobat serto beriman, serto namelke kebajîkan, dades mugi-mugi saos dio temasûk wong yên betuwa.

## 28:68

Serto Tuhan niko nyiptoke napi yên Dio kendaki serto mileninyo. Sekali-kali nano wênten pîlîan bagî wong-wong niku. Maha Suci Allah serto Maha Tinggi Dio dari napi yên wong-wong niku sekutuke.

## 28:69

Serto Tuhan niko wikan napi yên disingitke jerû dado wong-wong niku serto napi yên dio nyatoke

## 28:70

Serto Diola Allah, nano wênten Tuhan (yên behak disemba) selian Dio, sedanten puji bagî-Nyo di dunio serto di akhîrat, serto bagî-Nyo sedanten penentuan serto kepado-Nyo niko dimantû’ke.

## 28:71

Kelapkela (Muhammad): “Terangkela kepado kulo, jiko Allah dadeske peranti niko malem niku terus-menerus sampể dinten Kiamat. Sintenla Tuhan selian Allah yên ayun maktoke sinar terang kepado niko? dades, napi niko nano nenger?”

## 28:72

Kelapkela (Muhammad): “Terangkela kepado kulo, jiko Allah nadeske peranti niko siang niku terus-menerus sampể dinten Kiamat. Sintenla Tuhan selian Allah yển ayun ngerawûke malem kepado niko sebagî waktu rehat niko? dades, napi niko nano merhatike?”

## 28:73

Serto kereno rohmat-Nyo, Dio dadeske peranti niko malem serto siang, supayo niko rehat pado malem dinten serto ngerunut sebagểan karunio-Nyo (pado siang dinten) serto supayo niko besyukur kepado-Nyo.

## 28:74

Serto (imutla) pado dinten ketiko Allah nyeru wong-wong niku, serto befirman: “Dipundi sekutu-sekutu Kulo yên bingen niko kelapke?”.

## 28:75

Serto Kame’ rawûke dari sedanten umat sios saksi, [^806] dades Kame’ kelapke: “Kemukokela bukti keleseran niko”, dades wikanla wong-wong niku bahwo yên keleseran niku punyo Allah serto lenyepla dari wong-wong niku napi yên kerểhin wong-wong niku ngado-ngadoke.

[^806]: Saksi di ngeriki wêntenla rosul yên sampun diutus kepado wong-wong niku pado waktu di dunio.

## 28:76

Selesernyo Karun temasûk kaum Musa, [^807]  tapi dio belaku zolim tehadep wong-wong niku, serto Kame’ sampun ngesungke kepadonyo khazanah harto yên kunci-kuncinyo berat nian dipikul ole kata wong yên kuat-kuat.  (Imutla) ketiko kaumnyo bekelap kepadonyo: “Nano angsal niko keliwat banggo. Selesernyo Allah nano demen wong yên manggoke awa'.”

[^807]: Karun wêntenla sala sios anak  mamang Nabi Musa a.s.

## 28:77

Serto runutla pado napi yên Allah sampun sungke kepado niko (kebahagiaan negeri akhîrat), tapi nano angsal niko lalike bagểan niko di dunio serto bedamel saểla (kepado wong lian) sema’pundi Allah sampun bedamel saể kepado niko, serto nano angsal niko bedamel kerusakan di bumi. Selesernyo, Allah nano demen wong yên bedamel kerusakan.

## 28:78

Karun bekelap: “Selesernyo kulo disung (harto niku), semato-mato kereno ilmu yên wênten pado kulo”. serto napi dio nano wikan bahwo Allah sampun minasoke umat-umat sederengnyo yên langkung kuat daripadonyo, serto langkung kata ngumpulke harto? serto wong-wong yên bedoso niku nano perlu ditaken tentang doso-doso wong-wong niku.

## 28:79

Dades metula Karun kepado kaumnyo dengen kemegahannyo. Wong-wong yên ngendaki keîdûpan dunio bekelap: “Mugi-mugi saos kito punyo harto ma’kayo napi yên sampun disungke kepado Karun, selesernyo dio nian-nian punyo kebetuwaan yểng ageng”

## 28:80

Bekelapla wong-wong yên disungke: ”Kecelakoan yên ageng peranti niko, pahalo Allah wêntenla langkung saể peranti wong-wong yên beiman serto namelke kebajîkan, serto nano angsal pahalo kacuwali peranti wong-wong yên sobar.”

## 28:81

Dades Kame’ benemke Karun besami rompo’nyo ke jerû bumi. Dades nano wênten bagînyo sios gûgûk yên ayun nûlûngnyo selian Allah, serto dio nano temasûk wong-wong yên angsal melo awa'nyo.

## 28:82

Serto dadesla wong-wong yên sorểtu ngarep-ngarepke kedûdûkan Karun niku bekelap: “yakwa, leserla kironyo Allah yên ngelapangke rejeki peranti sinten yên Dio kendaki di antaro hambo-hambo-Nyo serto mantesi  (peranti sinten yên Dio kendaki di antaro hambo-hambo-Nyo). Jiko Allah nano ngelimpake karunio-Nyo pado kito, cengki Dio sampun menemke kito pulo'k. yakwa, leserla kironyo nano ayun betuwawong-wong yên ngingkari (nikmat Allah).”

## 28:83

Negeri akhîrat niku Kame’ dadeske peranti wong-wong yên nano mongkakke awa' serto nano bedamel kerusakan di bumi. serto akhir (yên saể) [^808] niku peranti wong-wong yên betakwa.

[^808]: Lola suargo

## 28:84

Sinten saos rawû dengen (makto) kepenetan, dades dio ayun angsal (pahalo) yên langkung saể daripado kebaêkannyo niku; serto sinten saos rawû dengen (makto) kejahatan, dades wong-wong yên sampun namelke kejahatan niku disung balesan (seimbang) saos dengen napi yên kerîhîn wong-wong niku damelke

## 28:85

Selesernyo (Allah) yên ngewajîbke niko (Muhammad) peranti (ngelaksanoke hukum-hukum) al-Qur’an, selesernyo ayun mantû’ke niko ke panggonan mantû’. [^809] Kelapkela (Muhammad): “Tuhan kulo wikan wong yên makto petunjuk serto wong yên wênten jerû kesesetan yên nyato.”

[^809]: Kota Mekah niki saos sios semayoan dari Tuhan bahwo Nabi Muhammad Saw ayun mantuk ke Mekah sebagî wong yên menang, serto niki sampun dades pado taon kelapan Hijriya, pado waktu Nabi naklu’ke Mekah. Niki ngerupoke sios mukjizat peranti Nabi Saw.

## 28:86

Serto niko (Muhammad) nano perna ngarep supayo (al-Qur’an) niku ditûrûnke kepado niko, tapi io (ditûrûnke) sebagî rohmat dari Tuhan niko, kereno niku nano angsal sekali-kali niko dades penữlững peranti wong-wong kafîr.

## 28:87

Serto nano angsal sampể wong-wong niku ngalangi niko (Muhammad) dari (nyampeke) ayat-ayat Allah, sesampun ayat-ayat niku ditữrữnke kepado niko, serto serula (wong) supayo (beriman) kepado Tuhan niko, serto nano angsal niko temasûk wong-wong musyrik.

## 28:88

Serto nano angsal (pulo') niko semba tuhan yên lian selian Allah. Nano wênten tuhan (yên berhak disemba) selian Dio. Sedanten sesios cengki binaso, selian Allah. Sedanten kepữtữsan dades wewenang-Nyo, serto cuman kepado-Nyo niko dimantû’ke.

## 29:1

Alif Lam Mim.

## 29:2

Napi wong ngiro bahwo wong-wong niku ayun dilanta'ke cuman dengen ngelapke: “kame’ sampun beiman” serto wong-wong niku nano diuji?

## 29:3

Serto selesernyo, Kame’ sampun nguji wong-wong sedereng dio, dades Allah cengki wikan wong-wong yên leser serto cengki wikan wong-wong yên ngota'i.

## 29:4

Atawa wong-wong yên namelke kejahatan niku ngiro bahwo wong-wong niku ayun lepas dari (azab) Kame’? bûrûk nian napi yên wong-wong niku tetepke niku!

## 29:5

Sinten saos ngarep panggî Allah, dades selesernyo waktu (yên disemayoanke) Allah cengki rawû. serto Dio yên Maha Nenger, Maha wikan.

## 29:6

Serto sinten saos bejihad, dades selesernyo jihadnyo niku peranti awa'nyo dewek. Nian, Allah Maha sûgể (nano merluke sesios) dari sedanten alam.

## 29:7

Serto wong-wong yên beiman serto namelke kebajîkan, cengki ayun Kame’ apus kesalaan-kesalaannyo serto wong-wong niku cengki  ayun Kame’ sung balesan yên langkung saể dari napi yên wong-wong niku damelke.

## 29:8

Serto Kame’ wajibke kepado wong supayo (bedamel) kesaîan kepado keduo tiang sepunyo. serto kalu keduonyo makso niko peranti nyekutuke Kulo dengen sesios yên niko nano wikan ilmu tentang niku, dades nano angsal niko turuti keduonyo. Cuman kepado Kulo panggonan mantû’ niko, serto ayun Kulo kabarke kepado niko napi yên sampun niko damelke.

## 29:9

Serto wong-wong yên beiman serto namelke kebajikan, wong-wong niku ceto ayun Kame’ masû’ke ke jerû (gûgûk) wong yên sole

## 29:10

Serto di antaro wong wênten sebagîan wong yên bekelap: “kame’ beiman kepado Allah, tapi napibilo dio disakiti (kereno dio beiman) kepado Allah, dio nganggep coboan wong niku sebagî siksoan Allah. [^810] serto kalu rawû petolongan dari Tuhan niko, cengkila wong-wong niku ayun bekelap:”Selesernyo kame’ besami niko”. Dîdîka Allah langkung wikan napi yên wênten di jerû dado sedanten wong?

[^810]: Wong niku takut kepado kezoliman wong, ma’kayo ketakutannyo kepado azab Allah, kerno niku dio tinggalke imannyo niku.

## 29:11

Serto Allah cengki wikan wong-wong yên beiman serto Dio cengki wikan wong-wong yên munafik.

## 29:12

Serto wong-wong yên kafîr bekelap kepado wong-wong beiman: “Tumutila jalan kame’, serto kame’ ayun mikul doso-doso niko”, padohal wong-wong niku setîtî’ saos nano (kuwawo) mikul doso-doso wong-wong niku dewek. Selesernyo wong-wong niku selesernyo penngota'i.

## 29:13

Serto wong-wong niku selesernyo ayun mikul doso-doso dio dewek, serto doso-doso yên lian besami doso wong-wong niku, serto pado dinten kiamat wong-wong niku cengki ayun ditaken tentang kengota'ian yên nemen dio ngado-ngadoke.

## 29:14

Serto selesernyo, Kame’ sampun ngûtûs Nuh kepado kaumnyo, dades dio tinggal besami wong-wong niku selambat seribu taûn kirang seket taûn. Sampun niku wong-wong niku ditimpo banjîr ageng, sedengke wong-wong niku wêntenla wong-wong yên zolim

## 29:15

Dades Kame’ selametke Nuh serto wong-wong yên wênten di baito niku, serto Kame’ dadeske (peristiwo) niku sebagî pelajaran peranti sedanten wong.

## 29:16

Serto (imutla) Ibrohim, sewaktu dio bekelap kepado kaumnyo, “Sembala Allah serto betawakkAllah kepado-Nyo. yên ma’niku niku langkung saê bagi niko, kalu niko wikan.

## 29:17

Selesernyo yên niko semba selian Allah cumanla berhalo-berhalo, serto niko muat kengota'ian. [^811] Selesernyo napi yên niko semba selian Allah niku nano kuwawo ngesungke rejeki kepado niko; dades tedola rejeki dari Allah, serto sembala Dio serto besyukurla kepado-Nyo. Kepado-Nyo saos niko ayun dimantû’ke

[^811]: Dio nyatoke bahwo berhalo-berhalo niku angsal ngesung syafaat kepado dio di bucu Allah, serto niki wêntenla bebudian.

## 29:18

Serto kalu niko (wong kafir) nustoke, dades nian, umat sedereng niko jugo sampun nustoke (sedanten rosul). Serto kewajiban rosul niku cumanla nyampểke (igamo Allah) dengen ceto”.

## 29:19

Serto napi wong-wong niku nano masati ma’pundi Allah ngawali penciptoan (makhluk), sampun niku Dio maleninyo (lagi). Nian, yên ma’niki niku muda bagi Allah.

## 29:20

Kelapkela, “Bekesala di bumi, dades pasatila ma’pundi (Allah) ngawali penciptoan (makhluk), sampun niku Allah dadeske kedadesan yên akhir. [^812] Nian, Allah Maha Kuaso ates sedanten sesios.

[^812]: Allah mangkîtke wong sesampun padem mengkin di akhîrat.

## 29:21

Dio (Allah) ngazab sinten yên Dio kendaki serto ngesung rohmat kepado sinten yên Dio kendaki, serto kepado-Nyo saos niko ayun dimantû’ke

## 29:22

Serto niko sami sekali nano angsal mểcûlke awa' (dari azab Allah) saể di bumi serto nano pulo' di langit, serto nano wênten pelîndûng serto penûlûng bagî niko selian Allah

## 29:23

Serto wong-wong yên ngingkari ayat-ayat Allah serto haderéngan dengen-Nyo, wong-wong niku bepûtûs aso dari rohmat Kulo, serto dio-dio niku ayun angsal azab yên pedî

## 29:24

Dades nano wênten jawaban kaumnyo (Ibrohim), selian ngelapke, “Bunula atawa tunula dio”, dades Allah nyelametkenyo dari api. Nian, pado yên ma’niki niku cengki wênten tando-tando (keagengan Allah) bagi wong yên beriman.

## 29:25

Serto dio (Ibrohim) bekelap, “Selesernyo berhalo-berhalo yên niko semba selian Allah, peranti nyiptoke raso kasî sayang di antaro niko jerû keidûpan di dunio, sesampun niku pado dinten kiamat sebagểan niko ayun salîng ngingkari serto salîng nyumpai; serto panggonan mantû’ niko wêntenla nerako, serto sami sekali nano wênten penûlûng peranti niko.”

## 29:26

Dades Lut ngeleserke (kenabian Ibrohim). serto dio (Ibrohim) bekelap, “Selesernyo  kulo mesti ngalể ke (panggonan yên dikengkenke) Tuhan kulo; Nian, Diola yên Maha Perkaso, Maha Bijaksano.”

## 29:27

Serto Kame’ sungke kepado Ibrohim, Ishak serto Ya’kub, serto Kame’ dadeske kenabian serto kitab kepado dzurriyatnyo, serto Kame’ sungke kepadonyo balesannyo di dunio,  [^813] serto selesernyo dio di akherat, temasok wong yên sole

[^813]: Dengen ngesungke anak cucung yên saî, kenabian yên terûs-menerûs pado dzurriyatnyo, serto puji-pujian yên saê.

## 29:28

Serto (imutla) ketiko Lut bekelap kepado kaumnyo, “niko leser-leser namelke gawểan yên sanget keji (homoseksual) yên dereng perna dilakoni ole sios wong pun dari umat-umat sedereng niko.

## 29:29

Napika pantes niko natangi sertoang, maling  [^814] serto namelke kemungkaran di panggonan-panggonan hadérengan niko?” dades jawaban kaumnyo nano lian cuman ngelapke, “Rawûkela kepado kame’ azab Allah, kalu niko temasok wong-wong yên leser.”

[^814]: Sebagîan mufasir ngertike taqta ‘unas sabil dengen “ngelakoni damelan keji tehadep wong-wong yên jerû pejalanan”, kerno dio sebagêan ageng namelke homoseksual niku dengen tamu-tamu yeng rawo ke pedaleman wong-wong niku. wênten lagi yên ngartike dengen “ngerusak jalan dzurriyat” kerno dio bedamel homoseksual.

## 29:30

Dio (Lut) bedo’o, “Wahai Tuhan kulo, tûlûngla kulo (dengen nimpoke azab) peranti golongan yên bedamel kerusakan niku.”

## 29:31

Serto ketiko ûtûsan Kame’ (sedanten malaikat) rawû kepado Ibrohim dengen makto kabar gembiro, [^815] wong-wong niku ngelapke, “Nian, kame’ ayun minasoke penduduk kota (Sodom) niki kereno penduduknyo wong-wong zolim nian.”

[^815]: Kabar bahwo Nabi Ibrohim a.s. ayun angsal anak lanang.

## 29:32

Ibrohim bekelap, “Selesernyo di kota niku wênten Lut.” wong-wong niku (sedanten malaikat) bekelap, “Kame’ langkung wikan sinten yên wênten di kota niku. Kame’ cengki ayun nyelametke dio serto penumut-penumutnyo selian semanyo. Dio temasûk wong-wong yên tetinggal (dibinasoke).”

## 29:33

Serto ketiko sedanten utusan Kame’ (sedanten malaikat) rawû kepado Lut, dio ngeraso besedî ati kereno (kerawûan) dio-dio, [^816] serto (ngeraso) nano wênten kuwawo ngelindungi wong-wong niku, serto wong-wong niku (sedanten ûtûsan) bekelap, “Nano angsal niko takût serto nano angsal (pulo'’) besedî ati. Selesernyo Kame’ ayun nyelametke niko serto penumut-penumut niko, selian sema niko, dio temasûk wong-wong yên tinggal (dibinasoke).”

[^816]: Nabi Lut a.s. ngeraso besedî ati ayun betamu utusan-utusan Allah niku kerno dio berupo bujang anom yeng cindo, sedengke kaum Lut demen nian  bujang-bujang anom yeng cindo peranti namelke homoseksual. Serto dio ngeraso nano sanggûp ngelindungi dio niku kalu wênten gangguan dari kaumnyo.

## 29:34

Selesernyo Kame’ ayun nûrûnke azab dari langit kepado pendûdûk kota niki kereno wong-wong niku bedamel fasik

## 29:35

Serto selesernyo, tentang niku sampun Kame’ tinggalke sios tando yên ceto [^817] peranti wong-wong yên faham.

[^817]: Bekas-bekas runtohan kota Sodom, negeri kaum Luth.

## 29:36

Serto kepado pendûdûk Madyan, (Kame’ sampun ngûtûs) dûlûr dio Syu’aib, dio bekelap, “Hei kaum kulo! Sembala Allah, arepkela (pahalo) dinten akhir, serto nano angsal niko keliaran di bumi bedamel kerusakan.”

## 29:37

Wong-wong niku nustokenyo (Syu’aib), dades dio niku ditimpo lindu yên dahsyat, laju dadesla wong-wong niku mayit-mayit yên begelimpangan di panggonan-panggonan pedaleman wong-wong niku,

## 29:38

Jugo (imutla) kaum ‘Ad serto Samud, selesernyo sampun nyato peranti niko (keancoran wong-wong niku) dari (rûntûhan-rûntûhan) panggonan pedaleman wong-wong niku. Setan sampun dadeske ngeraso cindo bagi wong-wong niku dameserto (bûrûk) wong-wong niku, hinggo nekepi wong-wong niku dari jalan (Allah), sedengke wong-wong niku wêntenla wong-wong yên tingalannyo tajem.

## 29:39

Serto selesernyo Karun, Fir’aun serto Haman. Nian, sampun rawû kepado wong-wong niku Musa dengen (makto) keterangan-keterangan yên ceto. Tapi wong-wong niku betingka bongkak di bumi, serto dio-dio wong-wong yên nano teliwat (dari azab Allah).

## 29:40

Dades sedewekan (wong-wong niku) Kame’ azab kereno doso-dosonyo, di antaro wong-wong niku wênten yên Kame’ timpoke kepadonyo ujan batu kerikil, wênten yên ditimpo suaro keras yên menggûntûr, wênten yên Kame’ benemke ke jerû bumi, serto wênten pulo'k yên Kame’ tengelemke. Allah sami sekali nano ayun ngezolimi wong-wong niku, tapi wong-wong niku saos yên ngezolimi awa' dio dewek.

## 29:41

Perumpamoan wong-wong yên ngembil pelîndûng selian Allah wêntenla ma’kayo laba-laba yên ngawek rompo'. serto selesernyo rompo' yên langkung letoy wêntenla rompo' laba-laba, sekironyo wong-wong niku wikan.

## 29:42

Selesernyo Allah wikan napi saos yên wong-wong niku semba selian Dio. serto Dio Maha Pekaso, Maha Bijaksano

## 29:43

Serto peumpamoan-peumpamoan niki Kame’ damel peranti wong; serto nano wênten yên ayun mahaminyo selian wong-wong niku yên beilmu.

## 29:44

Allah nyiptoke langit serto bumi dengen leser. [^818] Selesernyo, pado yên ma’niki niku cengki wênten tando-tando (keagengan Allah) peranti wong-wong yên beiman

[^818]: Allah nyiptoke sedanten yên disebutke niku dîdînyo sio-sio, melianke dengen kata hikma.

## 29:45

Bacola kitab (Al-Qur’an) yên sampun diwahyuke kepado niko (Muhammad) serto damelkela semayang (semayang). Selesernyo semayang niku nyega dari (damelan) keji serto munkar. Serto (wikanila) ngimut Allah (semayang) niku langkung ageng (keutamoannyo dari ibadat yên lian). Allah wikan napi yên niko damelke.

## 29:46

Serto nano angsal niko bedebat dengen ahli kitab, melianke dengen caro yên saê, kecuwali dengen wong-wong yên zolim di antaro wong-wong niku serto kelapkela kame’ sampun beiman kepado (kitab-kitab) yên diturunke kepado kame’ serto yên diturunke kepado niko, Tuhan kame’ serto Tuhan niko wêntenla sios, serto kepadonyo saos kame’ besera awa'.

## 29:47

Serto ma’niku saos kame' turunke kitab (Al-Qur’an) kepado niko. wênten saos wong-wong yên sampun kame' sungke kitab (Taurot serto Injil), wong-wong niku beiman kepadonyo (Al-Qur’an), serto di antaro wong-wong niku (wong-wong kafîr Mekkah) serto yên beiman kepadonyo serto wong-wong kafir saos yên ngingkari kame'

## 29:48

Serto niko (Muhammad) nano kalo maco sesios kitab sedereng (Al-Qur’an) serto niko nano (kalo) nulis sesios kitab dengen tangan kanan niko, sekironyo (niko kalu maco serto nulis), niscayo ragu wong-wong yên ngingkarinyo.

## 29:49

Selesernyo, (Al-Qur’an) niku wêntenla yên jelas atawa nyato di jeru dado wong-wong yên beilmu, [^819] wong-wong yên zolim saos yên ngingkari kame'.

[^819]: Ayat-ayat al-Qur’an niku tepeliharo jerû dado dengen dihafal ole kata kaum muslimin tûrûn-temûrûn serto difahami wong-wong niku, sehinggo nano wênten sios jugo yên angsal ngubanyo.

## 29:50

Serto wong-wong niku (wong-wong kafîr Mekkah) bekelap, ngapo nano diturunke mukjizat-mukjizat dari Tuhannyo? Kelapkela (Muhammad) mukjizat-mukjizat niku tesera kepado Allah, selesernyo kulo wêntenla  pengesung perengetan yên nyato (jelas).

## 29:51

Napi nano cungkup peranti wong-wong niku bahwo kame' sampun nurunke kepado niko kitab (Al-Qur’an) yên dibacoke kepado wong-wong niku ? Leser, jeru (Al-Qur’an) niku wênten rohmat yên ageng serto pelajaran peranti wong-wong yên beiman.

## 29:52

Kelapkela (Muhammad), cungkupla Allah dades saksen antaro kulo serto niko. Dio wikan napi yên di langit serto di bumi. Serto wong yên pecayo kepado yên bathil serto ingkar kepado Allah, wong-wong niku niku saos wong-wong yên rugi.

## 29:53

Serto wong-wong niku nedo kepado niko supayo gancang diturunke azab. Kalu bukan kerno waktunyo yên sampun ditetepke, [^820] niscayo rawu azab kepado wong-wong niku, serto (azab niku) cengki bakal rawu kepado wong-wong niku dengen terumpak, sedengke wong-wong niku nano nyadarinyo.

[^820]: Ditetepke azab niku pado dinten pembalesan, di akhîrat.

## 29:54

Wong-wong niku nedo kepado niko supayo gancang diturunke azab. Serto selesernyo  jahanam niku cengki sedantennyo peranti wong-wong kafîr.

## 29:55

Pado dinten (waktu) azab nutup wong-wong niku dari pucuk serto dari bawa sîkîl wong-wong niku serto (Allah) bekelap kepado wong-wong niku, rasokela (balesan dari) napi yên sampun kame' damelke.

## 29:56

Wahai hambo-hambo kulo yên beiman! Leser, bumi Kulo luas, dades sembala Kulo

## 29:57

Saben yên benyawo bakal ngerasoke padem. Sampun niku kepado kame' saos, niko dimantû’ke.

## 29:58

Serto wong-wong niku yên beiman serto namelke kesaêan, selesernyo wong-wong niku bakal kame' enggonke pado enggon-enggon yên tinggi (di jerû suargo), yên ngaler di bawanyo sungi-sungi, wong-wong niku kekel di jerûnyo. niku saos sesaê-saênyo balesan peranti wong yên bedamel kesaêan.

## 29:59

(Ya’ni) wong-wong yên besabar serto betawakal kepado Tuhannyo.

## 29:60

Serto pinten kata makhluk berenggût yên benyawo yên nano (angsal) makto (ngûrûs) rezeki kepadonyo serto kepado niko. Dio Maha Nenger, Maha Wikan.

## 29:61

Serto kalu niko betaken kepado wong-wong niku, sintenla yên nyiptoke langit serto bumi serto nûndû’ke matoari serto bulan? cengki wong-wong niku bakal nyawab, “Allah” dades ngapo wong-wong niku paca’ dipalengke (dari keleseran).

## 29:62

Allah luaske rezeki peranti wong-wong yên dikenda’-inyo di antaro hambo-hambonyo serto Dio (pulo’) yên nyempîtke perantinyo. Selesernyo Allah Maha Wikan sedantennyo

## 29:63

Serto kalu niko betaken kepado wong-wong niku. Sintenla yên nûrûnke toyo (banyu) dari langit laju dengen toyo (banyu) niku diedûpkenyo bumi yên sampun padem (mati) ? Cengki wong-wong niku bakal nyawab, “Allah” tapi kata nian wong-wong niku nano faham (mafhum).

## 29:64

Serto nanola keîdupan dunio niki melianke penesan serto maen-maen saos. Serto selesernyo negeri akhîrat niku saos keîdupan yên selesernyo, sekironyo wong-wong niku wikan.

## 29:65

Dades kapan wong-wong niku numpak kapal, wong-wong niku bedo’a kepado Allah dengen penu raso pengabdian (redho) kepadonyo, [^821] tapi waktu Allah nyelametke wong-wong niku sampî ke darat, hinggo wong-wong niku (bali lagi) nyekutuke (Allah).

[^821]: Dengen murnike ketoatan semato-mato kereno Allah

## 29:66

Supayo wong-wong niku ngingkari nikmat yên sampun kame' sungke kepado wong-wong niku serto supayo wong-wong niku (îdup) beseneng-seneng (jerû kekafîran). dades mengkin wong-wong niku wikan (akibat damelannyo).

## 29:67

Nanola wong-wong niku merhatike (nyimak), bahwo kame' sampun nadeske (negeri wong-wong niku) tana suci yên aman, padohal wong di sekiternyo salîng rampok. Ngapo (sesampun nyato keleseran) wong-wong niku maler pecayo kepado yên bathil serto ingkar kepado nikmat Allah ?

## 29:68

Serto sintenla yên langkung zolim daripado wong yên ngewêntenke bebudian kepado Allah atawa wong yên mohongke yên Hak. [^822] Waktu (yên Hak) niku rawu kepadonyo? Napi nano jeru nerako jahanam wênten enggon peranti wong-wong kafir ?

[^822]: Nustoke kenabian Nabi Muhammad saw.

## 29:69

Serto wong-wong yên bejihad (ngerunut keredhoan) kame', kame' bakal tunju’ke kepado wong-wong niku jalan-jalan kame'. Serto selesernyo Allah besami wong-wong yên damelke kesaêan.

## 30:1

Alif – Lam – Mim. [^823]

[^823]: Nikula huruf-huruf abjad yên teletak pado awal sebagian dari surat-surat Al Quran pecak: Alif laam miim, Alif laam raa, Alif laam miim shaad serto liannyo. diantaro Ahli-ahli tafsir wênten yên nyerake pengertiannyo kepado Allah kerno dipandang temasuk ayat-ayat mutasyaabihaat, serto wênten pulo golongan yên nafsirkenyo atawa yên mandangnyo sebagî nami surat, serto wênten pulo yên bependapet bahwo huruf-huruf abjad niku gunonyo peranti narîk pehatian sedanten pendengêr supayo merhatike Al Quran niku, serto peranti ngisyaratke bahwo Al Quran niku diturunke dari Allah jerû baso Arab yên tesusun dari huruf-huruf abjad. Kalu wong-wong niku nano yakin bahwo Al Quran niku diturunke dari Allah serto dîdînyo buatan Nabi Muhammad s.a.w.,  cobola wong-wong niku damel pecak Al Quran niku.

## 30:2

Bangso Romawi sampun dikalake.  [^824]

[^824]: Maksudnyo: Rumawi timur yên bepusat di Konstantinopel

## 30:3

Di negeri yên tepara’, [^825]  serto wong-wong niku sesampun kekalahannyo niku bakal menang. [^826]

[^825]: Maksudnyo: terpara' ke negeri Arab ya'ni Syria serto Palestina sewaktu dades jajahan kerajaan Rumawi Timur

[^826]: Bangs Rumawi wêntenla sios bangso yên berigamo Nasrani yên wênten kitab suci sedengke bangsa Persia wêntenla berigamo Majusi, nyemba api serto berhalo (musyrik). keduo bangso niku salîng perang merangi. ketiko tesiar kabar kalahnyo bangso Rumawi olê bangsa Persia, dades kaum musyrik Mekah nyambutnyo dengen gembiro kerno berpihak kepado wong musyrikin Persia. sedengke kaum muslimin berduka cita kernonya. sampun niku tûrûnlah ayat niki serto ayat yên berikutnyo nerangke bahwo bangsa Rumawi sesampun kalah niku ayun angsal kemenangan jerû maso pinten-pinten wikan saos. Yên ma’niku leser-leser tedades. pinten-pinten wikan sesampun niku menangla bangsa Rumawi serto kalahla bangsa Persia. dengen kedadesan yên ma'niku nyatola keleseran Nabi Muhammad s.a.w. sebagî Nabi serto Rasul serto keleseran Al Quran sebagî firman Allah

## 30:4

Pado pinten-pinten taun (male) [^827] peranti Allah ûrûs'an sedereng serto sesampun (wong-wong niku menang). Serto pado dinten (kemenangan bangso Romawi) niku begembiro wong-wong yên beiman

[^827]: Ya'ni antaro tigo sampî semilan taun. waktu antaro kalahnyo bangso Rumawi (wikann 614-[^615] dengen kemenangannyo (taûn 622 M.) bangsa Rumawi wêntenla kiro-kiro pitu taûn.

## 30:5

Kerno petûlûngan Allah Dio nulung sinten yên Dio ayuni, Dio Maha Pekaso, Maha Penyayang.

## 30:6

(Nikula) semayoan Allah, Allah nano bakal nyala-i janji-Nyo, tapi kata wong nano wikan.

## 30:7

Wong-wong niku wikan yên lahîr (ketingalan) dari keuripan dunio, sedengke tehadep (keîdupan) akhîrat wong-wong niku leno.

## 30:8

Serto napi wong-wong niku nano mîkîrke tentang (kejadenan) awa' wong-wong niku? Allah nano nyiptoke langit serto bumi serto napi yên wenten di antaro keduonyo, melianke dengen (tujuan) yên leser serto jerû waktu yên ditamtuke. Serto selesernyo di antaro wong ngingkari panggî dengen Tuhannyo.

## 30:9

Serto napi nano wong-wong niku ngewentenke pejalanan di bumi serto ningali ma'pundi akhir wong-wong sedereng wong-wong niku? Wong-wong niku langkung kuat dari wong-wong niku (dewe') serto wong-wong niku sampun ngola bumi (tana) serto makmurkenyo melebeni napi yên sampun wong-wong niku makmurke. Serto sampun rawu kepado wong-wong niku Rosul-rosul wong-wong niku dengen makto bukti-bukti yên nyato (jelas). dades Allah sami sekali nano zholim kepado wong-wong niku, tapi wong-wong niku yên belaku zholim kepado awa' wong-wong niku dewe'.

## 30:10

Sampun niku, azab yên langkung bûrû’ wentenla akhir peranti wong-wong niku yên namelke kejahatan. Kerno wong-wong niku mudike Allah serto wong-wong niku selelu nguyo'-nguyo'nyo.

## 30:11

Allah yên mulani nyiptoke (makhluk), sampun niku maleninyo male, sampun niku kepadonyo niko dimantû’ke.

## 30:12

Serto pado dinten (waktu) tedades kiamat, wong-wong yên bedoso (kaum musyrik) tediem beputus asa

## 30:13

Serto nano mungkin wenten pengesung syafaat  [^828] (petûlûngan) peranti wong-wong niku dari berhalo-berhalo wong-wong niku, sedengke wong-wong niku ngingkari behalo-behalo wong-wong niku niku. [^829]

[^828]: Syafa'at: usoho perentaroan jerû ngesungke sesios manfaat peranti wong lian atawa ngela’ke sesios mudharat peranti wong lian. syafa'at yên nano diterimo di sisi Allah wêntenla syafa'at peranti wong-wong kafir.

[^829]: nûrût sebagêan ahli tafsir, ayat niki diretike: ... sedengke wong-wong niku dades kafir, wêntenla disebabke berhalo-berhalo.

## 30:14

Serto pado dinten (waktu) tedades kiamat, pado dinten niku wong tepeca-peca (jerû kelompok).

## 30:15

Dades wenten saos wong-wong yên beiman serto namelke kesaêan, dades wong-wong niku di jerû taman (suargo) beladas-ladas.

## 30:16

Serto wenten saos wong-wong kafîr serto nustoke ayat-ayat kame’ serto (nustoke) panggî dinten akhîrat, dades wong-wong niku tetep wenten di jerû azab (nerako).

## 30:17

Dades betasbela kepado Allah waktu sore dinten serto waktu pagi dinten (waktu subuh).

## 30:18

Serto perantinyo sedanten puji di langit serto di bumi, serto malem dinten serto pado waktu zohor (awan dinten). [^830]

[^830]: Maksud betasbî jerû ayat 17 ya'ni semayang. ayat-ayat 17 serto 18 nerangke tentang waktu semayang yên limo.

## 30:19

Dio metuke yên urip dari yên padem serto metuke yên padem dari yên urip serto nguripke bumi sesampun padem (kerîng) serto ma’kayo nikula niko bakal dimetuke (dari kubur).

## 30:20

Serto di antaro tando-tando (keagengan-Nyo),  Dio nyiptoke niko dari lema, sampun niku tumpa'-tumpa' niko (dades wong) yên bekembang biak (beranak pinak) atawa beroyot-ondon

## 30:21

Serto di antaro tando-tando (keagengan)Nyo ya’ni Dio nyiptoke pasangan-pasangan peranti niko dari jenis niko dewe', supayo niko condong ngeraso tenterem kepado-Nyo, serto Dio nadeske di antaro niko raso kasî serto sayang. Selesernyo, pado yên ma’niku, wenten tando-tando (keagengan Allah) peranti kaum yên bepîkîr.

## 30:22

Serto di antaro tando-tando (keagengan)-Nyo wentenla nyiptoke langit serto bumi serto belian-lianan baso niko serto warno kulit niko. Selesernyo, pado yên ma’niku wenten tando-tando peranti wong-wong yên wikan.

## 30:23

Serto di antaro tando-tando (keagengan)-Nyo wentenla tilemnyo niko pado waktu malem serto awan dinten serto usoho niko merunut sebagîan dari karunioNyo. Selesernyo, pado yên ma’niku wenten tando-tando peranti kaum yên nengerke

## 30:24

Serto di antaro tando-tando (keagengan)-Nyo. Dio ningalke kilat kepado niko peranti (moncolke) ketakutan serto arepan, serto Dio nûrûnke toyo (banyu) ujan dari langit laju dengen toyo niku diuripkenyo bumi sesampun padem (kerîng). selesernyo, pado yên ma’niku wenten tando-tando peranti kaum yên mafhum.

## 30:25

Serto di antaro tando-tando (keagengan)Nyo wentenla tegaknyo langit serto bumi dengen kendakNyo. Sampun niku kapan Dio ngundang niko, sekali undang dari bumi, sewaktu niku niko metu (dari kubur).

## 30:26

Serto punyo-Nyo napi yên di langit serto di bumi. Sedantennyo kepado-Nyo saos tûndûk.

## 30:27

Serto Dio yên mulani penciptoan, sampun niku maleninyo male, serto niku langkung muda peranti-Nyo. Dio punyo sifat yên Maha Tinggi di langit serto di bumi. Serto Dwêntenla yên Maha Pekaso, Maha Bijaksano.

## 30:28

Dio namel perumpamoan peranti niko dari awa' niko dewe'. Napi (niko redho kalu) wenten di antaro buda’ belian yên niko punyo dades sekutu peranti niko (punyo) rezeki yên sampun kame’ sungke kepado niko, sehinggo niko dades sami dengen wong-wong niku, yên ma’niku niki, laju niko takut kepado wong-wong niku sema’pundi niko takut kepado sesami niko. ma'nikula kame’ jelaske niku peranti kaum yên mafhum

## 30:29

Tapi wong-wong niku yên zolim melok-i kepengenannyo nano wenten ilmu pengetahuan, dades sintenla yên angsal ngesung petunjuk kepado wong yên sampun disesetke Allah. Serto nano wenten sesios penulung saos peranti wong-wong niku

## 30:30

Dades adepkela rai niko dengan lûrûs' (leser) kepado igamo (Islam), (sesuai) fitroh Allah dikernoke Dio sampun nyiptoke wong nurut (fitroh) niku [^831] nano wenten ubanyo pado ciptaan Allah. (Nikula) igamo yên lûrûs' (leser), tapi kata wong yên nano wikan.

[^831]: Wong nano berigamo tauhid, dades hal niku nanola wajar. wong-wong niku nano berigamo tauhid niku cuman lantaran pengaruh lingkungan.

## 30:31

Dengen mantû’ betobat kepado-Nyo serto betakwala kepado-Nyo, serto laksanokela semayang (sholat) serto angsal niko telînggî wong-wong yên nyekutuke Allah.

## 30:32

Ya’ni wong-wong yên meca bela igamo, wong-wong niku, [^832] serto wong-wong niku dades pinten-pinten gûgû', saben gûgû' ngeraso bangga dengen napi yên wenten pado gûgû' wong-wong niku.

[^832]: Maksudnyo: ninggalke igamo tauhid serto nganut pelbagî kepercayaan nûrût hawa nafsu wong-wong niku.

## 30:33

Serto kapan wong ditimpo yên mahayoke, wong-wong niku nyeru Tuhannyo dengen mantû’ (betobat) kepado-Nyo, sampun niku kapan Dio ngesûng setîtî’ rohmat-Nyo [^833] kepado wong-wong niku, tumpa'-tumpa' sebagîan wong-wong niku nyekutuke Allah

[^833]: Yên dimaksud dengen rahmat di ngeriki ya'ni lepas dari bahaya niku.

## 30:34

Tala’ke wong-wong niku ngingkari rohmat yên sampun kame' sungke. Serto beseneng-senengla niko, dades mengkin niko bakal wikan (akibat damelan niko).

## 30:35

Atawa kalo nano kame' nûrûnke kepado wong-wong niku keterangan, yên nyelaske (meleserke) napi yên (selelu) wong-wong niku sekutuke dengen Tuhan ?

## 30:36

Serto kapan kame' ngesungke rohmat-Nyo kepado wong, niscayo wong-wong niku seneng dengen (rohmat) niku. Tapi kapan wong-wong niku ditimpo musiba (bahayo) kerno kesalahan wong-wong niku dewe’, waktu wong-wong niku beputus asa.

## 30:37

Serto napi wong-wong niku masati bahwa Allah yên ngelapangke rezeki peranti sinten yên Dio ayuni serto Dio (pulo') yên matesi (peranti sinten yên Dio ayuni). selesernyo, pado yên ma’niku wenten tando-tando (keagengan Allah) peranti kaum yên beiman.

## 30:38

Dades sungkela hak-Nyo kepado sanak kadangnyo (kerabatnyo), jugo kepado wong-wong mîskîn serto wong-wong yên musafir. [^834] Nikula yên langkung saê peranti wong-wong yên ngerunut keridhoan Allah, serto wong-wong niku nikula wong-wong yên berûntûng.

[^834]: Yên berhak nerimo zakat ya'ni: 1. wong fakir: wong yên Amat sengsaro uripnyo, nano wênten herto serto tenago peranti menuhi uripnyo. 2. wong miskin: wong yên nano cungkup serto serbo kekirangan. 3. Pengurus zakat: wong yên di sung tugas peranti ngûmpûlke serto mayar jekat. 4. Muallaf: wong kafir yên wênten harepan melebet Islam serto wong yên daru melebet Islam yên imannyo male lemah. 5. merdekake buda’: cangkup jugo peranti ngelepaske Muslim yên ditawan olê wong-wong kafir. 6. wong behutang: wong yên behutang kerno peranti kepentingan yên dêdê maksiat serto nano sanggup mayarnya. wêntenpun wong yên berhutang peranti meliharo persatuan umat Islam dibayar hutangnya niku dengen zakat, meski io mampu mayarnyo. 7. sami jalan Allah (sabilillah): ya'ni peranti keperluan pertahanan Islam serto kaum muslimin. di antaro mufasirin wênten yên bependapet bahwo fisabilillah niku nyangkup jugo kepentingan-kepentingan umum peca' nawa'ke sekolah, rompo' sakit serto lian-lian. 8. wong yên sedengke jerû lawatan yên dêdê maksiat ngalami kesengsaroan jerû lawatannyo.

## 30:39

Serto barang riba yên niko sungke supayo harto wong betamba, dades nano betamba pado pandangan Allah. Serto napi yên niko sungke berupo jekat yên niko maksudke peranti ngangsalke keridhoan Allah, dades nikula wong-wong yên ngelipet gandoke (pahalonyo).

## 30:40

Allah yên nyiptoke niko, sampun niku ngesung niko rezeki, sampun niku mademke niko, sampun niku nguripke niko. Wenten nano di antaro niko wong-wong niku yên niko sekutuke dengen Allah niku, yên angsal bedamel yên ma’niku niku? Maha suci Dio serto Maha Tinggi, dari napi yên wong-wong niku sekutuke.

## 30:41

Sampun ketingalan kerusakan di darat serto di laut dikernoke damelan tangan wong, Allah ngayuni supayo wong-wong niku ngerasoke sebagîan dari (akibat) damelan wong-wong niku, supayo wong-wong niku mantû’ ke jalan yên leser.

## 30:42

Kelapkela (Muhammad) mintarla di bumi lian, tingali ma’pundi akhirnyo wong-wong kerîhîn. Kata nian dari wong-wong niku wentenla wong-wong yên nyekutuke (Allah).

## 30:43

Ole kerno niku, adepkela rai niko kepado igamo yên leser (Islam), sedereng rawu dari Allah waktu dinten (kiamat) yên nano angsal ditula’, pado dinten niku wong-wong niku tepisa-pisa. [^835]

[^835]: Ya'ni sebagean wong-wong niku wênten jerû suarga serto sebagean male di nerako.

## 30:44

Sinten saos yên kafîr dades dio dewe’la yên nanggûng (akibat) kekafîrannyo niku, serto sinten saos bedamel kesaêan dades wong-wong niku nyiapke peranti awa' wong-wong niku dewe’ (enggon yang nyenengke).

## 30:45

Supayo Allah ngesûng balesan (pahalo) kepado wong-wong niku yên beiman serto namelke kesaêan dari karunio-Nyo. Selesernyo Dio nano seneng dengen wong-wong yên ingkar (kafîr).

## 30:46

Serto di antaro tando-tando (keagengan)Nyo wentenla bahwo Dio ngîrîmke angin yên mak¬to kabar gembiro  [^836] serto supayo niko ngera¬so¬ke sebagîan dari rohmat-Nyo [^837] serto supayo kapal angsal belayar dengen perenta-Nyo  serto (jugo) supayo niko angsal ngerunut sebagîan dari karunioNyo, serto supayo niko besyukur.

[^836]: Pemakto kabar gembiro maksudnyo: awan yên tebel yên ditiup angin sampun niku nûrûnk ujan. kernonya angsal dirasoke rahmat Allah dengen tûmbûny biji-biji yên sampun disemaike serto hijauke tanaman-tanaman serto bebuahnyo tumbuh-tumbuhan serto sebagînyo.

[^837]: Ya'ni: dengen seizin Allah serto dengen sekendak-Nyo.

## 30:47

Serto leser, kame' sampun ngûtûs sedereng niko (Muhammad) pinten-pinten Rosul kepado kaumnyo, wong-wong niku rawu kepadonyo dengen makto keterangan-keterangan (yên cûngkûp), sampun niku kame' namelke balesan tehadep wong-wong yên bedoso, [^838] serto merupoke hak kame' ayun nûlûng wong-wong yên beiman.

[^838]: Dengen kerawûan Rasul-rasul yên cungkup makto keterangan-keterangan kepado kaumnyo niku, dades sebagean wong-wong niku percayo serto sebagean male nustokenyo bahkan sampe wênten yên nyakitinyo. Dades tehadep wong yên bedoso peca' niku Allah nyikso wong-wong niku

## 30:48

Allah yên ngîrîmke angin, sampun niku angin ngêra’ke awan serto Allah mentang-kenyo di langit nûrût yên Dio ayuni, serto nadeskenyo begumpel-gumpel, sampun niku niko ningali ujan metu dari selo-selonyo, dades kapan Dio nûrûnkenyo kepado hambo-hambonyo yên diayuni terumpak wong-wong niku seneng gembiro.

## 30:49

Padohal meski sedereng ujan ditûrûnke kepado wong-wong niku, wong-wong niku leser-leser sampun bepûtûs asa

## 30:50

Dades simakla (pasatila) bekas-bekas rohmat Allah, ma’pundi Allah nguripke bumi sesampun padem (kering). Leser, niku retinyo Dio cengki (bekuaso) nguripke yên sampun padem serto Dio Maha Kuaso dengen sedanten-dantennyo

## 30:51

Serto leser, kalu kame' ngîrîmke angin, sampun niku wong-wong niku ningali (tanem-taneman) dades kuning (kerîng) niscayo sesampun niku wong-wong niku tetep ingkar (mecot).

## 30:52

Dades leser, niko nano bakal sanggûp nadeske wong-wong yên padem niku angsal nenger, serto nadeske wong-wong yên peka’ angsal nenger aja’an, kapan wong-wong niku melegos nole ke buri. [^839]

[^839]: Wong-wong kafir niku disamike Tuhan dengen wong-wong padem yên nano mungkin male ngerunguke pelajaran-pelajaran. Ma’niku jugo disamike wong-wong kafir niku dengen wong-wong tuli yên nano angsal ngerungu panggilan sami sekali napibilo wong-wong niku sedengke ngelangkai kito.

## 30:53

Serto niko nano bakal angsal ngesûng petûnjû’ kepado wong-wong yên buto (mato atinyo) dari kesesetannyo, serto niko nano angsal nengerke (petûnjû’ Tuhan) kecuwali wong-wong yên beiman dengen kame', dades wong-wong niku yên besera awa' (kepado kame').

## 30:54

Allah yên nyiptoke niko dari kewentenan loyo, sampun niku Dio nadeske (niko) sesampun keadaan loyo niku dades kuat, sesampun niku Dio nadeske (niko) sesampun kuat niku loyo (mantû’) serto beuban, Dio nyiptoke napi yên Dio ayuni serto Dio Maha Wikan serto Maha Kuaso.

## 30:55

Serto pado dinten (waktu) tedadesnyo kiamat, wong-wong yên bedoso besumpa bahwo wong-wong niku bediem (jerû kûbûr) sedenget (saos) ma’nikula kerîhîn wong-wong niku dipalîngke (dari keleseran). [^840]

[^840]: Maksudnyo: peca' wong-wong niku bebudi dengen kelapan wong-wong niku niki, peca' niku pulo'lah wong-wong niku sesampun niko bebudi di dunio.

## 30:56

Serto wong-wong niku yên disung ilmu serto keimanan bekelap (kepado wong-wong kafîr), leser, niko sampun bediem (jerû kubur) nurut ketetepan Allah, sampê dinten bebangkît. dades nikula dinten bebangkît niku, tapi (kerîhîn) niko nano yakin

## 30:57

Dadesnyo pado dinten niku nano bemanfaat (male) tedoaan maaf wong-wong zholim, serto wong-wong niku nano pulo' disung kesempatan betobat male.

## 30:58

Serto selesernyo sampun kame' jelaske kepado wong sedanten mecem perumpamoan jerû Al-Qur’an niki. Serto kalu niko makto sios ayat kepado wong-wong niku, cengkila wong-wong kafîr niku ayun bekelap, “kame' wong-wong yên namelke kepalsuan saos

## 30:59

Ma’nikula Allah ngunci ati wong-wong yên nano (ayun) mahami.

## 30:60

Dades besabarla niko (Muhammad), leser, janji Allah niku leser serto sekali-kali nano angsal sampî wong-wong yên nano ngeyakini (keleseran ayat Allah) niku ngelisake niko

## 31:1

Alif  Lam  Mim

## 31:2

Nikila  Al-Qur’an yên penu hikma.

## 31:3

Sebagî petûnjû’ serto rohmat peranti wong-wong yên damelke kesaêan.

## 31:4

(wentenla) wong-wong yên nega’ke semayang (sholat), mayar jekat serto wong-wong niku yakîn wentennyo akhîrat

## 31:5

Wong-wong nikula wong-wong yên tetep angsal hidayah dari Tuhannyo serto wong-wong nikula wong-wong yên betuwa

## 31:6

Serto di antaro wong (wenten) wong yên ngunoke kelapan yên nano beguno (kelakar) peranti nyesetke (wong) dari jalan Allah nano wenten ilmu serto nadeskenyo uyo’-uyo’an. wong-wong niku-niku angsal azab yên nginoke.

## 31:7

Serto napibilo dibacoke kepadonyo [^841] ayat-ayat kame', dio melengos dengen congka’nyo, peca’ dio dereng nengernyo, peca’ wenten sumpelan di keduo kûpîngnyo. dades ladaskela dio dengen azab yên pedî

[^841]: Kepado wong yên ngunoke cerios kosong peranti nyesetke wong.

## 31:8

Selesernyo wong-wong yên beiman serto namelke kesaêan, peranti wong-wong niku  suargo-suargo yên penu kenikmatan.

## 31:9

Wong-wong niku kekel di jerûnyo, seperanti janji Allah yên leser, serto Dio Maha Pekaso, Maha Bijaksano.

## 31:10

Dio nyiptoke langit nano betiang sema’pundi niko ningalinyo, serto Dio ngelepê’ke gunung-gunung (di pûcû’) bumi supayo dio (bumi) nano ngoyangke niko, serto ngembangbia’ke sedanten mecem jenis makhluk begera’ yên benyawo di bumi. Serto kame' tûrûnke toyo (banyu) ujan dari langit, laju kame' tûmbûke padonyo sedanten mecem tanem-taneman yên saê.

## 31:11

Nikila ciptoan Allah, dades tingalkela ole niko kepado kulo napi yên sampun diciptoke ole (sesembahan niko) selian Allah. Selesernyo wong-wong yên zolim niku wenten di jerû kesesetan yên nyato

## 31:12

Serto leser, sampun kame' sungke hikmah kepado Luqman ya’ni, besyukurla kepado Allah! Serto sinten saos besyukur kepado Allah, dades selesernyo dio besyukur peranti awa'nyo dewe'. Serto sinten saos nano besyukur (kufur), dades selesernyo Allah Maha Kayo (suge), Maha Tepuji.

## 31:13

Serto (imutla) waktu Luqman bekelap kepado zuriatnyo, waktu dio ngesung pelajaran kepadonyo, “hei anak kulo! nano angsal niko nyekutuke Allah, selesernyo nyekutuke (Allah) wentenla seleser-lesernyo kezoliman yên ageng.

## 31:14

Serto kame' perentake kepado wong (supayo bedamel saê) kepado keduo wong tuonyo, ibo’nyo sampun ngandungnyo dengen paya  serto yên betamba paya, serto nyapenyo ketiko umur kale taun. [^842] Besyukurla kepado Kulo serto kepado wong tuo niko. Kepado Kulo saos mantû’nyo niko.

[^842]: Salami-laminyo waktu nyapi niku kale tahun.

## 31:15

Serto kalu keduonyo makso niko peranti nyekutuke Kulo dengen sesios yên niko nano wenten ilmu tentang niku, dades nano angsal niko na’ati keduonyo serto kawanila keduonyo di dunio dengen saê. Serto tumutila jalan wong-wong yên mantû’ kepado Kulo. Sampun niku kepado Kulo saos enggon mantû’nyo niko, dades bakal Kulo sung wikanke kepado niko napi yên sampun niko damelke.

## 31:16

(Luqman bekelap) “hei anak kulo” ! Leser, kalu wenten (sios damelan) seberat biji sawi serto wenten di jerû batu atawa di langit atawa di bumi, niscayo Allah bakal ngesunginyo (balesan). Selesernyo Allah Maha Halus, [^843] Maha Wikan.

[^843]: Maha Halus, ya’ni ilmu Allah niku ngeliputi sedantennyo ma’pundi saos alitnyo.

## 31:17

Hei zuriat kulo! Tega’kela semayang serto kengkenla (wong) bedamel yên makruf serto tegala (wong-wong niku) dari yên munkar serto besabarla tehadep napi yên nimpo niko, selesernyo yên ma’niku-niku telînggî pekaro yên pentîng.

## 31:18

Serto nano angsal niko noleke rainyo dari wong (kerno sombong) serto nano angsal melaku di bumi dengen congka’. Leser, Allah nano demen dengen wong-wong yên congka’ serto manggake awa' dewe'.

## 31:19

Serto sederhano be kalu melaku, [^844] serto lembutkela suaro niko. Selesernyo seburuk-buruk  suaro nikula suaro kudo (keledai).

[^844]: Sewaktu melaku, nano angsal begancang jugo nano angsal belembet.

## 31:20

Napi nano niko masati bahwo Allah sampun nûndû’ke napi yên wenten di langit serto napi yên wenten di bumi peranti (kepentingan) niko serto nyempurnoke nikmatNyo peranti niko lahir serto bathin. Tapi di antaro wong wenten yên manta tentang (keesaan) Allah nano wenten ilmu atawa petunjuk serto nano wenten kitab yên ngesung penerangan (keterangan).

## 31:21

Serto kapan dikelapke kepado wong-wong niku, tumutila napi yên ditûrûnke Allah! Wong-wong niku nyawab “(nano), tapi kame' angsal dari nenek moyang kame'“, napi wong-wong niku (bakal numuti nenek moyang wong-wong niku) meski selesernyo setan ngajak wong-wong niku ke jerû azab api yên mûrûp meletûp (nerako).

## 31:22

Serto sinten saos pasra kepado Allah, sedengke dio wong yên damelke kesaêan, dades selesernyo dio sampun becekel pado buhul (tali) yên koko (kuat). kepado Allah mantû’nyo sedanten ûrûs'an.

## 31:23

Serto sinten saos kafîr, dades kekafîrannyo niku nano angsal nyedîke niko (Muhammad). Kepado kame' saos enggon mantû’ wong-wong niku, sampun niku kame' kabarke kepado wong-wong niku napi yên sampun wong-wong niku damelke. Selesernya Allah Maha Wikan sedanten jerû ati.

## 31:24

Kame' tala’ke wong-wong niku beladas sedenget, sampun niku kame' pakso wong-wong niku (melebu) ke jerû azab yên keras.

## 31:25

Serto leser, kalu niko (Muhammad) takenke dengen wong-wong niku, sintenla yên nyiptoke langit serto bumi ? Tamtu wong-wong niku angsal nyawab, “Allah” kelapkela, sedanten puji peranti Allah, tapi kata wong-wong niku nano wikan.

## 31:26

Kepunyoan Allah napi yên di langit serto di bumi. Selesernyo Allah, Dwêntenla yên Maha Kayo (Suge), Maha Tepuji.

## 31:27

Serto kalu batang-batang kayu di bumi dades pena serto lautan (dades tinta), ditambake kepadonyo pitu lautan (male) sesampun (kerîngnyo), niscayo nano bakal telas-telasnyo (ditûlîske) kalimah-kalimah Allah. [^845] Selesernyo Allah Maha Pekaso, Maha Bijaksano.

[^845]: Ilmu-Nyo serto hikma-Nyo, retinyo sedanten niku nano cungkup peranti nuliske ayat Allah.

## 31:28

Nyiptoke serto nangike (mangunke) niko (peranti Allah) ma’kayo (nyiptoke) serto nangike (mangunke) sios jiwo saos (muda). Selesernyo Allah Maha Nenger, Maha Ningali.

## 31:29

Nanola niko masati bahwo Allah melebuke malem ke jerû siang serto melebuke siang ke jerû malem serto Dio nûndû’ke matoari serto bulan sewang-sewang beredar sampî kepado waktu yên ditamtuke. Leser, Allah Maha Wikan napi yên niko damelke

## 31:30

Ma’nikula kerno selesernyo Allah, Dwêntenla (Tuhan) yên selesernyo serto napi saos yên wong-wong niku aja’ selian Allah, wentenla bathil serto selesernyo Allah, Dwêntenla yên Maha Tinggi, Maha Ageng.

## 31:31

Napi nano niko pasati bahwo selesernyo baito niku belayar di laut dengen nikmat Allah, supayo ditingalkenyo kepado niko sebagêan dari tando-tando (keagengan)¬Nyo. Leser, pado yên ma’niku, angsal tando-tando (keagengan)Nyo peranti saben wong yên sabar serto kata besyukur.

## 31:32

Serto kapan wong-wong niku digulung ombak yên ageng ma’kayo gunung, wong-wong niku manggil Allah dengen tulus ikhlas beigamo kepado-Nyo. Tapi sewaktu Allah nyelametke wong-wong niku sampe ke darat, sebagîan wong-wong niku tetep pado jalan yên leser. [^846] Wenten saos yên ngingkari ayat-ayat kame', wentenla wong pengkhianat yên nano beterimo kase

[^846]: Jalan yên leser niku wentenla ngakui keesaan Allah.

## 31:33

Hei wong! takwala kepado Tuhan niko serto takutla pada dinten yên (waktu niku) sios aba nano angsal nûlûng anaknyo, serto sios anak nano angsal (pulo''k) nûlûng abanyo setîtî' saos. Leser, janji Allah cengki leser, dades nano angsal sekali-kali niko tepedayo ole keîdupan dunio, serto nano angsal sampî niko tepedayo ole pembohong jerû (na’ati) Allah

## 31:34

Selesernyo, di bucu Allah saos ilmu tentang dinten kiamat, serto Dio yên nûrûnke ujan, serto wikan napi yên wenten jerû rahim, serto nano wenten sios wong saos yên angsal wikan (dengen cengki) napi yên bakal didamelkenyo benjang pagi. [^847] serto nano wenten sios wong yên angsal wikan di bumi pundi dio bakal padem. Selsesrnyo Allah Maha Wikan, Maha Ngenal.

[^847]: Wong niku nano angsal wikan dengen ceto napi yên ayun didamelkenyo benjang atawa yên ayun diperolenyo, tapi wong-wong niku diwajibke ikhtiar.

## 32:1

Alif – Lam – Mim

## 32:2

Tûrûnnyo Al-Qur’an niku nano wenten keraguan pado-Nyo (wentenla) dari Tuhan sedanten alam.

## 32:3

Tapi napi wong-wong niku (wong kafir) ngelapke “Dio (Muhammad) sampun ngewenten-wentenke saos”, selesernyo Al-Qur’an niku wentenla keleseran (yên rawu) dari Tuhan niko. Supayo niko ngesung peringetan kepado kaum yên dereng rawu kepado wong-wong niku, wong yên ngesung perengetan sedereng niko, supayo wong-wong niku angsal hidayah.

## 32:4

Allah yên nyiptoke langit serto bumi serto napi yên wenten di antaro keduonyo pado enem maso, sampun niku Dio bediem di pucuk ‘arsy. [^848]  Nano wenten peranti niko selian dari padonyo sios wong penulung serto nano pulo' pengesung syafaat [^849]  selian Dio, dades napi niko nano meratikenyo

[^848]: Besemayam di pûcû’ 'Arsy ya'ni sios sifat Allah yên wajib kito imani, klop dengen keagengan Allah serto kesucian-Nyo.

[^849]: Syafa'at: usoho perantaroan jerû ngesungke sesios manfaat peranti wong lian atawa ngela’ke sesios mudharat peranti wong lian. syafa'at yên nano diterimo di sisi Allah wêntenla syafa'at peranti wong-wong kafir.

## 32:5

Dio ngatur sedanten ûrûs'an dari langit ke bumi, sampun niku (ûrûsan) niku naek kepado-Nyo pado sios dinten yên kadarnyo (lambatnyo) wentenla seribu taun nûrût peritungan niko. [^850]

[^850]: Maksud urusan niku munggah kepadonyo ya'ni kabarnya yên dibakto olê malaêkat. ayat niki sios tamsil peranti keagengan Allah serto keagunganNyo.

## 32:6

Yên ma’niku-niku, wentenla Tuhan yên wikan yên goib serto yên nyato, yên Maha Pekaso, Maha Penyayang

## 32:7

Yên nyindoke sedantennyo yên Dio ciptoke serto yên ngawali nyiptoke wong dari lema.

## 32:8

Sampun niku Dio nyiptoke zuriatnyo (keturunannyo) dari sari pati toyo (banyu) yên hino (toyo) ya’ni banyu mani

## 32:9

Sampun niku Dio nyempurnokenyo serto niupke ruh (ciptoan-Nyo) ke jerû (badannyo) serto Dio nadeske penengeran, peningalan, serto ati peranti niko, (tapi) setîtî’ nian niko besyukur

## 32:10

Serto wong-wong niku bekelap napi kalu  kame' sampun ilang lenyep (ancur) di jerû lema, selesernyo kame' ayun wenten jerû ciptoan yên anyar. [^851] Bahkan wong-wong niku ngingkari panggî sami Tuhannyo.

[^851]: maksudnyo diuripke male peranti nerimo balesan Tuhan sami dinten kiamat

## 32:11

Kelapkela, malaîkat maut yên diserai tugas  (nyabut nyawo) niko bakal mademke niko, sampun niku kepado Tuhan niko, niko bakal dimantû’ke.

## 32:12

Serto (alangke ngerinyo), kalu sekironyo niko ningali wong-wong yên bedoso niku nûndû’ke kepalaknyo di luan Tuhannyo, (wong-wong niku bekelap, “Ya Tuhan kame', kame' sampun ningali serto nenger, dades mantû’kela kame' ke dunio), niscayo kame' bakal namelke kesaean. selesernyo kame' wentenla wong-wong yên yakin.

## 32:13

Serto kalu niko ngayuni, niscayo kame' sungke kepado saben jiwo hidayah (peranti)nyo, tapi sampun mantep kelapan (ketetepan) dari Kulo. Selesernyo cengki bakal Kulo penui nerako jahanam dengen jin serto wong besami-sami.

## 32:14

Dades rasokela ole niko (azab niki) di kernoke niko ngelenoke hadrengan dengen dinten niko (dinten kiamat), selesernyo kame' saos ngelenoke niko serto rasokela azab yên kekel, dengen napi yên sampun niko damelke.

## 32:15

Wong-wong yên beiman dengen kame', cumanla wong-wong yên kapan diperingetke dengennyo (kame'), wong-wong niku nyungkur sujud, [^852] serto betasbe serto muji Tuhannyo, serto wong-wong niku nano congkak

[^852]: maksudnyo wong-wong niku sujud kepado Allah serto khusyuk. Disunahke namelke sujud tilawah napibilo maco atawa ngerungu ayat-ayat sajdah yên peca' niki.

## 32:16

Lambung wong-wong niku tebî dari enggon tilemnyo, [^853] wong-wong niku bedo’a kepado Tuhannyo dengen raso takût serto penu gayu (arepan) serto wong-wong niku nginfakke sebagêan dari rezeki yên kame' sungke kepado wong-wong niku

[^853]: maksudnyo wong-wong niku nano tilem di waktu biasonyo wong tilem peranti namelke shalat malam.

## 32:17

Nano sios wong saos wikan napi yên disingitke peranti wong-wong niku (bemecem-mecem nikmat) yên nyenengke ati dades balesan tehadep napi yên wong-wong niku damelke.

## 32:18

Napi wong-wong yên beiman sami ma’kayo wong yên fasîk (kafîr)? wong-wong niku nano sami.

## 32:19

Wenten saos wong-wong yên beiman serto namelke kesaean, dades peranti wong-wong niku suargo-suargo enggon panggonan, dades pahalo dengen napi yên sampun wong-wong niku damelke

## 32:20

Serto wenten saos peranti wong-wong yên fasik (kafîr) dades panggona wong-wong niku wenten di nerako. Saben kali wong-wong niku ayun metu darinyo, wong-wong niku dimantû’ke (male) ke jerûnyo serto dikelapke kepado wong-wong niku. Rasokela azab nerako yên senantu niko dustoke.

## 32:21

Serto cengki kame' timpoke kepado wong-wong niku sebagean sikso yên para’ (di dunio) sedereng azab yên langkung ageng (di akhîrat), supayo wong-wong niku mantû’ (ke jalan yên leser).

## 32:22

Serto sinten yên langkung zolim dari wong yên sampun diperingetke dengen Tuhannyo, sampun niku dio bepalîng dari-Nyo? Leser, kame' bakal ngesung balesan kepado wong-wong yên bedoso.

## 32:23

Serto selesernyo sampun kame' anugerake kitab (Taurot) kepado Musa, dades nano angsal niko (Muhammad) ragu-ragu nerimonyo (Al-Qur’an) serto kame' dadeske kitab (Taurot) niku petûnjû’ peranti Bani Isroil. [^854]

[^854]: maksudnyo: peca' sampun di sungke kepado Musa, Taurat, ma’niku jugo di sungke kepado Muhammad Al-Quran. serto peca' Taurat didadeske petûnjû’ peranti Bani Israil, dades didadeske Al-Quran petûnjû’ peranti ummat niko.

## 32:24

Serto kame' dadeske di antaro wong-wong niku pemimpin-pemimpin yên ngesung petûnjû’ dengen perenta kame' selambat wong-wong niku sobar. [^855] Wong-wong niku yakin dengen kame'.

[^855]: yên dimaksud dengen sabar ya'ni sabar jerû nega’ke keleseran.

## 32:25

Selesernyo Tuhan niku, Dio yên ngesungke keputusan di antaro wong-wong niku pado dinten kiamat tentang napi yên senantu wong-wong niku selêseke padonyo.

## 32:26

Serto nanola dades petûnjû’ peranti wong-wong niku, alangke kata umat-umat sedereng wong-wong niku yên sampun kame' binasoke sedengke wong-wong niku dewe' melaku di enggon-enggon pedaleman wong-wong niku. Selesernyo pado yên ma’niku, wenten tando-tando (kekuasoan) Allah. napi wong-wong niku nano nengerke (nyimak).

## 32:27

Serto nanola wong-wong niku meratike (nyimak) bahwo kame' ngalau awan yên ngandung toyo (banyu) ke bumi yên kerîng tandus. Sampun niku kame' tûmbûke (dengen toyo atawa banyu ujan niku), tanem-taneman, sehinggo binatang-binatang terna’ (piaroan) wong-wong niku serto wong-wong niku dewe' angsal tedoan dari-Nyo, dades napi wong-wong niku nano nyimak (meratike).

## 32:28

Serto wong-wong niku betaken, kapanla kemenangan niku (rawu) kalu niko wong yên leser.

## 32:29

Kelapkela pado dinten kemenangan [^856] niku, nano beguno male peranti wong-wong kafîr keimanan wong-wong niku nano disung penggengselan

[^856]: Dinten kemenangan ya'ni dinten kiamat, atawa kemenangan jerû perang Badar, atawa penaklukan kota Makkah

## 32:30

Dades bepalengla niko dari wong-wong niku serto entenila selesernyo wong-wong niku (jugo) ngenteni. [^857]

[^857]: Nabi Muhammad SAW besami wong-wong mukmin dikengken nunggu kemenangan tehadep wong kafir serto kehancuran wong-wong niku.

## 33:1

Wahai nabi! Betakwala kepado Allah serto nano angsal niko nuruti (kepengenan) wong-wong kafîr serto wong-wong munafik. Selesernyo, Allah Maha Wikan, Maha Bijaksano

## 33:2

Serto tumutla napi yên diwahyuke Tuhan niko kepado niko. Leser, Allah Maha Wikan tehadep napi yên niko damelke

## 33:3

Serto betawakalla kepado Allah serto cungkupla Allah dades pemeliaro.

## 33:4

Allah nano nadeske peranti sesios wong duo ati jerû dadonyo, serto Dio nadeske sema-semanyo yên niko zihar. [^858] Niku seperanti ibo' niko, serto Dio nano nadeske anak angkat niko dades anak kandung niko (dewe’), yên ma'niku-niku kelapan di mulut niko saos. Allah ngelapke yên selesernyo serto Dio nûnjû’ke jalan (yên leser).

[^858]: Zhihar ya'ni kelapan sios domik kepado semanyo: punggung niko Haram peranti kulo peca' punggung embi’kulo atawa kelapan lian yên sami maksudnyo. wêntenla dades adat kebiasoan peranti wong Arab Jahiliyah bahwo kalu Dio bekelap ma'niku kepado semanyo dades semanyo niku haramnyo peranti dio selami-laminyo. tapi sesampun Islam rawû, dades yên Haram peranti selami-laminyo niku diapûske serto sema-sema niku mantu’ halal perantinyo dengen mayar kaffarat (denda).

## 33:5

Ulemila wong-wong (anak angkat niku) dengen (make) nami aba-aba wong-wong niku, nikula yên adil di bucu Allah, serto kalu niko nano wikan aba wong-wong niku, dades (ulemila wong-wong niku dades), dulur-dulur niko seigamo serto sahabat-sahabat niko. [^859] Serto nano wenten doso niko serto kalu niko khilaf tentang niku, tapi (yên wenten dosonyo) napi yên disengajo oleh ati niko, Allah Maha Pengampun, Maha Penyayang.

[^859]: Ayunla-ayunla ya'ni sios hamba sahaya yên sampun dimerdekake atawa sios wong yên sampun didadeske ana’ angkat, peca' Salim anak angkat Huzaifah, dipanggil ayunla Huzaifah.

## 33:6

Nabi niku langkung utamo peranti wong-wong mukmin dibandîng-bandîngke awa' wong-wong niku dewe’ [^860] serto sema-semanyo wentenla ibo'-ibo' wong-wong niku. Wong-wong yên wenten hubungan dara sios sami liannyo langkung behak (waris-mewarisi) di jerû kitab Allah daripado wong-wong mukmin serto wong-wong muhajirin, kecuwali kalu niko ayun bedamel saê [^861] kepado dulur-dulur niko (seigamo). ma'nikula sampun tetûlîs jerû kitab (Allah).

[^860]: Maksudnyo: wong-wong mukmin niku nyintoi Nabi wong-wong niku langkung dari nyintoi awa' wong-wong niku dewe' jerû sedanten luruan.

[^861]: Yên dimaksud dengen bedamel saê dingeriki ya'ni bewasiat yên nano langkung dari sepertigo herto.

## 33:7

Serto (imutla) waktu kame' ngembîl semayoan dari nabi-nabi serto dari niko (dewe') dari Nuh, Ibrohim, Musa, serto Isa anak Mariam, serto kame' sampun ngembîl dari wong-wong niku semayoan yên tegû. [^862]

[^862]: Semayoan yên tegû ya'ni kesanggupan nyampîke igamo kepado umatnyo dewe’-dewe’.

## 33:8

Supayo dio nakenke kepado wong-wong yên leser tentang keleseran wong-wong niku. [^863] Dio ngewentenke azab yên pedî peranti wong-wong kafîr.

[^863]: Sami dinten kiamat Allah ayun nakenke kepado Rasul-rasul sampe dipundi usoho wong-wong niku nyampîke ajaran-ajaran Allah kepado umatnyo serto nggût di pundi umatnyo ngelaksanoke ajaran Allah niku.

## 33:9

Hei wong-wong yên beiman! Imutla dengen nikmat Allah (yên sampun dikarunioke) kepado niko waktu bala tentera rawû kepado niko, laju kame' kirimke kepado wong-wong niku angin topan serto bala tentera yên sampun ketingalan ole niko. [^864] Allah maha ningali, napi yên niko damelke

[^864]: Ayat niki nerangke kisah Ahzab ya'ni golongan-golongan yên dihancurke sami perangan Khandaq kerno nentang Allah serto Rasul-Nyo. yên dimaksud dengen tentaro yên nano angsal niko tingali wêntenla sedanten Malaêkat yên sengajo dirawûke Tuhan peranti ngancûrke musuh-musuh Allah niku.

## 33:10

(Yakni) ketiko wong-wong rawû kepado niko dari pucuk serto dari bawa niko, serto waktu, peningalan (niko) tesiruk serto ati niko nyesek sampe ke gorokan, [^865] serto niko nenggu yên nano-nano tehadep Allah

[^865]: Maksudnyo ya'ni ngambarke ma’pundi hebatnyo perasaan takut serto perasaan genter sami waktu niku

## 33:11

Dingerikula diuji wong-wong mukmin serto diguncangke atinyo dengen guncangan-guncangan yên dahsyat.

## 33:12

Serto (imutla) waktu wong-wong munafik serto wong-wong yên atinyo bepenyakît (penyakîtan) bekelap, yên dijanjike Allah serto Rosul-Nyo kepado kame' tipu dayo saos.

## 33:13

Serto (imutla) waktu segûgû' di antaro wong-wong niku bekelap, “hei pendûdû’ Yasrib (Madinah)!” nano wenten enggon peranti niko, dades mantû’la niko serto sebagîan dari wong-wong niku nedo izin kepado nabi (peranti mantû’) dengen bekelap, selesernyo rompo'-rompo' kame' tebuka’ (nano wenten penjago yên nyagonyo), padohal rompo'-rompo' niku nano tebuka’, wong-wong niku ayun melaku saos

## 33:14

Serto kalu (Yasrib) diserang dari sedanten bucu (penjuru), serto wong-wong niku ditedo supayo namel murtad , [^866] niscayo wong-wong niku namelkenyo serto sedenget saos wong-wong niku nunggu

[^866]: Yên dimaksud dengen bedamel fitnah ya'ni: murtad, atawa merangi wong Islam.

## 33:15

Serto leser, wong-wong niku sedereng niku sampun semayoan kepado Allah, nano bakal bebale’ (nole) ke buri (otret) serto semayoan dengen Allah bakal ditedo tanggung jawabnyo.

## 33:16

Kelapkela (Muhammad) kesa nanola beguno peranti niko, kalu niko kesa (ngelarike awa') dari kepademan atawa pembunuan, serto kalu ma'niku (niko tehinder dari kepademan) niko  bakal bole keladasan setîtî' saos.

## 33:17

Kelapkela, sintenla yên angsal ngelîndungi niko dari (ketetuan) Allah kalu Dio ngayuni rohmat peranti awa' niko ? Wong-wong niku nano bakal angsal pelîndung serto penûlûng selian Allah.

## 33:18

Leser, Allah wikan wong-wong yên ngalang-ngalangi di antaro niko serto wong yên bekelap kepado dûlûr-dûlûrnyo majengla besami kame', tapi wong-wong niku rawû beperang sedenget saos.

## 33:19

Wong-wong niku medît (pengetat) kepado niko, kapan rawû ketakutan (bahayo), niko tingali wong-wong niku-niku mandang kepado niko dengen mato tebalek-balek ma’kayo wong yên pingsan kerno bakal padem, serto kapan ketakutan sampun ilang wong-wong niku nyaci maki niko dengen ilat (lida) yên landep, sedengke wong-wong medît (pengetat) damelke kesaêan. Wong-wong niku nano beiman, dades Allah ngapus amalnyo serto yên ma'niku muda peranti Allah.

## 33:20

Wong-wong niku ngiro (bahwo) gûgû'-gûgû' (yên besekutu) niku dereng kesa serto kalu gûgû'-gûgû' (yên besekutu) niku rawû male (mantû’) niscayo wong-wong niku kepengen wenten di dûsûn-dûsûn besami-sami wong Arab Badui, sambîl nakenke cerios (kabar) tentang niko. Serto sekironyo wong-wong niku wenten besami niko, wong-wong niku nano bakal beperang, melianke sedenget saos

## 33:21

Leser, sampun wenten pado (awa') Rosulullah niku suri teladan (conto) yên saê peranti niko (ya’ni) peranti wong-wong yên gayu (ngarep) rohmat Allah serto (rawûnyo) dinten kiamat serto yên kata ngimut Allah.

## 33:22

Serto waktu wong-wong mukmin ningali gûgû'-gûgû' (yên besekutu) niku, wong-wong niku bekelap, “nikila yên dijanjike Allah serto rosul-Nyo  kepado kito,” serto leserla Allah serto rosul-Nyo. [^867] Serto yên ma'niku namba keimanan serto ke-Islaman wong-wong niku.

[^867]: Yên dijankalun Allah serto Rasul-Nya niku ya'ni kemenangan sesampun mengalami kesukaran.

## 33:23

Di antaro wong-wong mukmin niku wenten yên nepati (optet) napi yên sampun wong-wong niku semayoke kepado Allah. Serto di antaro wong-wong niku wenten yên gugur, serto wong-wong niku di antaronyo wenten pulo'''k yên nunggu-nunggu [^868] serto wong-wong niku setîtî’ saos nano nguba (janjinyo).

[^868]: Maksudnyo nunggu napi yên sampun Allah janjike kepadonyo.

## 33:24

Supayo Allah ngesungke balesan kepado wong-wong yên leser niku kerno keleserannyo, serto ngazab wong munafik kalu Dio ngayuni atawa nerimo tobat wong-wong niku. Leser, Allah Maha Pengampun, Maha Penyayang.

## 33:25

Serto Allah ngûsîr wong-wong kafîr niku yên kewentenan wong-wong niku ngerokdog, kerno wong-wong niku (jugo) nano angsal keuntungan napi saos. Cungkûpla Allah (yên nûlûng) ngindar (ngela’ke) wong-wong mukmin jerû peperengan, [^869]  serto Allah Maha Kuaso, Maha Pekaso.

[^869]: Maksudnyo wong mukmin nano perlu perang, kerno Allah sampun ngehalau wong-wong niku dengen ngirimke angin serto malaêkat.

## 33:26

Serto Dio nûrûnke wong-wong ahli kitab (Bani Quraizah) yên nûlûngi wong-wong niku (gûgû'-gûgû' yên besekutu) dari benteng-benteng wong-wong niku serto Dio melînggîke raso takut ke jerû ati wong-wong niku. sebagîan wong-wong niku, niko bunu serto sebagîan yên lian niko tawan. [^870]

[^870]: Sesampun golongan-golongan yên besekutu niku kocar-kacir, dades Allah ngengken Nabi peranti ngancurke Bani Quraizhah (ahli Kitab) serto ngehalau wong-wong niku dari benteng-benteng wong-wong niku. sampun niku sedanten lanang yên tumut perang dibunu, betino serto anak-anak ditawan.

## 33:27

Serto Dio ngewarîske kepado niko lema-lema, rompo'-rompo' serto harto bendo wong-wong niku, serto (ma'niku pulo'''’ lema yên dereng niko tija’, [^871]  serto Allah Maha Kuaso tehadep sedanten-dantennyo.

[^871]: Tanah yên dêrêng diinjak ya'ni: tanah-tanah yên ayun dimelebeti tentaro Islam.

## 33:28

Wahai nabi! Kelapkela kepado sema-sema niko, kalu niko pengen keîdupan di dunio serto periasannyo, dades kengerikila supayo kulo sungke kepado niko Mut’ah  [^872] serto kulo cerêke (tala’) niko dengan caro yên saê.

[^872]: Mut'ah ya'ni: suatu sungan yên di sungke kepado betino yên sampun dipegat nûrût kesanggupan domik.

## 33:29

Serto kalu niko ayun Allah serto rosul-Nyo serto negeri akhîrat, dades selesernyo Allah nyedioke (cawîske) pahalo yên ageng peranti sinten yên bedamel kesaêan di antaro niko.

## 33:30

Hei sema-sema nabi! Sinten saos di antaro niko yên namelke damelan keji yên nyato, niscayo azabnyo bakal dilipet gandoke duo kali lipet kepadonyo. Serto yên ma'niku muda peranti Allah.

## 33:31

Serto sinten saos di antaro niko (sema-sema nabi) tetep to’at kepado Allah serto rosul-Nyo serto namelke kesaêan, niscayo kame' sungke pahalo kepadonyo duo kali lipet serto kame' cawiske (caweske) rezeki yên mulio perantinyo.

## 33:32

Hei sema-sema nabi! niko nano ma'kayo betino-betino yên lian, kalu niko betakwa. dades nano angsal niko tûndû’ (melema lembutke suaro) [^873] sewaktu becerios (bekelap) sehinggo mûncûl nafsu wong yên wenten penyakit jerû atinyo, [^874] serto kelapkela kelapan yên saê.

[^873]: Yên dimaksud dengen tunduk di ngeriki ya'ni bekelap dengen sikap yên nimbulke keberanian wong betindak yên nano saê tehadep wong-wong niku.

[^874]: Yên dimaksud dengen jerû ati wong-wong niku wênten penyakit ya'ni: wong yên wênten niat bedamel serong dengen betino, peca' namelke zina.

## 33:33

Serto ayunla niko tetep di rompo' niko [^875] serto nano angsal niko beraes serto (betingka laku) ma'kayo wong-wong jahiliya kerîhîn [^876] , serto tega’kela sholat (semayang), bayarla jekat serto to’atila Allah serto rosul-Nyo. Selesernyo Allah bemaksud ayun ngilangke doso dari niko, hei “Ahlul Bait”  [^877] serto resekela niko serese-resenyo.

[^875]: Maksudnyo: sema-sema Rasul supayo tetap di rompo' serto ke luar rompo' kalu wênten keperluan yên dileserke olê syara'. perintah niki jugo ngeeliputi sedanten mukminat.

[^876]: Yên dimaksud Jahiliyah yên dahulu ya'ni Jahiliah kekafiran yên angsal sedêrêng Nabi Muhammad s.a.w. serto yên dimaksud Jahiliyah ya'ni Jahiliyah kemaksiatan, yên tedades sesampun rawûnya Islam.

[^877]: Ahlul bait di ngeriki, ya'ni keluargo Rasulullah s.a.w.

## 33:34

Serto imutla napi yên dibacoke di rompo' niko dari ayat-ayat Allah serto hikmah (sunnah nabi niko). Leser, Allah Maha Lembut, Maha Wikan.

## 33:35

Leser, lanang-lanang serto betino muslim, lanang-lanang serto betino mukmin, [^878] lanang-lanang serto betino yên tetep jerû keto’atannyo, lanang-lanang serto betino yên leser, lanang-lanang serto betino yên sobar, lanang-lanang serto betino yên khusyuk, lanang-lanang serto betino yên besedeka, lanang-lanang serto betino yên bepuaso, lanang-lanang serto betino yên meliaro kehormatannyo, lanang-lanang serto betino yên kata nyebut (nami Allah), Allah sampun nyawîske peranti wong-wong niku ampunan serto pahalo yên ageng.

[^878]: Yên dimaksud dengen Muslim di ngeriki ya'ni wong-wong yên numuti perinta serto larangan sami lahirnyo, sedengke yên dimaksud dengen wong-wong mukmin di ngeriki ya'ni wong yên ngeleserke napi yên mesti dileserke dengen atinyo.

## 33:36

Serto nanola pantes peranti lanang-lanang yên mukmin serto betino yên mukmin, kapan Allah serto rosul-Nyo sampun netepke sios ketetepan, ayun wenten pîlîan (yên lian) peranti wong-wong niku tentang ûrûs'an wong-wong niku. Serto sinten saos nurhakoi Allah serto rosul-Nyo, dades leser, dio sampun teseset dengen kesesetan yên nyato

## 33:37

Serto (imutla) waktu niko (Muhammad) bekelap kepado wong yên sampun disung nikmat ole Allah serto niko (jugo) sampun ngesung nikmat kepadoNyo, petahankela terus sema niko serto betakwala kepado Allah, sedengke niko nyingitke di jerû ati niko napi yên ayun dinyatoke ole Allah, serto niko takut kepado wong, padohal Allah langkung behak niko takuti. Dades waktu zaid sampun nyudai keperluan tehadep sema¬nyo (nyere/nalak/megatinyo). kame' nikake niko dengen dio (Zainab) [^879] supayo nano wenten keberatan peranti wong mukmin  (nikai) sema-sema, anak-anak angkat wong-wong niku. Napibilo anak-anak angkat wong-wong niku, sampun nyudai keperluannyo tehadep semanyo, [^880] serto ketetepan Allah niku cengki tedades.

[^879]: Maksudnyo: sesampun habis idahnyo.

[^880]: Yên dimaksud dengen wong yên Allah sampun ngelimpake nikmat kepadonyo ya'ni Zaid bin Haritsah. Allah sampun ngeelimpake nikmat kepadonyo dengen ngesung taufik Islam. Nabi Muhammad jugo sampun ngesung nikmat kepadonyo dengen memerdekake kaumnya serto ngangkatnyo dades anak. ayat niki ngesungke reti bahwo wong bolê ngawêni bekas sema anak angkatnyo.

## 33:38

Nano wenten keberatan napi saos pado nabi tentang napi yên sampun ditetepke Allah perantinyo (Allah sampun netepke yên ma’ni¬ku) dades sunnah Allah pado nabi-nabi yên sampun kerîhîn. [^881] Dari ketetepan Allah niku ngerupoke ketetepan yên cengki belaku

[^881]: Yên dimaksud dengen sunnah Allah di ngeriki ya'ni namelke sesios yên dibolêke Allah tanpa ragu-ragu.

## 33:39

(Ya’ni) wong-wong yên nyampeke risala-risala Allah, [^882] wong-wong niku takut kepado-Nyo serto nano ngeraso takut kepado sinten saos selian kepado Allah. Serto cungkupla Allah dades namel peretûngan.

[^882]: Maksudnyo: sedanten Rasul yên nyampaike syari'at-syari'at Allah kepado wong.

## 33:40

Muhammad niku nanola aba dari sesios wong di antaro niko, [^883] tapi dio wentenla kengkenan Allah serto penutup sedanten nabi. Serto Allah Maha Wikan sedantennyo.

[^883]: Maksudnyo: Nabi Muhammad s.a.w. dêdêla aba dari salah sios wong rencang, kerno niku jando Zaid angsal dikaweni olê Rasulullah s.a.w.

## 33:41

Hei wong-wong yên beiman ! Imutla kepado Allah, dengen ngimut (nami-Nyo) sekata-katanyo.

## 33:42

Serto betasbela kepadoNyo pado waktu pagi serto sore.

## 33:43

Dio saos yên ngesung rohmat kepado niko serto sedanten malaekat-Nyo (nedoke ampunan peranti niko), supayo Dio metuke niko dari kegelepan kepado cahayo (yên padang) serto Dio Maha Penyayang kepado wong-wong yên beiman.

## 33:44

Penghormatan wong-wong niku (wong-wong mukmin niku) waktu wong-wong niku panggi dengennyo ya’ni “Salam”, [^884] serto Dio nyawiske (nyedioke) pahalo yên mulio peranti wong-wong niku.

[^884]: Retinyo: sejahtero dari sedanten bencano

## 33:45

Hei nabi! Selesernyo kame' ngûtûs niko peranti dades saksen, pemakto kabar gembiro serto pengesung perengetan.

## 33:46

Serto peranti dades penyeru (ngajak) kepado (igamo Allah) dengen izin-Nyo serto dades cahayo yên madangi.

## 33:47

Serto sampekela kabar gembiro kepado wong-wong mukmin bahwo selesernyo peranti wong-wong niku karunio yên ageng dari Allah

## 33:48

Serto nano angsal niko (Muhammad) numuti wong-wong kafir serto wong-wong munafik niku, nano angsal niko sedulike kuca’an wong-wong niku serto betawakalla kepado Allah serto cungkupla Allah dades pelîndung

## 33:49

Hei wong yên beiman! napibilo niko nika-i betino-betino mukmin, sampun niku niko pegati (cereke) wong-wong niku sedereng niko nyampurinyo, dades nano wenten maso iddah wong-wong niku yên perlu niko peretûngke. Tapi sungla wong-wong niku Mut’ah  [^885] serto tala’la wong-wong niku dengen caro yên sesaê-saênyo.

[^885]: Yên dimaksud dengen mut'ah di ngeriki sungan peranti nyenengke ati sema yên dipegat sedêrêng dicampuri.

## 33:50

Wahai nabi! Selesernyo kame' sampun ngalalke peranti niko sema-sema niko yên sampun niko sungke mas kawinnyo serto buda’ belian yên niko punyoi, telînggî napi yên niko angsal pado pepera¬ngan yên dikarunioke Allah untuk niko, serto (ma’niku pulo') anak-anak betino dari dulur lanang bapak niko, anak-anak (budak-budak) betino dari dulur betino bapak niko, anak-anak betino dari dulur lanang ibo’ niko serto anak-anak betino dari dulur betino ibo’ niko yên tumut hijra besami niko, serto betino mukmin yên nyerake awa'nyo kepado nabi kalu nabi pengen nika-inyo dades kekhususan peranti niko, nano peranti sedanten wong mukmin. kame' sampun wikan napi yên kame' wajibke kepado wong-wong niku tentang sema-sema wong-wong niku serto buda’ belian yên wong-wong niku punyoi sepayo nano dades kesempîtan peranti niko. Serto Allah Maha Pengampun Maha Penyayang.

## 33:51

Niko angsal ngengselke (ngauli) sinten yên niko ayuni di antaro wong-wong niku (sedanten sema niko) serto (angsal pulo''k) ngauli sinten (di antaro wong-wong niku) yên niko ayuni. Serto sinten yên niko ayuni peranti ngaulinyo male dari sema-sema niko yên sampun niko sîsîke, dades nano wenten doso peranti niko. yên ma’niku langkung para’ peranti ketenengan ati wong-wong niku, serto wong-wong niku nano ngeraso sedî, serto wong-wong niku redho dengen napi yên sampun niko sungke kepado wong-wong niku sedantennyo. Serto Allah wikan napi yên (tesimpen) di ati niko. Serto Allah Maha Wikan, Maha Penyantun. [^886]

[^886]: Nûrût riwayat, sami sios waktu sema-sema Nabi Muhammad s.a.w. wênten yên cemburu, serto wênten yên nedo tambahan belanja. dades Nabi Muhammad s.a.w. memutuskan perhubungan dengen wong-wong niku sampe sebulan laminya. olê kerno takut dipegat Nabi, dades wong-wong niku rawû kepado Nabi ngelapke kerelaannoa tehadep napi saos yên ayun didamelke Nabi tehadep wong-wong niku. tûrûnnyo ayat niki ngesungke izin kepado Nabi peranti ngauli sinten yên dikendak-iNyo serto sema-semanyo atawa nano nggaulinyo; serto jugo ngesung izin kepado Nabi peranti ruju’ kepado sema-semanyo kalu wênten semanyo yên sampun dipegatnyo.

## 33:52

Nano halal peranti niko (Muhammad) nikai) betino-betino (lian) sesampun niku, serto nano angsal (pulo') ngenti wong-wong niku dengen sema-sema (yên lian) meski saos cindonyo langkung nari’ ati niko, kacuwali betino-betino (buda’ belian) yên niko punyoi serto Allah Maha Ngawasi sedanten-dantennyo. [^887]

[^887]: Nabi nano dibolêke kawen sesampun wênten sema-sema sebanyak yên sampun wênten niku serto nano pulo' dibolêke ngenti sema-semanya yên sampun wênten niku dengen ngaweni betino lian.

## 33:53

Hei wong-wong yên beiman! Nano angsal niko lînggî ke rompo'-rompo' nabi, kacuwali kalu niko diizinke nedo nano nunggu waktu masa’ (tedoannyo), [^888] tapi kalu niko diulemi (diundang) dades melebu serto napibilo niko sampun (selese) nedo, metula niko nano manjangke cerios kelapan. Selesernyo yên ma'niku wentenla ngucak (nganggu) nabi sehinggo dio (nabi) semon kepado niko (peranti ngengken niko metu) serto Allah nano semon (nerang¬ke) yên leser. Napibilo niko nedo sesios barang misalnyo (keperluan) kepado wong-wong niku (sema-sema nabi), dades nedola dari buri tabir. (Caro) yên  ma’niku langkung suci peranti ati niko serto ati wong-wong niku, serto nano angsal niko nyakiti (ati) Rosulullah serto nano angsal (pulo''k) nikai sema-semanyo selambat-lambatnyo sesampun (nabi padem). Leser, yên ma’niku ageng nian (dosonyo) di sisi Allah.

[^888]: Maksudnyo, sami maso Rasulullah s.a.w perna tedades wong-wong yên ngenteni waktu nedo Rasulullah s.a.w. sampun niku tûrûn ayat niki ngelarang melebet rompo' Rasulullah peranti nedo sambil ngenteni waktu dadesnnyo Rasulullah.

## 33:54

Kalu niko nyatoke sesiosnyo atawa nyingitkenyo, dades selesernyo Allah Maha Wikan sedanten-dantennyo.

## 33:55

Nano wenten doso pado sema-sema nabi (peranti pangge nano betabîr) dengan bapak-bapak wong-wong niku anak lanang wong-wong niku, dulur lanang wong-wong niku, anak lanang dari dulur lanang wong-wong niku, anak lanang dari dulur betino wong-wong niku, betino-betino wong-wong niku (yên beiman) serto hambo sahayo yên wong-wong niku punyo, serto betawakkalla niko (sema-sema nabi) kepado Allah. Leser, Allah Maha Nyaksenke sedanten-dantennyo.

## 33:56

Selesernyo Allah serto sedanten malaekat-Nyo besholawat peranti nabi, [^889] hei wong-wong yên beiman! Besholawatla niko peranti nabi serto kelapkela salam dengen penu penghormatan kepado-Nyo. [^890]

[^889]: Bershalawat retinyo: kalu dari Allah retinyo ngesung rahmat: dari Malaikat retinyo nedoke ampunan serto kalu dari wong-wong mukmin retinyo berdoa supaya di sung rahmat peca' dengen perkelapan:Allahuma shalli ala Muhammad.

[^890]: dengen ngelapke kelapan peca':Assalamu'alaika ayyuhan Nabi retinyo: mugi-mugi keselametan tecurah kepado niko Hai Nabi

## 33:57

Selesernyo (tehadep) wong-wong yên nyakiti Allah serto rosulNyo, [^891]  Allah bakal melaknatnyo di dunio serto di akherat serto nyawiske azab yên ngehinoke peranti wong-wong niku.

[^891]: Menyakiti Allah serto rasul-rasulNya, ya'ni namelke damelan- damelan yên nano di ridhai Allah serto nano dileserke Rasul- nya; peca' kufur, nustoke kenabian serto sebagînyo.

## 33:58

Serto wong-wong yên nyakiti wong-wong mukmin lanang serto betino, nano wenten kesalahan yên wong-wong niku damel dades leser, wong-wong niku sampun mikul kebohongan serto doso yên nyato.

## 33:59

Wahai nabi ! Kelapkela kepado sema-sema niko, anak-anak betino niko serto sema-sema wong mukmin, ayunla wong-wong niku nutup jilbabnyo, [^892] sedanten badan wong-wong niku. yên ma’niku supayo wong-wong niku langkung muda diwikani, sehing¬go wong-wong niku nano dikuca’. Serto Allah Maha Pengampun serto Maha Penyayang

[^892]: Jilbab ya'ni sejenis baju kurung yên lapang yên angsal menutup kepala, rai serto dwênten.

## 33:60

Leser, kalu wong-wong munafik, wong-wong yên bepenyakit jerû atinyo serto wong-wong yên nyebarke kabar bohong di Madinah nano berenti (dari nyakiti niko), niscayo kame' perentake niko (peranti masati) wong-wong niku sampun niku wong-wong niku nano male dades tetanggo niko (di Madinah) kacuwali sedenget.

## 33:61

Jerû kewentenan telaknat, dipundi saos wong-wong niku dipanggi, wong-wong niku ayun ditangkep serto dibunu nano wenten ampun.

## 33:62

Sunnah Allah yên (belaku jugo) peranti wong-wong yên sampun ngawali sedereng (niko) serto niko nano bakal angsal perubahan pado sunnah Allah.

## 33:63

Wong betaken kepado niko (Muhammad) tentang dinten kiamat. Kelapkela, “ilmu tentang dinten kiamat niku di sisi Allah saos”, serto wikan nano niko, angsal dades dinten kiamat niku sampun parak waktunyo

## 33:64

Leser, Allah ngelaknat wong-wong kafir serto nyawîske peranti wong-wong niku api yên mûrûp-mûrûp (nerako).

## 33:65

Wong-wong niku kekel di jerûnyo. Selambat-lambatnyo, wong-wong niku nano ayun angsal pelîndûng serto penulung.

## 33:66

Pado dinten (waktu) rai wong-wong niku dibola’-bali’ke jerû nerako, wong-wong niku bekelap, hei, kironyo kerîhîn kame' to’at kepado Allah serto to’at (pulo') kepado rosul

## 33:67

Serto wong-wong niku bekelap, “Ya Tuhan kame'”, selesernyo kame' sampun na’ati sedanten pemîmpîn, serto sedanten pengageng kame', dades wong-wong niku nyesetke kame' dari jalan (yên leser).

## 33:68

Ya Tuhan kame', timpokela kepado wong-wong niku azab duo kali lipet serto laknatla wong-wong niku dengen laknat yên ageng.

## 33:69

Hei wong-wong yên beiman! Nano angsal niko ma'kayo wong-wong yên nyakiti Musa, dades Allah ngeresenkenyo dari tenggoan-tenggoan yên wong-wong niku kelapke, serto dio sesios wong yên wenten kedudukan terhormat di sisi Allah.

## 33:70

Hei wong-wong yên beiman! Betakwala niko kepado Allah serto kelapkela kelapan yên leser.

## 33:71

Niscayo Allah ayun meneri amal-amal niko serto ngampuni doso-doso niko. Serto sinten saos na’ati Allah serto rosul-Nyo, dades leser, dio menang dengen kemenangan yên ageng.

## 33:72

Selesernyo kame' sampun nawarke imanat kepado langit, bumi serto gunung-gunung, tapi sedantennyo nano ayun mikul imanat [^893] niku serto wong-wong niku kuatîr nano bakal namelkenyo (berat) laju dipikulla imanat niku ole wong, leser wong niku zolim nian serto buyan nian.

[^893]: Yên dimaksud dengen amanat di ngeriki ya'ni tugas-tugas keigamoan.

## 33:73

Sehinggo Allah ayun ngazab wong-wong munafik lanang serto betino, wong-wong musyrik, lanang serto betino, serto Allah ayun nerimo tobat wong-wong mukmin lanang serto betino. Serto Allah Maha Pengampun Maha Penyayang.

## 34:1

Sedanten puji peranti Allah yên wenten napi yên wenten di langit serto napi yên di bumi serto sedanten puji di akherat peranti Allah. Serto Dio-la yên Maha Bijaksano, Maha Telaten.

## 34:2

Serto wikan napi yên lînggî ke jerû bumi, napi yên metu darinyo, napi yên diturunke dari langit serto napi yên munggah kepadoNyo. Serto Dio-la yên Maha Penyayang, Maha Pengampun.

## 34:3

Darn wong-wong kafir bekelap, dinten kiamat niku nano bakal rawû kepado kame'. Kelap¬ke¬la, cengki rawû, demi Tuhan kulo yên wikan yên ghoib. Kiamat niku cengki bakal rawû kepado niko. Nano wenten yên tesingit perantinyo meski seberat zarra baek yên di langit, yên di bumi, yên langkung alit dari niku atawa yên langkung ageng, sedantennyo (tetulis) jerû kitab yên jelas / nyato (lauhil mahfuz

## 34:4

Supayo Dio (Allah) ngesung balesan kepado wong-wong yên beiman serto namelke kesaîan wong-wong niku angsal ampunan serto rezeki yên mulio (suargo).

## 34:5

Serto wong-wong yên beusoho ayun (nentang) kame' dengen anggepan wong-wong niku angsal melemake (ngagalke azab kame'), wong-wong niku bakal angsal azab, nikula azab yên pedê nian.

## 34:6

Serto wong-wong yên disung ilmu (ahli kitab) bependapet bahwo (wahyu) yên diturunke kepado niko (Muhammad) dari Tuhan niko, nikula yên leser serto ngesung hidayah (peranti manusio) kepado jalan (Allah) yên Maha Pekaso, Maha Tepuji.

## 34:7

Serto wong-wong kafir bekelap (kepado rencang-rencangnyo), ayun nano kame' tunjukke (sung wikanke) kepado niko, sios wong lanang  yên nyerioske kepado niko bahwo kapan badan niko sampun ancur seancur-ancurnyo, niko cengki (bakal ditangike male) jerû ciptaan yên anyar (baru).

## 34:8

Napi Dio wentenke kebohongan tehadep Allah atawa sakit gilo? (Nano) napi wong-wong yên nano beiman kepado akherat niku wenten jerû siksoan serto kesesetan yên tebî.

## 34:9

Dades napila wong-wong niku nano nyimak (meratike) langit serto bumi yên wenten di luan serto di buri wong-wong niku? Kalu kame' ayuninyo, niscayo kame' benemke wong-wong niku di bumi atawa kame' campakke kepado wong-wong niku keping-kepingan dari langit. Leser, pado yên mak niku, selesernyo wenten tando-tando (kekuasoan Allah) peranti saben hambo yên mantu' (kepadoNyo).

## 34:10

Serto leser, sampun kame' sung wikan kepado Dawud karunio dari kame', (kame' befirman). Wahai gunung-gunung serto burung-burung (betasbela bebalen-balen besami Dawud, serto kame' sampun melembutke besi perantinyo).

## 34:11

Damella kelambi besi yên ageng-ageng serto ukurla anyamannyo, serto damelkela kebajekan. Leser, Kulo maha ningali napi yên niko damelke.

## 34:12

Serto kame' (tundukke) angin peranti Sulaiman, yên pejalanannyo sebulan serto pejalanannyo pado waktu sore sami dengen pejalanan sebulan (pulo'''k)? Serto kame' alîrke banyu tembago perantinyo. Serto sebagîan dari jin wenten yên bedamel di adepan-¬Nyo (di bawa kekuasoan-Nyo) dengen izin Tuhannyo. Serto sinten yên nyimpang di antaro wong-wong niku dari suruan kame'. kame' rasoke kepadonyo azab nerako yên apinyo murup-murup ageng nian.

## 34:13

Wong-wong niku (sedanten jîn) bedamel peranti Sulaiman sesuai dengen napi yên diayuninyo di antaronyo (namel) gedûng-gedûng yên tinggi, patung-patung, piring-piring yên (ageng-besaknyo) mak‘kayo kolam serto periuk-periuk yên tetep (wenten di pûcûk tungku). Bedamella hei keluargo Daud untuk besyukur (kepado Allah). Serto setîtî’ nian dari hambo-hambo Kulo yên besyûkûr.

## 34:14

Dades waktu kame' sampun netepke ajal (Sulaiman), nano wenten yên nunju’ke (ngesung wikanke) kepado wong-wong niku. ajalnyo niku kacowali rayap yên nedo tongkatnyo. dades waktu dio sampun tesûngkûr wikanla jin niku bahwo sekironyo wong-wong niku wikan yên ghoib cengki wong-wong niku nano tetep jerû sikso yên nginoke.

## 34:15

Leser, peranti kaum Saba’ wenten tando (keagengan Tuhan) di enggon pedaleman wong-wong niku. wenten duo kebon di sebela kanan serto di sebela keri (kepado wong-wong niku dikelapke). Tedola ole niko dari rezeki yên (dianugrake/disungke) Tuhan niko serto besyukurla kepado-Nyo (negeri niko) wentenla negeri yên saî (nyaman) sedengke (Tuhan niko) wentenla Tuhan yên Maha Pengampun.

## 34:16

Tapi wong-wong niku bepalîng. dades kame' kirim kepado wong-wong niku banjîr yên ageng serto kame' genti keduo kebon wong-wong niku dengen duo kebon yên ditumbui (kayu-kayu/batang-batang) yên bebua pait, batang Asi serto setîtî' batang Sidr.

## 34:17

Ma'nikula kame' ngesung balesan pado wong-wong niku, kerno kekafiran wong-wong niku. Serto kame' nano ngesungke azab (yên ma'niku-niku), melianke cumen kepado wong-wong yên kafir nian.

## 34:18

Serto kame' dadeske antaro wong-wong niku (penduduk Saba’) serto neger-negeri yên kame' berkati (Syam). Pinten-pinten negeri yên beparak-an serto kame' tetepke antaro negeri-negeri niku (antaro-antaro) perjalanan. Bejalanla niko di negeri-negeri niku waktu malem serto awan ari dengen aman atawa teneng.

## 34:19

Dades wong-wong niku bekelap, engge Tuhan kame', tebîkelala antaro perjalanan kame', serto (bearti wong-wong niku) ? Nyolimi awa' wong-wong niku dewe', dades kame' dadeske wong-wong niku ceriosan serto kame' ancurke wong-wong niku seancur-ancurnyo. Leser, pado yên ma'niku-niku leser-leser wenten tando-tando (kekuasoan Allah) peranti saben wong yên sobar serto besyukur.

## 34:20

Serto leser, iblis sampun angsal meyakinke tehadep keleseran sangkoannyo, laju wong-wong niku numutinyo kacawaki sebagîan dari wong-wong mukmin.

## 34:21

Serto nano wenten kekuasoan (iblis) tehadep wong-wong niku, melianke cumen supayo kame' angsal ngebenoke sinten yên beiman kepado wentennyo akherat serto sinten yên maler ragu-ragu tentang (akherat) niku. Serto Tuhan niko maha meliaro sedanten-dantennyo.

## 34:22

Kelapkela (Muhammad), ajakla wong-wong niku yên niko anggep (dades Tuhan) selian Allah ! Wong-wong niku nano punyo (kekuasoan) seberat zarra saos di langit serto di bumi, serto wong-wong niku sami sekali nano punyo ketumutannyo jerû (nyiptake) langit serto bumi serto nano wenten di antaro yên dades penûlûng perantinyo.

## 34:23

Serto syafaat (pertulungan) di sisiNyo cumen beguno peranti wong yên sampun diizinke--Nyo (amgsal syafaat niku) sehinggo kapan sampun diilangke katakutan dari ati wong-wong niku. Wong-wong niku bekelap, napi yên sampun difirmanke ole Tuhan niko ? Wong-wong niku nyawab (kelapan) yên leser, serto Dio-la yên maha tinggi, maha ageng.

## 34:24

Kelapkela (Muhammad) sintenla yên nge-sung rezeki kepado niko dari langit serto dari bumi ? Kelapkela, “Allah”, serto selesernyo kame' atawa niko (wong-wong musyrik), cengki wenten di jerû keleseran atawa jerû kesesetan yên nyato

## 34:25

Kelapkela, niko nano bakal ditedoi tanggung jawab dengen napi yên niko damelke serto kame' jugo nano bakal ditedoi tanggung jawab dengen napi yên niko damelke.

## 34:26

Kelapkela, Tuhan kito bakal ngumpulke kito sedantennyo, sampun niku Dio ngesung kepûtûsan antaro kito dengen leser. Serto Dio yên Maha Pengesung kepûtûsan, Maha Wikan.

## 34:27

Kelapkela, tingalkela kepado kulo sembah-an-sembahan yên niko ubungke dengen Dio dades sekutu-sekutu (Nyo), nano mung¬kin ! Selesernyo Dio-la, Allah yên Maha Perkaso, Maha Bijaksano.

## 34:28

Serto kame' nano ngutus niko (Muhammad), melianke kepado sedanten umat manusio dades tukang makto kabar gembira serto dades pengesung perengetan, tapi kata manusio nano wikan

## 34:29

Serto wong-wong niku bekelap, kapanla (rawûnyo) janji niki, kalu niko wong-wong yên leser

## 34:30

Kelapkela, peranti niko wenten dinten yên sampun dijanjike (dinten kiamat), niko nano angsal nyatu penggengselan atawa percepetannyo sedenget saos.

## 34:31

Serto wong-wong kafir bekelap, “kame' nano bakal beiman kepado Al-Qur’an niki serto nano (pulo'''k) kepado kitab yên sederengnyo “serto (alangke ngerinyo) kalu niko ningali waktu wong-wong yên zolim niku diadepke kepado Tuhannyo, sebagîan wong-wong niku malinke kelapannyo kepado sebagîan yên lian, wong-wong yên dianggep lema bekelap kepado wong-wong yên nyombongke awa', “kalu nanola kerno niko tamtula kame' dades wong-wong mukmin”.

## 34:32

Wong-wong yên nyombongke awa' bekelap kepado wong-wong yên dianggep lema, kame'la yên sampun ngalangi niko supayo angsal petunjuk sesampun petunjuk niku rawû kepado niko ? (Nano) selesernyo niko dewe'la wong-wong yên bedamel doso

## 34:33

Serto wong-wong yên dianggep lema bekelap kepado wong-wong yên nyombong¬ke awa', “(Nano)” selesernyo tipu dayo (niko) pado waktu malem serto awan (yên ngalangi niko), waktu niko ngajak kame' supayo kafir kepado Allah serto nadeske sekutu-sekutu perantinyo. Wong-wong niku nyatoke penyeselan waktu wong-wong niku ningali azab serto kame' pasang¬ke belenggu di gulunyo wong-wong yên kafir, wong-wong niku nano dibales, melianke sesuai dengen napi yên sampun wong-wong niku damelke.

## 34:34

Serto saben kame' ngutus sesios pengesung perengetan kepado sios negeri, wong-wong niku yên edup mewa (di negeri niku) bekelap, kame' leser-leser ngingkari napi yên niko sampeke dades kengkenan.

## 34:35

Serto wong-wong niku bekelap, kame' punyo langkung kata harto serto zuriat-zuriat (daripado niko) serto kame' nano bakal diazab.

## 34:36

Kelapkela, leser, Tuhan kulo melapangke rezeki peranti sinten yên Dio ayuni serto matesinyo (peranti sinten yên Dio ayuni), tapi kata manusio nano wikan

## 34:37

Serto bukanla harto atawa zuriat-zuriat niko yên marakke niko kepado kame', melianke wong-wong yên beiman serto namelke kebajekan, wong-wong niku-nikula yên angsal balesan yên belipet gando dengen napi yên sampun wong-wong niku damelke serto wong-wong niku aman sentoso di enggon-enggon yên tinggi (jerû suargo).

## 34:38

Serto wong-wong yên beusoho nentang - kame' untuk melemake (ngagalke azab kame'), wong-wong niku dilînggîke ke jerû azab.

## 34:39

Kelapkela, “leser, Tuhan kulo melapangke atawa meluaske rezeki serto matesinyo peranti sinten yên Dio ayuni di antara hambo-hambonyo”, serto napi saos yên niko infakke, Allah bakal ngentinyo serto Dio-la pengesung rezeki yên tesaê

## 34:40

Serto (imutla) pado dinten (waktu) Allah ngumpulke wong-wong niku sedantennyo, sampun niku Dio befirman kepado sedanten malaekat, napila kepado niko wong-wong niku niki senantu nyemba.

## 34:41

Sedanten malaekat niku nyawab, maha suci niko. Nikula pelendung kame', bukan wong-wong niku. Bahkan wong-wong niku sampun nyemba jin, kata wong-wong niku beiman kepado jin.

## 34:42

Dades pado dinten niki sebagîan niko nano kuaso (ngerawûke) munafaat atawa (nulak) mudhorat kepado sebagîan yên lian. Serto kame' kelapke kepado wong-wong yên zolim, rasokela ole niko azab nerako yên senantu niko bohongke

## 34:43

Serto kapan dibacoke kepado wong-wong niku - kame' yên jelas (terang), wong-wong niku bekelap, wong niku nano lian cumen kepengen ngalang-ngalangi niko dari napi yên disemba ole nenek puyang niko, serto wong-wong niku bekelap, “(Al-Qur’an) niki nano lian cumenla kebohongan yên diwenten-wentenke saos”. Serto wong-wong kafir bekelap tehadep keleseran waktu keleseran (Al-Qur’an) niku rawû kepado wong-wong niku, niki nano lian cumenla sihir yên nyato.

## 34:44

Serto kame' nano kalo ngsung wikan kepado wong-wong niku kitab-kitab yên wong-wong baco serto kame' nano kalo ngutus sesios pengesung perengetan kepado wong-wong niku sedereng niko (Muhammad).

## 34:45

Serto wong-wong yên sedereng wong-wong niku sampun mudike (sedanten rosul), sedengke wong-wong (kafir Mekkah) niku dereng sampe nerimo sepersepulu dari napi yên sampun kame' sung wikan kepado wong-wong senantu niku tapi wong-wong niku mudike sedanten rosul kulo. dades (tingalila) ma'pundi dahsyatnyo akibat murkonyo Kulo.

## 34:46

Kelapkela, Kulo ayun merengetke kepado niko sios hal saos, iyola supayo niko ngadep Allah (dengen ikhlas) beduo-duo atawa dewe'-dewe'. Sampun niku supayo niko pikirke (tentang Muhammad). Rencang niko niku nano gilo atawa sawan setîtî' saos. Dio nano lian cumenla sesios pengesung perengetan peranti niko sedereng (ngadepi) azab yên keras.

## 34:47

Kelapkela (Muhammad), imbalan napi saos yên Kulo mintak kepado niko, dades niku peranti niko, imbalan kulo cumenla dari Allah, serto Dio maha wikan sedanten-dantennyo.

## 34:48

Kelapkela, “Selesernyo Tuhan kulo ngesung wahyu keleseran. Dio maha wikan sedanten yên ghoib”.

## 34:49

Kelapkela, “Keleseran sampun rawû serto yên bathil niku nano bakal mulani, serto nano (pulo'''k) bakal maleni”.

## 34:50

Kelapkela, “Kalu kulo seset, dades selesernyo kulo seset peranti awa' kulo dewe', serto kalu kulo angsal petunjuk”. dades niku dikernoke napi yên diwahyuke Tuhan kulo kepado kulo”. Leser, Dio maha nenger, maha parak.

## 34:51

Serto (alangke ngerinyo) sekironyo niko ningali wong-wong niku (wong-wong kafir) waktu tekanjat ketakutan (pado dinten kiamat), laju wong-wong niku nano angsal ngiculke awa' serto wong-wong niku ditangkep dari enggon yên parak (peranti dibakto ke nerako).

## 34:52

Serto (waktu) wong-wong niku bekelap, “kame' beiman kepadoNyo ? Tapi ma'pundi wong-wong niku angsal nyape (angsal) keimanan dari enggon yên jao”.

## 34:53

Serto leser, wong-wong niku sampun ngingkari Allah sedereng niku serto wong-wong niku mudike tentang yên ghoib dari enggon yên jao.

## 34:54

Serto diesung pengalang antaro wong-wong niku dengen napi yên wong-wong niku pengeni sema'pundi yên didamelke tehadep wong-wong yên sepaham atawa seangle dengen wong-wong niku yên senantu. Selesernyo wong-wong niku senantu (di dunio) jerû keraguan yên jerû (mendalem

## 35:1

Sedanten puji peranti Allah Pencipto langit serto bumi, yên nadeske malaekat sebagê kengkenan-kengkenan (peranti ngûrûs' bemecem-mecem ûrûs'an) yên punyo kepa’, sewang-sewang (wenten yên) duo, tigo serto empat. Allah nambakenyo pado ciptoan-Nyo napi yên Dio kenda’i. Leser, Allah Mahakuaso ates sedantennyo.

## 35:2

Napi saos di antaro rohmat Allah yên disungke kepado manusio, dades nano wenten yên angsal nahannyo, serto napi saos yên ditahan-Nyo dades nano wenten yên sanggup peranti ngeculinyo sesampun niku. Serto Dwêntenla Yên Mahaperkaso, Mahabijaksano

## 35:3

Wahai manusio! Imutla ayun ni’mat Allah kepado niko. Wenten nano pencipto selian Allah yên angsal ngesung rezeki kepado niko dari langit serto bumi? Nano wenten tuhan selian Dio; dades napi niko bepalîng (dari ketauhidan)?

## 35:4

Serto kalu wong-wong niku mudike niko (sesampun niko ngesung perengetan), dades leser, rosul-rosul sedereng niko sampun dibudike pulo'. Serto cumen kepado Allah sedanten ûrûs'an dimantû’ke.

## 35:5

Wahai manusio! Leser, janji Allah niku leser, dades nano angsalla keîdupan dunio merdayoke niko serto nano angsalla (setan) yên pinter mudike, merdayoke niko tentang Allah.

## 35:6

Leser, setan niku musu peranti niko, dades perlakukela dio sebagê musu, kerno selesernyo setan niku cumen ngaja’ gûgû'nyo supayo wong-wong niku dades pendudu’ nerako yên murup-murup.

## 35:7

Wong-wong yên kafir, wong-wong niku ayun angsal azab yên keras nian. Serto wong-wong yên beiman serto namelke keleseran, wong-wong niku angsal ampunan serto pahalo yên ageng.

## 35:8

Dades napi pantes wong yên didadeske teraso cindo damelan buru’nyo, sampun niku nganggep saê damelannyo niku? Selesernyo Allah nyesetke sinten yên Dio kenda’i serto ngesung petunju’ kepado sinten yên Dio kenda’i. dades nano angsal niko (Muhammad) tala’ke awa’ niko binaso kerno kesedean tehadep wong-wong niku. Selesernyo Allah Maha Wikan napi yên wong-wong niku damel.

## 35:9

Serto, Allah-la yên ngirimke angin; sampun niku (angin niku) ngerakke awan, dades Kame’ arake awan niku ke sios negeri yên padem (tandus) laju dengen ujan niku. Kame’ murupke bumi sampun padem (kering). Ma’kayo nikula kebangkîtan niku.

## 35:10

Sinten saos ayuni kemulioan, dades (wikanila) kemulioan niku sedantennyo punyo Allah. Kepado-Nyola ayun nae’ kelapan-kelapan yên saê, [^894]  serto amal keleseran. Dio ayun ngangkatnyo. [^895] Wenten saos wong-wong yên ngerencanoke kejahatan wong-wong niku ayun angsal azab yên keras nian, serto rencano jahat wong-wong niku ayun ancur.

[^894]: Sebagîan mufassir ngelapke bahwa kelapan yên saê niku wêntenla Kalimat Tauhid yaitu Lā ilāha illallāh, serto wenten pulo' yên ngelapke zikir kepado Allah serto wenten pulo' yên ngelapke  sedanten kelapan yên saê yên dikelapke kerno Allah.

[^895]: Kelapan saê serto amal yên saê niku dimunggahke peranti diterimo serto disung-Nyo pahalo

## 35:11

Serto Allah nyiptoke niko dari tana sampun niku dari banyu mani, sampun niku Dio nadeske niko bepasangan (lanang serto wadon). Nano wenten sios wadon yên bunting serto melahirke, melianke dengen sios wong serto nano pulo' dikirangi umurnyo, melianke (sampun ditetepke) jerû Kitab (Lauḥ Mahfūẓ). Leser, yên ma’niku gampang bagî Allah.

## 35:12

Serto nano sami (antaro) duo lautan, yên niki campa, seger, sedep diminum serto yên lian masin male pait. Serto dari (sewang-sewang lautan) niku nano angsal nedo daging yên seger serto niko angsal metuke periasan yên niko pake, serto di ngeriku niko ningal kapal-kapal belayar mela laut supayo niko angsal merunut karunio-Nyo serto supayo niko besyukur.

## 35:13

Dio ngelebetke malem ke jerû awan serto ngelebetke awan ke jerû malem serto nundukke matoari serto bulan, sewang-sewang beputer nurut waktu yên ditentuke. Yên (bedamel) ma’niku wêntenla Allah Tuhan niko, punyo-Nyola sedanten kerajaan. Serto wong-wong yên niko aja’ (semba) selian Allah nano punyo napi-napi meski saos setipis kulit ari.

## 35:14

Kalu niko ngaja’ wong-wong niku, wong-wong niku nano nenger aja’an niko, serto sekironyo wong-wong niku nenger, wong-wong niku jugo nano ngangsalke permintaan niko. Serto pado dinten Kiamat wong-wong niku ayun ngingkari kemusyrikan niko serto nano wenten yên angsal ngesungke keterangan kepado niko ma’kayo yên disungke ole (Allah) Yên Maha telaten.

## 35:15

Wahai manusio! Nikola yên merluke Allah, serto Allah Dwêntenla Yên Mahasugih (nano merluke sios saos), Maha Tepuji.

## 35:16

Kalu Dio ayuni, niscayo Dio minasoke niko serto ngerawûke makhluk yên anyar (peranti ngentike niko).

## 35:17

Serto yên ma’niku, niku nano sulit bagî Allah

## 35:18

Serto wong yên bedoso nano ayun mikul doso wong lian. Serto kalu sesios wong yên dibebani berat dosonyo manggil (wong lian) peranti mikul bebannyo niku nano ayun dipikulke setîtî' saos, meski saos (yên dipanggilnyo niku) sana’nyo. Selesernyo yên angsal niko sung perenge¬tan cumen wong-wong yên takut kepado (azab) Tuhannyo (meski saos) wong-wong niku nano ningali-Nyo [^896]  serto wong-wong niku yên namelke semayang (sholat). Serto sinten saos merseke awa’nyo, selesernyo dio merseke awa’ peranti kesaêan awa’nyo dewe’. Serto kepado Allah-la panggonan mantû’.

[^896]: Sebagîan mufassir nafsirke bil ghoib jerû ayat niki wêntenla sewaktu wong-wong niku dewe’an tanpo ningal wong lian.

## 35:19

Serto nanola sami wong yên buto dengen wong yên mele’ (ningal).

## 35:20

Serto nano (pulo') sami gelep gulito dengen cahayo.

## 35:21

Serto nano (pulo') sami yên tedu dengen yên panas.

## 35:22

Serto nano (pulo') sami wong yên îdup dengen wong yên padem. Leser, Allah ngesungke penengeran kapado sinten yên Dio kenda’i serto niko (Muhammad) nano ayun sanggup nadeske wong yên di jerû kubur angsal nenger. [^897]

[^897]: Nabi Muhammad saw nano angsal ngesung petunju’ kepado wong-wong musyrik yên sampun padem atinyo

## 35:23

Niko nano lian cumenla sesios wong pengesung perîngetan.

## 35:24

Leser, Kame’ ngutus niko dengen makto keleseran [^898] sebagê makto kabar gembiro serto sebagê pengesung perîngetan. Serto nano wenten sios saos umat melianke di ngeriku sampun rawû sios wong pengesung perîngetan

[^898]: Agamo tauhid serto hukum-hukumnyo.

## 35:25

Serto kalu wong-wong niku mudike niko, dades leser, wong-wong yên sedereng wong-wong niku saos sampun mudike (rosul-rosul); sewaktu rosul-rosulnyo rawû dengen makto keterangan yên nyato (mu’jizat), zabur, serto kitab yên ngesung penjelasan yên sempurno. [^899]

[^899]: Allah ngesung petunju’ kepado sinten yên Dio kenda’i dengen ngesung kesanggupan peranti dengerke serto nerimo keterangan-keterangan.

## 35:26

Sampun niku Kulo azab wong-wong yên kafir, dades (tingalila) ma’pundi akibat kemurkoan Kulo.

## 35:27

Nanola niko ningali bahwa Allah nûrûnke toyo dari langit laju dengen toyo niku Kame’ asilke bua-buahan yên aneko mecem jenisnyo. Serto di antaro gunung-gunung niku wenten garis-garis pûtî serto abang yên aneko mecem klêrnyo serto wenten (pulo') yên item kelet.

## 35:28

Serto ma’niku (pulo') di antaro manusio, makhluk begerak yên benyawo serto binatang-binatang ingonan wenten yên bemecem-mecem klêrnyo (serto jenisnyo). Di antaro hambo-hambo Allah yên takut kepado-Nyo, cumenla sedanten ulama’. [^900] Leser, Allah Mahaperkaso, Maha Pengampun.

[^900]: Wong-wong yên wikan ilmu keagengan serto kekuasoan Allah.

## 35:29

Selesernyo wong-wong yên selelu maco Kitab Allah (Al-Qur’an) serto namelke semayang (sholat) serto nginfaqke sebagîan rezeki yên Kame’ sungke kepadonyo dengen diem-diem serto terang-terangan, wong-wong niku ngarepke sade yên nano ayun rugi,

## 35:30

Supayo Allah nyempurnoke pahalonyo kepado wong-wong niku serto namba karunio-Nyo. Leser, Allah Maha Pengampun, Maha Nyukuri. [^901]

[^901]: Allah nyukuri hambo-Nyo, ngesung pahalo terhadep amal-amal hamba-Nyo memaafke kesalahannyo, nambah ni’mat-Nyo serto sebagainyo.

## 35:31

Serto napi yên sampun Kame’ wahyuke kepado niko (Muhammad) wêntenla Kitab (Al-Qur’an) nikula yên leser, meleserke kitab-kitab yên sederengnyo. Leser, Allah leser-leser Maha Wikan, Maha Ningali (keadoan) hambo-hamboNyo

## 35:32

Sampun niku Kitab niku Kame’ wariske kepado wong-wong yên Kame’ pilih di antaro hambo-hambo Kame’, laju di antaro wong-wong niku wenten yên zholimi awa’ dewe’, wenten yên pertengahan serto wenten (pulo') yên langkung dumin bedamel keleseran [^902] dengen izin Allah. Yên ma’niku wêntenla karunio yên ageng.

[^902]: Menzholimi awa’ dewe’ wêntenlah wong yên langkung kata kesalahannyo daripado keleserannyo, serto “pertengahan” wêntenla wong yên keleserannyo berbanding sami dengen kesalahannyo, sedeng yên dimaksud dengen “wong-wong yên langkung dumin bedamel keleseran” wêntenla wong-wong yên keleserannyo kata nian serto jarang bedamel kesalahan.

## 35:33

(Wong-wong niku ayun angsal) suargo ‘Adn, wong-wong niku lînggî ke jerûnyo, di jerûnyo wong-wong niku disung periasan gelang-gelang dari emas serto mutiaro, serto kelambi wong-wong niku di jerûnyo wêntenla sutro.

## 35:34

Serto wong-wong niku bekelap, “Sedanten puji peranti Allah yên sampun ngilangke kesedîan dari kame’. Leser, Tuhan kame’ leser-leser Maha Pengampun, Maha Nyukuri.

## 35:35

Yên dengen karunio-Nyo nudukke kame’ jerû enggon yên kekel (suargo); di jerûnyo kame’ nano meraso cape’ serto nano pulo' meraso lesu.

## 35:36

Serto wong-wong yên kafir, peranti wong-wong niku nerako Jahanam. Wong-wong niku nano dibinasoke singgo wong-wong niku padem, serto nano dientengke dari wong-wong niku azabnyo. Ma’nikula Kame’ males saben wong yên kafir nian.

## 35:37

Serto wong-wong niku meki’ di jerû nerako niku, “Yo Tuhan kame’, metukela kame’ (dari nerako), niscayo kame’ ayun namelke kebajîkan, yên belianan dengen yên sampun kame’ damelke bingen.” (Dikelapke kepado wong-wong niku). “Nanoke Kame’ sampun manjangke umur niko supayo angsal bepikir peranti wong yên ayun bepikir, padohal sampun rawû kepado niko sios wong pengesung perîngetan? dades rasokela (azab Kame’), serto peranti wong-wong zholim nano wenten sios wong dades penolong

## 35:38

Leser, Allah wikan yên ghoib (tesingit) di langit serto di bumi. Leser, Dio Maha Wikan sedanten isi ati.

## 35:39

Dio-la yên nadeske niko dades kholifa-kholifa di bumi. Sinten saos kafir, dades (akibat) kekafirannyo ayun nimpo awa’nyo dewe’. Serto kekafiran wong-wong kafir niku cumen ayun namba kemurkoan di sisi Tuhan wong-wong niku. Serto kekafiran wong-wong kafir niku cumen ayun namba kerugian wong-wong niku saos.

## 35:40

Kelapkela “Terangkela ole niko tentang rencang-rencang niko yên niko kengken selian Allah.” Tingalkela kepado Kulo (bagîan) pundila dari bumi niki yên sampun wong-wong niku ciptoke, atawa wong-wong niku punyo peran serto jerû (penyiptoan) langit, atawa wen¬ten nano Kame’ ngesung kitab kepado wong-wong niku, singgo wong-wong niku angsal keterangan-keterangan yên nyato darinyo? Selesernyo wong-wong zolim niku, sebagîan wong-wong niku cumen nyemayoanke budian saos kepado sebagîan yên lian.

## 35:41

Leser, Allah yên nahan langit serto bumi supayo nano ilang (lenget) serto kalu keduonyo ayun ilang nano wenten sios wong saos yên angsal nahannyo selian Allah. Leser, Dio Maha Penyantun, Maha Pengampun.

## 35:42

Serto wong-wong niku besumpa dengen nami Allah dengen leser-leser bahwa kalu rawû kepado wong-wong niku sios wong pengesung perîngetan, niscayo wong-wong niku ayun langkung angsal petunju’ dari sala sios umat-umat (yên lian). Tapi sewaktu pengesung perîngetan rawû kepado wong-wong niku, nano namba (napi-napi) kepado wong-wong niku, bahkan semakim tebi wong-wong niku dari (keleseran),

## 35:43

Kerno kesombongan (wong-wong niku) di bumi serto kerno rencano (wong-wong niku) yên jahat. Rencano yên jahat niku cumen ayun nimpo wong yên ngerencanokenyo dewe’. Wong-wong niku cumenla nunggu (belakunyo) ketentuan kepado wong-wong yên kerihin. [^903] dades niko nano ayun angsal perubahan bagî Allah, serto nano (pulo') ayun nemoni penyimpangan peranti ketentuan Allah niku.

[^903]: Yên direti dengen “ketentuan wong-wong yên kerihin” wêntenla nyampa’nyo azab kepado wong-wong yên nano percayo rosul.

## 35:44

Serto nanola wong-wong niku kesah di bumi laju ningal ma’pundi akhir wong-wong sedereng wong-wong niku (yên mudike rosul), padohal wong-wong niku langkung ageng kekuatannyo dari wong-wong niku? Serto nano wenten sesios saos yên angsal melemake Allah, baek di langit serto di bumi. Leser, Dio Maha Wikan, Mahakuaso

## 35:45

Serto sekironyo Allah ngukum manusio dikernoke napi yên sampun wong-wong niku damelke, niscayo Dio nano ayun nyisoke sios saos makhluk begera’ yên benyawo di bumi niki, tapi Dio nundo (ukuman)nyo, sampe waktu yên sampun ditentuke. Mengkin napibilo ajal wong-wong niku sampe, dades Allah Maha Ningal (keadoan) hambo-hamboNyo.

## 36:1

Yā Sīn

## 36:2

Demi Al-Qur’an yên penu hikma.

## 36:3

Leser, niko (Muhammad) wêntenla sios wong dari rosul-rosul.

## 36:4

(Yên wenten) di pucu’ jalan yên lûrûs'.

## 36:5

(Sebagê wahyu) yên diturunke ole (Allah) Yên Mahaperkaso, Maha Penyayang.

## 36:6

Supayo niko ngesung perîngetan kepado sios kaum yên nene’ puyangnyo dereng kalo disung perîngetan, kerno niku wong-wong niku leno.

## 36:7

Leser, cengki belaku kelapan (ukuman) tehadep kata wong-wong niku, kerno wong-wong niku nano beiman.

## 36:8

Leser, Kame’ sampun masang belenggu di gulu wong-wong niku, laju tangan wong-wong niku (diangkat) ke dagu, kerno niku wong-wong niku tecunga’.

## 36:9

Serto Kame’ dadeske di adepan wong-wong niku sekerem (gedêg) serto di buri wong-wong niku jugo sekerem, serto Kame’ nutup (mato) wong-wong niku singgo wong-wong niku nano angsal ningal

## 36:10

Serto sami saos peranti wong-wong niku, napi niko ngesung perîngetan kepado wong-wong niku atawa niko nano ngesung perîngetan kepado wong-wong niku, wong-wong niku nano ayun beiman jugo.

## 36:11

Selesernyo niko cumen ngesung perîngetan kepado wong-wong yên ayun tumut perîngetan [^904] serto yên takut kepado Tuhan Yên Maha Pengasî, meski saos wong-wong niku nano ningali-Nyo. dades sungla wong-wong niku kabar ladas dengen ampunan serto pahalo yên mulio

[^904]: Perîngetan yên disungke oleh Nabi Muhammad saw, cumen beguno peranti wong yên ayun numutinyo

## 36:12

Leser, Kame’la yên ngedupke wong-wong yên padem, serto Kame’la yên nyatet napi yên sampun wong-wong niku damelke serto bekas-bekas yên wong-wong niku (tinggalke). Serto sedantennyo Kame’ kumpulke jerû Kitab yên nyato (Lauḥ Maḥfūẓ).

## 36:13

Serto damella sios perumpamoan peranti wong-wong niku, wêntenla pendudu’ sios negeri, sewaktu kengkenan-kengkenan rawû kepado wong-wong niku

## 36:14

(Wêntenla) sewaktu Kame’ ngutus kepado wong-wong niku duo wong kengkenan, laju wong-wong niku mudike keduonyo, sampun niku Kame’ kuatke dengen (kengkenan) yên ketigo, dades ketigo (kengkenan niku) bekelap, “Leser, kame’ wêntenla wong-wong yên diutus kepado niko”.

## 36:15

Wong-wong niku (pendudu’ negeri) nyawab, “Niko niki cumenla manusio ma’kayo kame’, serto (Allah) Yên Maha Pengasî nano nûrûnke sios napi saos, niko cumenla tukang mudike saos.”

## 36:16

Wong-wong niku bekelap, “Tuhan kame’ wikan selesernyo kame’ wêntenla kengkenan-kengkenan (-Nyo) kepado niko.

## 36:17

Serto kewajiban kame’ cumanla nyampeke (perenta Allah) dengen nyato.”

## 36:18

Wong-wong niku nyawab, “Selesernyo kame’ benasib malang kerno niko. Leser, kalu niko nano berenti (ngajak kame’), niscayo kame’ rajam niko serto niko cengki ayun ngerasoke siksoan yên pedî dari kame’

## 36:19

Wong-wong niku (kengkenan-kengkenan) niku bekelap, “Kemalangan niko niku wêntenla kerno niko dewe’. Napi kerno niko disung perîngetan? Selesernyo niko wêntenla kaum yên tepeliwat

## 36:20

Serto rawûla dari ujung kota, sios wong lanang  [^905] dengen begancang dio bekelap, “Wahai kaum kulo! Tumutla kengkenan-kengkenan niku.

[^905]: Nurut mufassir, lanang niku benami Habib An-Najar.

## 36:21

Tumutla wong yên nano nyatu imbalan kepado niko; serto wong-wong niku wêntenla wong-wong yên angsal petunjuk.

## 36:22

Serto nano wenten alesan peranti kulo peranti nano nyemba (Allah) yên sampun nyiptoke kulo serto cumen kepado-Nyola niko ayun dimantû’ke

## 36:23

Napi kulo ayun nyemba tuhan-tuhan selian-Nyo? Kalu (Allah) Yên Maha Pengasî ayuni bencano tehadep kulo, cengki petulungan wong-wong niku nano beguno sami sekali peranti awa’ kulo serto wong-wong niku (jugo) nano angsal nyelametke kulo.

## 36:24

Selesernyo kalu kulo (bedamel) ma’niku, cengki kulo wenten jerû kesesetan yên nyato

## 36:25

Selesernyo kulo sampun beiman kepado Tuhan niko, dades dengerkela (pengakonan keimanan) kulo.”

## 36:26

Dikelapke (kepadonyo), “Ngelebetla ke suargo”  [^906] Dio (lanang niku) bekelap, “Alangke saênyo sekironyo kaum kulo wikan

[^906]: Nurut riwayat, lanang niku dibunu ole kaumnyo sampun io ngelapke kato-katonyo sebagê nasehat kepado kaumnyo sema’pundi niku jerû ayat 20 s/d 25. Sewaktu dio ayun padem; malaikat turun ngesung wikan bahwa Allah sampun ngampuni dosonyo serto dio ayun ngelebet ke suargo.

## 36:27

Napi yên nyebabke Tuhan kulo ngesung ampun kepado kulo serto nadeske kulo telebet wong-wong yên sampun dimulioke.”

## 36:28

Serto sampun dio (padem), Kame’ nano nûrûnke sios pasukan saos dari langit kepado kaumnyo, serto Kame’ nano perlu nûrûnkenyo

## 36:29

Nano wenten siksoan tehadep wong-wong niku melianke dengen sios peki’an sios, dades sewaktu niku wong-wong niku padem

## 36:30

Alangke ageng penyeselan tehadep hambo-hambo niku, saben rawû sios rosul kepado wong-wong niku, wong-wong niku selelu nguyo’-nguyo’nyo.

## 36:31

Nanola wong-wong niku wikan pinten kata umat-umat sedereng wong-wong niku yên sampun Kame’ binasoke. Wong-wong (yên sampun Kame’ binasoke) niku nano wenten yên mantû’ kepado wong-wong niku. [^907]

[^907]: Wong-wong niku nano mantû’ ke dunio.

## 36:32

Serto saben (umat) sedantennyo ayun dihadepke kepado Kame’.

## 36:33

Serto sios tando (keagengan Allah) peranti wong-wong niku wêntenla bumi yên mati (tandus). Kame’ îdupke bumi niku serto Kame’ metuke darinyo biji-bijian, dades dari (biji-bijian) niku wong-wong niku nedo.

## 36:34

Serto Kame’ dadeske padonyo di bumi niku kebon-kebon kurmo serto anggur serto Kame’ pancarke padonyo bepinten mato toyo.

## 36:35

Supayo wong-wong niku angsal nedo dari buanyo, serto dari asil damelan tangan wong-wong niku. dades napi wong-wong niku nano besyukur?

## 36:36

Mahasuci (Allah) yên sampun nyiptoke sedantennyo bepasang-pasangan, bae’ dari napi yên ditûmbûke ole bumi serto dari awa’ wong-wong niku dewe’, maupun dari napi yên nano wong-wong niku wikan

## 36:37

Serto sios tando (keagengan Allah) peranti wong-wong niku wêntenla malem; Kame’ tinggalke awan dari (malem) niku, dades sewaktu niku wong-wong niku (wenten jerû) kegelepan.

## 36:38

Serto matoari bejalan di enggon ngidernyo. Ma’nikula ketetepan (Allah) Yên Mahaperkaso, Maha Wikan.

## 36:39

Serto sampun Kame’ tetepke enggon ideran peranti bulan, singgo (sampun io rawû ke enggon ideran yên pengabesan) mantû’la io ma’kayo bentuk tandan yên sepu. [^908]

[^908]: Bulan niku pado awalnyo alit bebentu’ sabit, sampun niku sesampun nempati panggonan ideran, io dades purnamo, sampun niku pado panggonan ideran pengabesan ningal ma’kayo tandan kering yên ngelengkung.

## 36:40

Nanola mungkin peranti matoari ngejer bulan serto malem saos nano angsal nuloni siang. Sewang-sewang ngider pado garis idernyo.

## 36:41

Serto sios tando (keagengan Allah) peranti wong-wong niku wêntenla bahwo Kame’ angkut zuriat wong-wong niku jerû baito yên penu muatan.

## 36:42

Serto Kame’ ciptoke (jugo) peranti wong-wong niku (angkutan lian) ma’kayo napi yên wong-wong niku nae’i. [^909]

[^909]: Binatang-binantang tunggangan serto alat-alat pengangkutan umumnyo.

## 36:43

Serto kalu Kame’ ayuni, Kame’ benyu’ke wong-wong niku. dades nano wenten penulung peranti wong-wong niku serto nano (pulo') wong-wong niku diselametke

## 36:44

Melianke (Kame’ selametke wong-wong niku) kerno rohmat yên ageng dari Kame’ serto peranti ngesung keladasan îdup sampe waktu tertentu.

## 36:45

Serto napibilo dikelapke kepado wong-wong niku, “Takutla niko ayun sikso yên di adepan niko (di dunio) serto azab yên ayun rawû (akherat) supayo niko angsal rohmat.”

## 36:46

Serto saben kali sios tando dari tando-tando (keagengan) Tuhan rawû kepado wong-wong niku, wong-wong niku selelu bepaleng darinyo

## 36:47

Serto napibilo dikelapke kepado wong-wong niku, “Sungkela sebagîan rezeki yên disungke Allah kepado niko,” wong-wong yên kafir niku bekelap kepado wong-wong yên beiman. “napi pantes kame’ ngesung nedo kepado wong-wong yên kalu Allah ayuni Dio ayun ngesunginyo nedo? Niko leser-leser jerû kesesetan yên nyato.”

## 36:48

Serto wong-wong niku (wong-wong kafir) bekelap, “Kapan semayoan (dinten tangi) niku (dades) kalu niko wong-wong yên leser?”

## 36:49

Wong-wong niku cumen nunggu sios peki’an, [^910] yên ayun minasoke wong-wong niku sewaktu wong-wong niku sedeng betengker

[^910]: Suaro embusan terompet yên pertamo yên babasbingkas bumi niki.

## 36:50

Singgo wong-wong niku nano angsal namel sios wasiat serto wong-wong niku (jugo) nano angsal mantû’ kepado sana’nyo.

## 36:51

Laju diembusla sangkakalo, [^911]  dades sewaktu niku wong-wong niku metu dari kuburnyo (jerû keadoan îdup), nuju kepado Tuhannyo.

[^911]: Embusan niku wêntenla embusan sangkakalo yên keduo yên mangkitke wong-wong jerû kubur.

## 36:52

Wong-wong niku bekelap, “Celakola kame’! Sintenla yên mangkitke kame’ dari panggonan tilem kame’ (kubur)?” Nikila yên disemayoanke (Allah) Yên Maha Pengasî serto leserla rosul-rosul(-Nyo).

## 36:53

Peki’an niku cumen sekali saos, dades sewaktu niku wong-wong niku sedantennyo diadepke kepado Kame’ (peranti dihisab).

## 36:54

Dades pado dinten niku sesios wong nano ayun dirugike setîtî' saos serto niko nano ayun disung balesan, kecuali sesuai dengen napi yên sampun niko damelke.

## 36:55

Selesernyo penduduk suargo pado dinten niku beladas-ladas jerû kesibu’an (wong-wong niku).

## 36:56

Wong-wong niku serto pasangan-pasangannyo wenten jerû enggon yên tedû, besender di pucu’ dipan-dipan.

## 36:57

Di suargo niku wong-wong niku angsal bua-buahan serto angsal napi saos yên wong-wong niku pengeni.

## 36:58

(Kepado wong-wong niku dikelapke), “Salām,” dades kelapan selamet dari Tuhan Yên Maha Penyayang.

## 36:59

Serto (dikelapke kepado wong-wong kafir), “Bepisala niko (dari wong-wong mu’min) pado dinten niki, wahai wong-wong yên bedoso!

## 36:60

Nanoke Kulo sampun merentake kepado niko wahai anak cucung Adam supayo niko nano nyemba setan? Leser, setan niku musu yên nyato peranti niko.

## 36:61

Serto endakla niko nyemba Kulo. Nikila jalan yên leser.”

## 36:62

Serto leser, dio (setan niku) sampun nyesetke sebagîan ageng di antaro niko. dades napi niko nano mafhum (terti)?

## 36:63

Nikila (nerako) Jahanam yên bingen sampun diperengetke kepado niko

## 36:64

Ngelebetlah ke jerûnyo pado dinten niki kerno bingen niko ngingkarinyo.

## 36:65

Pado dinten niki, Kame’ tutup mulut wong-wong niku, tangan wong-wong niku ayun bekelap kepado Kame’ serto sikil wong-wong niku ayun ngesung kesaksenan tehadep napi yên bingen wong-wong niku damelke.

## 36:66

Serto kalu Kame’ ayuni, cengkila Kame’ apuske peningalan mato wong-wong niku, singgo wong-wong niku belumban (ngerunut) jalan. dades ma’pundi mungkin wong-wong niku angsal ningal?

## 36:67

Serto kalu kame' ayuni, cengkila Kame’ uba bentu’ wong-wong niku di enggon wong-wong niku berado; singgo wong-wong niku nano sanggup bejalan male serto jugo nano sanggup mantû’

## 36:68

Serto sinten saos Kame’ panjangke umurnyo, niscayo Kame’ balike dio kepado awal kejadenan(nyo).  dades napi wong-wong niku nano terti [^912]

[^912]: Mantû’ dades lema serto kirang akal, ma’kayo buda’ alit.

## 36:69

Serto Kame’ nano ngajarke syair kepadonyo (Muhammad) serto besyair niku nanola pantes perantinyo. Al-Qur’an niku nano lian, cumenla pelajaran serto Kitab yên nyato.

## 36:70

Supayo dio (Muhammad) ngesung perîngetan kepado wong-wong yên îdup (atinyo) serto supayo cengki ketetepan (azab) tehadep wong-wong kafir.

## 36:71

Serto nanola wong-wong niku ningali bahwa Kame’ sampun nyiptoke binatang ternak (ingonan) peranti wong-wong niku, wêntenla sebagîan dari napi yên sampun Kame’ ciptoke dengen kekuasoan Kame’, laju wong-wong niku nguasoinyo?

## 36:72

Serto kame' nundukkennyo (binatang-binatang niku) peranti wong-wong niku, laju sebagîannyo peranti dades tunggangan wong-wong niku serto sebagîan peranti wong-wong niku nedo.

## 36:73

Serto wong-wong niku angsal bemecem munafaat serto minuman darinyo. dades napi wong-wong niku nano besyukur?

## 36:74

Serto wong-wong niku ngembil sesembahan selian Allah supayo wong-wong niku angsal pertulungan.

## 36:75

Wong-wong niku (sesembahan) niku nano angsal nulung wong-wong niku, padohal wong-wong niku dades tentra disiapke peranti nyago (sesembahan) niku.

## 36:76

Dades nano angsal sampe kelapan wong-wong niku namel niko (Muhammad) besedî ati. Leser, Kame’ wikan napi yên wong-wong niku singitke serto napi yên wong-wong niku nyatoke.

## 36:77

Serto nanoke manusio nyima’ (meratike) bahwa Kame’ nyiptokenyo dari setetes mani, tenyato dio dades musu yên nyato!

## 36:78

Serto Dio namel kiasan atawa perumpamoan peranti kame’ serto melaliken asal muasal kejadenannyo; dio bekelap, “Sintela yên angsal ngîdupke tulang-belulang, yên sampun ancur lebur?

## 36:79

Kelapkela (Muhammad), “Yên ayun ngîdupkenyo wêntenla (Allah) yên nyiptoken bungaran sekali. Serto Dio Maha Wikan tentang sedanten makhluk.

## 36:80

Wêntenla (Allah) yên nadesken api peranti niko dari kayu yên ijo, dades sewaktu niku niko murupke (api) dari kayu niku.”

## 36:81

Serto nanoke (Allah) yên nyiptoke langit serto bumi, wikan nyiptoke male yên serupo (sami) niku (jasad wong-wong niku yên sampun ancur niku)? Leser, serto Dio Maha Pencipto, Maha Wikan.

## 36:82

Selesernyo ûrûs'an-Nyo napibilo Dio ayuni sesios Dio cumen bekelap kepadonyo, “Dadesla!” dades dadesla sesios niku.

## 36:83

Dades Mahasuci (Allah) yên ditangan-Nyo kekuasoan sedantennyo serto kepado-Nyo niko dimantû’ke

## 37:1

Demi (rombongan malaekat) yên bebaris besof-sof.

## 37:2

Demi (rombongan) yên nega dengen leser-leser.

## 37:3

Demi (rombongan) yên macoke perîngetan

## 37:4

Leser, Tuhan niko leser-leser Esa (Sios).

## 37:5

Tuhan langit serto bumi serto napi yên wenten di antaro keduonyo serto Tuhan enggon-enggon terbitnyo matoari.

## 37:6

Selesernyo Kame’ sampun ngaesi langit dunio (yên tepara’), dengen aesan bintang-bintang.

## 37:7

Serto (Kame’) sampun nyagonyo dari saben setan yên durhako.

## 37:8

Wong-wong niku (setan-setan niku) nano angsal nenger (kelapan) sedanten malaekat serto wong-wong niku digutuki atawa disawati dari sedanten bucu

## 37:9

Peranti ngusir wong-wong niku serto wong-wong niku ayun angsal azab yên kekel.

## 37:10

Kecuali (setan) yên maling (kelapan); dades dio diuber ole binatang yên murup

## 37:11

Dades takenkela kepado wong-wong niku (musyrik Mekkah), “napi penciptoan wong-wong niku yên langkung saro atawa napi [^913] yên sampun Kame’ ciptoke niku? Selesernyo Kame’ sampun nyiptoke wong-wong niku dari tana liat

[^913]: Malaikat, langit, bumi serto lian-lian.

## 37:12

Bahkan niko (Muhammad) dades takjub (tehadep keingkaran wong-wong niku) serto wong-wong niku nginoke (niko).

## 37:13

Serto napibilo wong-wong niku disung perîngetan, wong-wong niku nano medulikenyo.

## 37:14

Serto napibilo wong-wong niku ningal sios tando (keagengan) Allah, wong-wong niku nguyo’-nguyo’ke

## 37:15

Serto wong-wong niku bekelap, “Niki nano lian cumenla sihir yên nyato.

## 37:16

Napibilo kame’ sampun padem serto sampun dades tana serto tulang-belulang, napi leser kame’ ayun dibangkitke (male).

## 37:17

Serto napi nene’ puyang kame’ yên sampun bingen ayun bangkitke (pulo')?”

## 37:18

Kelapkela (Muhammad), “Engge, serto niko ayun tehino.”

## 37:19

Dades selesernyo kebangkitan niku cumen dengen sios peki’an saos, dades sewaktu niku wong-wong niku ningalinyo.

## 37:20

Serto wong-wong niku bekelap, “Alangke celako kame’! (Kironyo) nikila dinten pembalesannyo niku.”

## 37:21

Nikila dinten kepûtûsan [^914]  yên bingen niko mudike.

[^914]: Dinten sewaktu Allah ngesung kepûtûsan serto balesan kepado hambo-hambo-Nyo.

## 37:22

(Diperîntake kepado malaekat), “Kumpulkela wong-wong yên zolim teko rencang sejawat wong-wong niku serto napi yên bingen wong-wong niku samba,

## 37:23

Selian Allah, laju tunju’kela kepado wong-wong niku jalan ke nerako.

## 37:24

Tahanla wong-wong niku (dienggon nyetop), selesernyo wong-wong niku ayun ditakeni.

## 37:25

Napi niko nano rembak-rembuk?”

## 37:26

Bahkan wong-wong niku pado dinten niku nyera (kepado kepûtûsan Allah).

## 37:27

Serto sebagîan wong-wong niku ngadep kepado sebagîan yên lian saling bebala

## 37:28

Selesernyo (ana’ bua) wong-wong niku bekelap (kepado pesirah-pesirah wong-wong niku), “Nikola yên bingen rawû kepado kame’ dari kanan. [^915]

[^915]: Pesirah-pesirah niku natangi ana’ buanyo dengen makto tipu muslihat yên mikat ati.

## 37:29

(Pesirah-pesirah) wong-wong niku nyawab, “(Nano), bahkan nikola yên nano (ayun) dades wong mu’min

## 37:30

Sedengke kame’ nano kuaso tehadep niko, bahkan niko dades kaum yên tepeliwat.

## 37:31

Dades pantes pkengkenan (azab) Tuhan nimpo kito, cengki kita ayun merasoken (azab niku).

## 37:32

Dades kame’ sampun nyesetke niko, selesernyo kame’ dewe’, wong-wong yên seset.

## 37:33

Dades selesernyo wong-wong niku pado dinten niku sami-sami merasoke azab.

## 37:34

Leser, ma’nikula Kame’ memperlakuke tehadep wong-wong yên bedamel doso.

## 37:35

Leser, bingen napibilo dikelapke kepado wong-wong niku, “Lā ilāha illallāh” (Nano wenten tuhan selian Allah), wong-wong niku nyombongke awa'.

## 37:36

Serto wong-wong niku bekelap, “Napi kame’ mesti ninggalke sembahan kame’ kerno sios wong penyair gilo?”

## 37:37

Padohal dio (Muhammad) rawû dengen makto keleseran serto meleserke rosul-rosul (sederengnyo).

## 37:38

Leser, niko cengki ayun merasoke azab yên pedî.

## 37:39

Serto niko nano disung balesan melianke tehadep napi yên sampun niko damelke.

## 37:40

Tapi hambo-hambo Allah yên direseke (dari doso).

## 37:41

Wong-wong niku angsal rezeki yên sampun ditentuke

## 37:42

(Wêntenla) bua-buahan. Serto wong-wong niku wong yên dimulioke.

## 37:43

Di jerû suargo-suargo yên penu keni’matan

## 37:44

(Wong-wong niku linggi) beadep-adepan di pucu’ dipan-dipan

## 37:45

Kepado wong-wong niku diiderke gelas (yên berisi toyo) dari mato toyo (suargo),

## 37:46

(Warnonyo) pûtî rese, sedep rasonyo peranti wong-wong yên minum.

## 37:47

Nano wenten di jerûnyo (unsur) yên mabo’ke serto wong-wong niku nano mabo’ kernonyo.

## 37:48

Serto di sisi wong-wong niku wenten (bidodari-bidodari) yên bemato cindo, serto matesi tingalannyo.

## 37:49

Peca’ wong-wong niku wêntenlah telo’ yên tesimpen dengen saê.

## 37:50

Laju wong-wong niku beadep-adepan sios sami yên lian sambil becerios.

## 37:51

Bekelapla sala sios wong di antaro wong-wong niku “Selesernyo kulo bingen (di dunio) perna punyo sios rencang,

## 37:52

Yên bekelap, “napi selesernyo niko telebet wong-wong yên meleserke (dinten tangi)?

## 37:53

Napibilo kito sampun padem serto sampun dades tana serto tulang-belulang, napi kito leser-leser (ayun ditangike) peranti disung pembalesan?”

## 37:54

Dio bekelap, “Ayun nano niko ningali (ninjau) (rencang kulo niku)?”

## 37:55

Dades dio ningalinyo, laju dio ningal (rencang)nyo niku di tenga-tenga nerako yên apinyo murup-murup.

## 37:56

Dio bekelap, “Demi Allah, niko ampir saos nyelakoke kulo,

## 37:57

Serto sekironyo nano kerno nikmat Tuhan kulo, cengkila kulo telebet wong-wong yên diseret (ke nerako).”

## 37:58

Dades napi kito nano ayun padem?

## 37:59

Kecuali kepademan kito yên bungaran saos (di dunio), serto kito nano ayun diazab (di akherat niki)?”

## 37:60

Leser, niki leser-leser kemenangan yên ageng

## 37:61

Peranti (kemenangan) ma’kayo niki, payola beramal ma’pundi wong-wong yên angsal beramal

## 37:62

Napi (tedoan suargo) niku idangan yên langkung saê atawa batang zaqqum.

## 37:63

Leser, Kame’ nadeskennyo (batang zaqqum) dades azab peranti wong-wong yên zolim.

## 37:64

Leser, niku wêntenla batang yên metu dari dasar nerako Jahim

## 37:65

Mayangnyo ma’kayo kepala’-kepala’ setan.

## 37:66

Dades leser, wong-wong niku leser-leser nedo sebagîan darinyo (bua batang niku), serto wong-wong niku menui perutnyo dengen buanyo (zaqqum).

## 37:67

Sampun niku leser, sesampun nedo (bua zaqqum) wong-wong niku angsal minuman yên dicampur dengen toyo yên anget nian.

## 37:68

Sampun niku cengki enggon mantû’ wong-wong niku ke nerako Jahim.

## 37:69

Selesernyo wong-wong niku angsali nene’ puyang wong-wong niku jerû keadaan seset,

## 37:70

Laju wong-wong niku begancang tumut acung (nenek puyang) wong-wong niku.

## 37:71

Serto leser, sedereng wong-wong niku (suku Quraisy), sampun seset sebagîan ageng dari wong-wong yên bingen.

## 37:72

Serto leser, Kame’ sampun ngutus (rosul) pengesung perengetan di antaro wong-wong niku.

## 37:73

Dades simakla ma’pundi akhir wong-wong yên disung perengetan niku.

## 37:74

Kecuali hambo-hambo Allah yên disucike (dari doso).

## 37:75

Serto leser, Nuh sampun beda’a kepado Kame’, dades leser, Kame’la sesaê-saê yên ngabulke da’a.

## 37:76

Kame’ sampun nyelametke dio serto ana’ buanyo dari bencano yên ageng

## 37:77

Serto Kame’ dadeske beroyotnyo wong-wong yên neruske zuriatnyo.

## 37:78

Serto Kame’ abadike peranti Nuh (pujian) di kelompok wong-wong yên rawû karang buri (buncitan).

## 37:79

“Kesejahteraan (Kame’ sungke) ates Nuh di sedanten alam.”

## 37:80

Leser, ma’nikula Kame’ ngesung balesan kepado wong-wong yên bedamel saê.

## 37:81

Leser, dio telebet di antaro hambo-hambo Kame’ yên beiman.

## 37:82

Sampun niku Kame’ tenggelemke yên lian

## 37:83

Serto leser, Ibrohim telebet gûgû'nyo (Nuh). [^916]

[^916]: Nabi Ibrohim a.s. telebet kelompo’ Nabi Nuh a.s. jerû keimanan kepado Allah serto poko’-poko’ ajaran Islam

## 37:84

(Imutla) sewaktu dio rawû kepado Tuhannyo dengen ati yên suci resê. [^917]

[^917]: Mengikhlaske atinyo kepado Allah dengen sedantennyo.

## 37:85

(Imutla) sewaktu dio bekelap kepado abanyo serto kaumnyo, “napi yên niko semba niku?

## 37:86

Napi niko ayuni mudike dengen sesembahan selian Allah niku?

## 37:87

Dades ma’pundi anggepan niko tehadep Tuhan sedanten alam?”

## 37:88

Laju dio ningali sedenget ke bintang-bintang,

## 37:89

Sampun niku dio (Ibrohim) bekelap, “Selesernyo kulo demem (sakit).”

## 37:90

Laju wong-wong niku bepaleng dari dio serto mintar ninggalkenyo.

## 37:91

Sampun niku dio (Ibrohim) kesah dengen diem-diem kepado berhalo-berhalo wong-wong niku, laju dio bekelap, “Napi niko nano nedo? [^918]

[^918]: Nguyo’ patung-patung niku, kerno para’ patung niki kata ditaru’ke tedoan yên saê peranti sajian.

## 37:92

Napi niko nano nyawab?”

## 37:93

Laju diadepinyo (berhalo-berhalo) niku sambil ngebukinyo dengen tangan kanannyo

## 37:94

Sampun niku wong-wong niku (kaumnyo) rawû begancang kapadonyo

## 37:95

Dio (Ibrohim) bekelap, “napi niko nyemba patung-patung yên niko pahat niku?

## 37:96

Padohal Allah-la yên nyiptoke niko serto napi yên niko damel niku.”

## 37:97

Wong-wong niku bekelap, “Damella bangunan (perapian) atawa pedupan perantinyo (nunu Ibrohim), laju untalke dio ke jerû api yên sedeng murup niku.”

## 37:98

Dades wong-wong niku bemaksud merdayoinyo dengen (nunu)nyo, (tapi Allah nyelametkenyo), laju Kame’ dadeske wong-wong niku wong-wong yên hino.

## 37:99

Serto dio (Ibrohim) bekelap, “Selesernyo kulo mesti mintar (ngadep) kepado Tuhan kulo, Dio ayun ngesung petunju’ kepado kulo. [^919]

[^919]: Nabi Ibrohim a.s. mintar ke sios negeri peranti angsal nyemba Allah serto beda’wa.

## 37:100

Ya Tuhan kulo, sungkela kepado kulo (sios buda’ atawa zuriat) yên telebet wong yên sole.”

## 37:101

Dades Kame’ sung kabar ladas kepadonyo dengen (lahirnyo) sios buda’ atawa zuriat yên sobar nian (Ismail).

## 37:102

Dades sewaktu buda’ niku sampe (pado umur) sanggup bedamel sami dio (Ibrohim) bekelap, “Wahai zuriyat kulo! Selesernyo kulo bemimpi bahwa kulo nyemele niko. dades pikirkela ma’pundi pendapet niko!” Dio (Ismail) nyawab, “Wahai aba kulo! Damelkela napi yên diperentake (Allah) kepado niko, insya Allah niko ayun angsalke kulo, telebet wong-wong yên sobar.”

## 37:103

Dades sewaktu keduonyo sampun besera awa' serto dio (Ibrohim) ngalingke ana’nyo pucu’ pelipisnyo, (peranti namelke perenta Allah).

## 37:104

Laju Kame’ undang dio. “Wahai Ibrohim!

## 37:105

Leser, niko sampun meleserke mimpi niku. [^920] Leser, ma’nikula Kame’ ngesung balesan kepado wong-wong yên bedamel saê.

[^920]: Mempercayoi bahwa mimpi niku leser dari Allah swt. serto wajib didamelke.

## 37:106

Selesernyo niki leser-leser sios ujian yên nyato

## 37:107

Serto Kame’ tebus ana’ niku dengen sios sembelean yên ageng. [^921]

[^921]: Sampun nyato kesabaran serto ketaatan Nabi Ibrohim a.s. serto Nabi Ismail a.s. dades Allah ngelarang nyembele Nabi Ismail a.s. Peranti neruske kurban, Allah gantinyo dengen sios sembelean (kambing). Peristiwo niki dades dasar disyareatkenyo kurban yên didamelke pado Dinten Rayo Haji

## 37:108

Serto Kame’ abadike peranti Ibrohim (pujian) di kelompo’ wong-wong yên rawû burian

## 37:109

“Selamet sejahtera peranti Ibrohim.”

## 37:110

Ma’nikula Kame’ ngesung balesan kepado wong-wong yên bedamel saê.

## 37:111

Leser, dio telebet hambo-hambo Kame’ yên beiman.

## 37:112

Serto Kame’ sung dio kabar gembiro dengen (lahirnyo) Ishak sios nabi yên telebet wong-wong yên sole.

## 37:113

Serto Kame’ limpaken keberkahan kepadonyo serto kepado Ishak. Serto di antaro zuriat keduonyo wenten yên bedamel saê serto wenten (pulo') yên terang-terangan bedamel zolim tehadep awa’nyo dewe’.

## 37:114

Serto leser, Kame’ sampu melimpake nikmat kepado Musa serto Harun.

## 37:115

Serto Kame’ selametke keduonyo serto kaumnyo dari bencano yên ageng.

## 37:116

Serto Kame’ tulung wong-wong niku, singgo dadesla wong-wong niku wong-wong yên menang.

## 37:117

Serto Kame’ sungke kepado keduonyo Kitab yên jelas nian.

## 37:118

Serto Kame’ tunjukke keduonyo jalan yên leser.

## 37:119

Serto Kame’ abadiken peranti keduonyo (pujian) di kelompo’ wong-wong yên rawû burian (buncitan).

## 37:120

“Selamet sejahtero peranti Musa serto Harun.”

## 37:121

Ma’nikula Kame’ sung balesan kepado wong-wong yên bedamel saê.

## 37:122

Leser, keduonyo telebet hambo-hambo Kame’ yên beiman.

## 37:123

Serto leser, Ilyas leser-leser telebet sala sios rosul.

## 37:124

(Imutla) sewaktu dio bekelap kepado kaumnyo, “Napi niko nano betakwa?

## 37:125

Patut nano niko nyemba Ba’l [^922] serto niko tinggalke (Allah) sesaê-saê pencipto.

[^922]: Ba’l wêntenla nami sala sios patung dari wong Phunicia.

## 37:126

(yaitu) Allah Tuhan niko serto Tuhan nene’ puyang niko yên bingen.

## 37:127

Tapi wong-wong niku mudike (Ilyas), dades leser, wong-wong niku ayun diseret (ke nerako),

## 37:128

Kecuali hambo-hambo Allah yên direseke (dari doso).

## 37:129

Serto Kame’ abadike peranti Ilyas (pujian), di kelompo’ wong-wong yên rawû buncitan.

## 37:130

“Selamet sejahtero peranti Ilyas.”

## 37:131

Ma’nikula Kame’ ngesung balesan kepado wong-wong yên bedamel saê.

## 37:132

Leser, dio telebet hambo-hambo Kame’ yên beiman.

## 37:133

Serto leser, Luth leser-leser telebet sala sios rosul.

## 37:134

(Imutla), sewaktu Kame’ sampun nyelametke dio serto sedanten ana’ buanyo.

## 37:135

Kecuali sios betino sepu (semanyo) besami-sami wong yên tinggal (di kota).

## 37:136

Sampun niku Kame’ binasoke wong-wong yên lian. [^923]

[^923]: Wong-wong niku yên enggon di kota yên nano tumut besami Nabi Lut a.s.

## 37:137

Serto selesernyo niko (pendudu’ Mekkah) leser-leser ayun meliwati (bekas-bekas) wong-wong niku pado waktu pagi

## 37:138

Serto pado waktu malem. dades napi niko nano terti?

## 37:139

Serto leser, Yunus leser-leser telebet sala sios rosul.

## 37:140

(imutla) waktu dio kesah (belari), [^924] ke baito yên penu muatan.

[^924]: Kesa ninggalke kewajiban

## 37:141

Sampun niku dio tumut diundi [^925] tenyato dio telînggî wong-wong yên kala (jerû undian).

[^925]: Undian diadoke kerno muatan baito penu nian. Kalu nano dikirangi mengkin ayun tebenyu’. Ole sebab niku diadoke undian. Sinten saos yên kala jerû undian niku diuntalke ke laut. Nabi Yunus a.s. telebet wong-wong yên kala jerû undian niku singgo dio diuntalke ke laut.

## 37:142

Dades dio ditego’ ole iwa’ ageng jerû keadaan tecelo. [^926]

[^926]: Tecelo kerno dio lari ninggalke kaumnyo.

## 37:143

Dades sekironyo dio nano telebet wong yên kata bezikir (betasbeh) kepado Allah,

## 37:144

Niscayo dio ayun tetep mantep tinggal di jerû (iwa’ niku) sampe Dinten Bebangkit.

## 37:145

Sampun niku Kame’ untalke dio ke daratan yên kering tandus, sedengke dio jerû keadaan sakit.

## 37:146

Sampun niku peranti dio Kame’ tumbuke sios batang kayu sebangso labu.

## 37:147

Serto Kame’ utus dio kepado seratus ribu (wong) atawa langkung,

## 37:148

Singgo wong-wong niku beiman, kerno niku Kame’ esungi kenikmatan îdup kepado wong-wong niku inggo waktu yên ditentuke

## 37:149

Dades takenkela (Muhammad) kepado wong-wong niku (wong-wong kafir Mekkah). “napi buda’-buda’ wadon niku peranti Tuhan niko sedengke peranti wong-wong niku buda’-buda’ lanang. [^927]

[^927]: Wong musyrik ngelapke bahwa Allah punyo buda’-buda’ wadon (malaekat) padohal wong-wong niku dewe’ nganggep hino buda’ wadon niku

## 37:150

Atawa napi Kame’ nyiptoke malaekat-malaekat berupo wadon sedengke wong-wong niku ningali(nyo)?

## 37:151

Imutla, selesernyo di antaro kebohongannyo wong-wong niku leser-leser ngelapke.

## 37:152

“Allah punyo buda’.” Serto leser, wong-wong niku leser-leser tukang mudike.

## 37:153

Napi  Dio (Allah) mileni buda’-buda’ wadon daripado buda’-buda’ lanang?

## 37:154

Napi niko niki? Ma’pundi (caronyo) niko netepkennyo?

## 37:155

Dades napi niko nano mekerkenyo?

## 37:156

Atawa niko nano punyo bukti yên nyato?

## 37:157

(Kalu ma’niku) dades baktola kitab niko, kalu niko wong yên leser

## 37:158

Serto wong-wong niku mewentenke (ubungan), nasab (keluargo) antaro Dio (Allah) serto jin. Serto leser, jin sampun wikan bahwo wong-wong niku cengki ayun diseret (ke nerako).

## 37:159

Mahasuci Allah dari napi yên wong-wong niku tabe’atke (sifatke).

## 37:160

Kecuali hambo-hambo Allah [^928] yên disucike (dari doso).

[^928]: Gûgû' jin yên beiman.

## 37:161

Dades selesernyo niko serto napi yên niko samba niku.

## 37:162

Nano ayun angsal nyesetke (sesios wong) tehadep Allah.

## 37:163

Kecuali wong-wong yên ayun ngelebet ke nerako Jahim

## 37:164

Serto nano sios saos di antaro kame’ (malaekat) melianke sewang-sewang punyo kedudukan tetentu.

## 37:165

Serto selesernyo kame’ selelu teratur jerû barisan (jerû namelke perenta Allah).

## 37:166

Serto leser, kame’ leser-leser terus betasbe (kepado Allah).

## 37:167

Serto selesernyo wong-wong niku (wong kafir Mekkah) leser-leser perna bekelap,

## 37:168

“Sekironyo di para’ kame’ wenten sios kitab dari (kitab-kitab yên diturunke) kepado wong-wong bingen

## 37:169

Cengki kame’ ayun dades hambo Allah yên disucike (dari doso).”

## 37:170

Tapi tenyato wong-wong niku ngingkarinyo (Al-Qur’an), dades mengkin wong-wong niku ayun wikan (akibat keingkarannyo niku).

## 37:171

Serto leser, semayoan Kame’ sampun tetep mantep peranti hambo-hambo Kame’ yên dades rosul

## 37:172

(Wêntenla) wong-wong niku cengki ayun angsal petulungan.

## 37:173

Serto selesernyo bala tentera Kame’ [^929]  nikula yên cengki menang

[^929]: Rosul beserto pengikut-pengikutnyo.

## 37:174

Dades bepalengla niko (Muhammad) dari wong-wong niku sampe waktu yên ditentuke

## 37:175

Serto tingalkela kepado wong-wong niku, dades mengkin wong-wong niku ayun ningali (azab niku).

## 37:176

Dades napi wong-wong niku nyatu supayo azab Kame’ digancangke?

## 37:177

Dades napibilo (siksoan) niku turun di luan wong-wong niku, dades buru’ nianla dinten pagi peranti wong-wong yên diperengetke niku. [^930]

[^930]: Dêdê waktu pagi tapi basîng waktu di pundi wong-wong yên nyerang niku namelke serangannyo sedereng fajar seruput, wong-wong yên kalah, menderito kekalahannyo pado waktu pagi.

## 37:178

Serto bepalengla niko dari wong-wong niku sampe waktu yên tetentu

## 37:179

Serto tingalkela, dades mengkin wong-wong niku ayun ningal (azab niku).

## 37:180

Mahasuci Tuhan niko, Tuhan Yên Maha Perkaso dari tabe’at yên wong-wong niku kelapke.

## 37:181

Serto selamet sejahtero peranti sedanten rosul.

## 37:182

Serto sedanten puji peranti Allah Tuhan sedanten alam.

## 38:1

Shod, demi Al-Qur’an yên ngandung perengetan

## 38:2

Tapi wong-wong yên kafir (wenten) jerû kesombongan serto permusuan

## 38:3

Alangke kata umat sedereng wong-wong niku yên sampun Kame’ binasoke, laju wong-wong ngatur atawa nyatu tulung, padohal (waktu niku) bukanla waktu peranti kesa (belari) ngeculke awa'

## 38:4

Serto wong-wong niku heran kerno kerawuan sesios wong pengesung perengetan (rosul) dari kelompo’ wong-wong niku, serto wong-wong kafir bekelap, “wong niki wêntenla tukang sihir yên kata bohongnyo”.

## 38:5

Napike Dio nadeske Tuhan-tuhan niku Tuhan yên sios saos? Leser, niku leser-leser sios yên ngeranke nian

## 38:6

Laju mintarla peminpin-pemimpin wong-wong niku (sambil bekelap), mintarla niko serto tetepla (nyemba) Tuhan-tuhan niko, selesernyo niki leser-leser sios hal yên dikenda’i. [^931]

[^931]: Nurut wong-wong kafir bahwa nyemba tuhan-tuhan nikula yên selesernyo dikenda’i ole Allah.

## 38:7

Kame’, nano kalo nenger hal niki, jerû igamo yên teakhir, [^932] niki (ngesake Allah), nano lian cumenla (bohong) yên diado-adoke.

[^932]: Yên dimaksud ole wong kafir Quraisy dengen igamo yên terakhir iola igamo Nasroni.

## 38:8

Napi Al-Qur’an niku diturunke kepado dio di antarao kito? Selesernyo wong-wong niku ragu-ragu teradep Al-Qur’an kulo, tapi wong-wong niku dereng merasoke azab (Kulo).

## 38:9

Atawa napike wong-wong niku punyo perbendaharaan rohmat Tuhan niko yên Maha Perkaso, Maha Pengesung.

## 38:10

Atawa napike wong-wong niku punyo kerajaan langit serto bumi serto napi yên wenten di antaro keduonyo? (Kalu wenten), mangko tala’kela wong-wong niku munggahi tanggo-tanggo (ke langit).

## 38:11

(Wong-wong niku) kelompo’ ageng bala tentera yên wenten di ngeriku yên bakal dikalake. [^933]

[^933]: Ayat niki nyerioske perang Khondak di pundi terangsal bala tentera yên terawa' dari beberapo golongan iola golongan kaum musyrikin, Yahudi serto beberapo kabila Arab yên nyerang kaum muslimin di Madinah. Peperangan niki berakhir dengen bocar-bacirnyo bala tentera wong-wong niku. Sebagean mufassir ngelapke bahwa yên dimaksud di ngeriki iola perang Badar.

## 38:12

Sedereng wong-wong niku, kaum Nuh, ‘Ad serto Fir’aun yên punyo bala tentera yên kata, jugo sampun mudike (rosul-rosul),

## 38:13

Serto (ma’niku jugo) Samud, kaum Luth serto pendudu’ Aikah, [^934] wong-wong niku nikula golongan-golongan yên besekutu (nentang rosul-rosul

[^934]: Pendudu’ Madyan iola kaum Nabi Syu’aib a.s

## 38:14

Sedanten wong-wong niku mudike rosul-rosul, mangko pantes wong-wong niku merasoke azab Kulo.

## 38:15

Selesernyo yên wong-wong niku tunggu iola sios peki’an saos, yên nano wenten selonyo. [^935]

[^935]: Peranti tando dinten Kiamat serto peki’an niki keras nian serto gancang.

## 38:16

Serto wong-wong niku bekelap, “Yo Tuhan kame’, gancangkela azab yên bakal diesungke bage kame’, sedereng dinten peretungan.”

## 38:17

Besobarla dengen napi yên wong-wong niku kelapke, serto imutla dengen hambo Kame’ Dawud yên punyo kekuatan, leser dio to’at nian (kepado Allah).

## 38:18

Leser, Kame’la yên nundu’ke gunung-gunung peranti betasbe besami dio (Dawud) pado waktu sore serto pagi.

## 38:19

Serto (Kame’ tundu’ke pulo') burung-burung jerû keadaan tekumpul, sewang-sewang to’at nian (kepado Allah).

## 38:20

Serto Kame’ kuatke keratinnyo serto Kame’ esungke hikma kepadonyo  serto kebijaksanoan jerû mutuske pekaro [^936]

[^936]: Kenabian, kesempurnaan ilmu serto ketelitian amal damelan.

## 38:21

Serto napike sampun rawû kepado niko kabar wong-wong yên beselewahan waktu wong-wong niku manjat gedeg mihrob.

## 38:22

Waktu wong-wong niku ngelebet nemoni Dawud, laju dio tekejut kerno (rawûnyo) wong-wong niku. Wong-wong niku bekelap, nano angsalla niko takut (kame’) beduo sedeng bebala, sebagean dari kame’ bedamel zolim kepado yên lian, mangko sungla keputusan di antaro kame’ secaro adil serto nano angsalla nyimpang dari keleseran serto tunju’ila (sung wikanila) kame’ ke jalan yên leser.

## 38:23

Selesernyo dulur kulo niki punyo semilanpulu semilaniko’ kambing wadon serto kulo punyo sios saos, laju dio bekelap, “Serakela (kambing niko) niku, kepado kulo! Serto dio ngalake kulo jerû bedebat.”

## 38:24

Dio (Dawud) bekelap, “Leser, dio sampun bedamel zolim kepado niko dengen nyatu kambing niko peranti (ditambake) kepado kambingnyo. Memang kata di antaro wong-wong yên besekutu niku, bedamel zolim kepado yên lian, kecuali wong-wong yên beiman serto namelke kebajekan serto cumen setîtî'la wong-wong niku yên ma’niku” serto Dawud nugo bahwa kame’ ngujinyo, mangko dio nyatu ampunan kepado Tuhannyo, laju nyungkur sujud serto betobat.

## 38:25

Laju kame’ ngampuni (kesalahannyo) niku, serto leser, dio punyo kedudukan yên leser-leser para’ di sisi kame’ serto enggon mantu’ yên saê.

## 38:26

(Allah befirman), “Wahai Dawud! Selesernyo niko kame’ dadeske kholifa (penguaso) di bumi mangko sungle keputusan (pekaro) di antaro manusio dengen adil serto nano angsal niko tumut hawo nafsu, kerno bakal nyesetke niko dari jalan Allah”. Leser, wong-wong yên seset dari jalan Allah ayun angsal azab yên berat, kerno wong-wong niku melalike dinten peretungan

## 38:27

Serto kame’ nano nyiptoke langit serto bumi serto napi yên wenten di antaro keduonyo dengen sio-sio. Niku anggepan wong-wong yên kafir niku kerno wong-wong niku bakal ngelebet nerako.

## 38:28

Pantes nano kame’ perlakuke wong-wong yên beiman serto namelke kebajekan sami dengen wong-wong yên bedamel kerusakan di bumi? Atawa pantes nano kame’ nganggep wong-wong yên betakwa sami dengen wong-wong yên jahat.

## 38:29

Kitab (Al-Qur’an) yên Kame’ turunke kepado niko penu berkat supayo wong-wong niku ngayati ayat-ayatnyo serto supayo wong-wong yên beakal sehat angsal pelajaran

## 38:30

Serto kepado Dawud Kame’ kurnioke (ana’ yên jenengnyo) Sulaiman, dio iola sesaê-saênyo hambo. Leser, dio to’at nian (kepado Allah).

## 38:31

(Imutla) waktu pado waktu sios sore ditingalke kepadonyo (kudo-kudo) yên jinak, tapi cepet nian dio belari.

## 38:32

Mangko dio bekelap, “Selesernyo kulo ladas sedanten yên saê (kudo) yên namel kulo imut dengen (keagengan) Tuhan kulo, sampe matoari tebenem.”  [^937]

[^937]: Sebagean mufassir wenten yên nerjemahke ayat 32 ma’niku. Kulo leser-leser suko barang yên saê (kudo) niki singgo kulo lalai imut Tuhan kulo sampe kudo niku ilang dari peningalan

## 38:33

“Baktola sedanten kudo niku mantu’ kepado kulo.” Laju dio ngusap-ngusap sikilnyo serto gulu kudo niku. [^938]

[^938]: Sebagean mufassir wenten yên nerjemahke ayat 32 ma’niku. “Baktola mantu’ sedanten niku kepado kulo, laju dio neta’ sikil serto gulunyo.

## 38:34

Serto leser, Kame’ sampun nguji Sulaiman serto Kame’ dadeske (dio) tekapar di pucu’ korsinyo dades badannyo yên lema kerno gering (sakit), sampun niku dio betobat.  [^939]

[^939]: Sebagean mufassir ngelapke iola yên dimaksud dengen ujian niki iola keberantakan keratin Sulaiman singgo wong lian lînggi di pucu’ singgosananyo.

## 38:35

Dio bekelap, “Yo Tuhan kulo, ampunila kulo serto esungkela kepado kulo keratin yên nano dipunyoi ole sinten saos sesampun kulo.” Leser, Nikola yên Maha Pengesung.

## 38:36

Sampun niku Kame’ tundukke kepadonyo angin yên seliweran (berembus) dengen saê nurut perentanyo ke pundi saos yên dikenda’inyo

## 38:37

Serto (Kame’ tundukke pulo' kepadonyo) setan-setan, sedantennyo ahli bangunan serto penyelem.

## 38:38

serto (setan) yên lian yên tekebet jerû belenggu.

## 38:39

Nikula esungan Kame’, mangko esungkela (kepado wong lian) atawa tahanla (peranti awa’ niko dewe’) nano wenten peretungan

## 38:40

Serto leser, dio punyo kedudukan yên para’ pado sisi Kame’ serto enggon mantu’ yên saê.

## 38:41

Serto imutla dengen hambo Kame’ Ayyub, waktu dio ngajak atawa nyeru Tuhannyo. Selesernyo kulo dikucak setan dengen derito serto bencano.

## 38:42

(Allah befirman), “Entakkela sikil niko, nikila toyo yên sejuk peranti mandi serto peranti minum”.

## 38:43

Serto Kame’ esungi dio (dengen ngumpulke lagi) sana’nyo serto Kame’ lipet gandoke jumla wong-wong niku dades rohmat dari Kame’ serto pelajaran bage wong-wong yên bepikiran waras. [^940]

[^940]: Nabi Ayyub a.s. menderito penyakit kulit beberapo waktu laminyo serto dio nyatu pertulungan kepado Allah swt. Allah sampun niku mengabulke da’anyo serto merintake supayo dio ngenta’ke sikilnyo ke bumi. Nabi Ayyub mandi serto minum dari toyo niku, singgo sembula dio dari penyakitnyo serto dio angsal bekumpul dengen sana’nyo. Mangko wong-wong niku sampun niku berana’ pina’ sampe jumla wong-wong niku duo kali lipet dari jumla sederengnyo. Pado sios waktu, Nabi Ayyub a.s. teimut ayun sumpanyo, abhwa dio ayun mukul semanyo napibilo sakitnyo sembu dikernoke semanyo perna lalai ngurusnyo sewaktu dio maler sakit. Tapi muncul jerû atinyo raso iba serto sayang kepado semanyo singgo dio nano angsal menui sumpanyo. Mangko turunla petunju’ Allah peca’ yên tecantum jerû ayat 44 suroh niki, supayo dio angsal namelke sumpanyo dengen nano nyakiti semanyo, iola mukulnyo dengen sekebet rumput.

## 38:44

Serto embilla sekebet (rumput) dengen tangan niko, laju gebukla dengen niku serto nano angsal niko ngesertoggar sumpa. Selesernyo Kame’ angsal dio (Ayyub) sios wong yên sobar. Diola sesaê-saê hambo. Leser, dio to’at nian (kepado Allah).

## 38:45

Serto imutla hambo-hambo Kame’ Ibrohim, Ishak serto Ya’kub yên punyo kekuatan-kekuatan yên ageng serto ilmu-ilmu (yên tinggi).

## 38:46

Leser, Kame’ sampun merseken wong-wong niku dengen (ngesungke) akhlak yên tinggi kepadonyo iola dengen selelu ngimutke (manusio) kepado negeri akherat

## 38:47

Serto leser, di sisi Kame’ wong-wong niku telebet wong-wong pilian yên tesaê.

## 38:48

Serto imutla Ismail, Ilyasa’ serto Zulkifli, sedantennyo telebet wong-wong yên tesaê.

## 38:49

Niki iola kehormatan (bage wong-wong niku) serto leser, bage wong-wong yên betakwa (dicawiske) enggon mantu’ yên tesaê.

## 38:50

(Iola) surgo ‘Adn yên lawang-lawangnyo tebuka’ bage wong-wong niku

## 38:51

Di jerûnyo wong-wong niku besender (di pucu’ amben-amben) sambil nyatu bua-buahan yên kata serto minuman (di surgo niku).

## 38:52

Serto di sekiter wong-wong niku (wenten bidodari-bidodari) yên kabur peningalannyo serto sepantar umurnyo

## 38:53

Niki napi yên disemayoanke kepado niko pado dinten peretungan.

## 38:54

Leser, nikila rezeki dari Kame’ yên nano wenten telas-telasnyo.

## 38:55

Ma’nikila (keadaan wong-wong niku) serto leser, bage wong-wong durako cengki (dicawiske) enggon mantu’ yên buru’.

## 38:56

(Iola) nerako Jahanam yên wong-wong niku ngelebeti, mangko nikula seburu’-buru’ pedaleman.

## 38:57

Nikila (azab nerako), mangko tala’kela wong-wong niku merasokenyo (minuman wong-wong niku) toyo yên anget nian serto toyo (banyu) yên dingin nian.

## 38:58

Serto bemecem-mecem azab yên lian yên sami

## 38:59

(Dikelapken kepado wong-wong niku) “Niki rombongan ageng (anak buanyo) yên ngelebet bedesek-desek besami niko (ke nerako).” Nano wenten kelapan selamet rawû bage wong-wong niku kerno selesernyo wong-wong niku ayun ngelebet nerako (kelap pemimpin-pemimpin wong-wong niku).

## 38:60

(Sedanten ana’ buanyo wong-wong niku nyawab, “Selesernyo nikola yên lebî pantes nano nerimo kelapan selamet rawu, kerno nikola yên nyerumuske kame’ ke jerû azab, mangko nikula seburu’-buru’ enggon netep.”

## 38:61

Wong-wong niku bekelap (lagi), “Yo Tuhan kame’ sinten saos, nyerumuske kame’ ke jerû (azab) niki, mangko tambakela azab kepadonyo duo kali lipet di jerû nerako.”

## 38:62

Serto (wong-wong durako) bekelap, napi kame’ nano ningali wong-wong yên bingen (di dunio) kame’ anggep wong-wong yên jahat (hino).

## 38:63

Bingen kame’ nadeske wong-wong niku uyo’-uyo’an, atawa kerno peningalan kame’ yên nano ningali wong-wong niku?

## 38:64

Leser, yên ma’niku leser-leser tejadi, (iola) betengkernyo antaro penghuni nerako.

## 38:65

Kelapkela (Muhammad), selesernyo kulo cumen sesios wong pengesung perengetan, nano wenten Tuhan selian Allah yên Maha Esa, Mahaperkaso.

## 38:66

(Iola) Tuhan langit serto bumi serto napi yên wenten di antaro keduonyo, yên Mahaperkaso, Maha Pengampun.

## 38:67

Kelapkela, “Niku (Al-Qur’an) iola berito ageng.”

## 38:68

Yên niko bepaleng darinyo.

## 38:69

Kulo nano punyo pengetahuan setiti’ saos tentang al-mala’ul a’lā (malaekat) niku waktu wong-wong niku bebanta-bantahan

## 38:70

Yên diwahyuke Allah kepado kulo, bahwo kulo cumenla sesios wong pengesung perengetan yên nyato.

## 38:71

(Imutla) sewaktu Tuhan niku befirman kepado malaekat, “Selesernyo Kulo bakal nyiptaken manusio dari tana.”

## 38:72

Sampun niku napibilo sampun Kulo sempurnoke kejadenannyo serto Kulo tiupke ruhnyo (ciptaan) Kulo kepadonyo, mangko tundukla niko dengen besujud kepadonyo.

## 38:73

Laju sedanten malaekat niku besujud sedantennyo.

## 38:74

melianke  iblis, dio nyombongke awa’ serto dio telebet golongan yên kafir

## 38:75

(Allah) befirman, “Hoi iblis, napike yên ngalangi niko sujud kepado yên sampun Kulo ciptoke dengen kekuasoan Kulo.” Napike niko sedanten  nyombongke awa'  atawa niko (ngeraso) telebet golongan yên (lebî) tinggi?

## 38:76

(Iblis) bekelap, “Kulo lebe saê daripadonyo, kerno kulo niko ciptoke dari api, sedengke dio niko ciptoke dari tana.”

## 38:77

(Allah) befirman, “Kalu ma’niku metula niko dari surgo! Selesernyo niko iola makhluk yên tekutuk.

## 38:78

Serto leser, kutukan Kulo tetep pado niko sampe dinten pembalesan.”

## 38:79

(Iblis) bekelap, “Yo Tuhan kulo, tundokela kulo sampe pado dinten wong-wong niku ditangike.”

## 38:80

(Allah) befirman, “Mangko selesernyo niko sedanten telebet golongan yên diesung penundoan.”

## 38:81

Sampe pado dinten yên sampun ditentuke waktunyo (dinten kiamat).

## 38:82

(Iblis) nyawab, “Demi kemulioan niko, cengki kulo ayun nyesetke wong-wong niku sedantennyo.”

## 38:83

Kecuali hambo-hambo Niko yên tepili di antaro wong-wong niku. [^941]

[^941]: Wong-wong yên sampun disung taufik peranti mento’ati sedanten petunju’ serto perenta Allah.

## 38:84

(Allah) befirman, “Mangko yên leser (iola sumpa kulo), serto cumen keleseran nikula yên Kulo kelapken.”

## 38:85

Leser, Kulo cengki ayun menui nerako Jahanam dengen jenis niko sedanten serto dengen wong-wong yên numut niko di antaro wong-wong niku sedantennyo.

## 38:86

Kelapkela (Muhammad), “Kulo nano nyatu imbalan setiti’ saos kepado niko atesnyo (da’wa kulo), serto kulo nano telebet wong yên mengado-ado.”

## 38:87

(Al-Qur’an) niki nano lian cumenla perengetan bage sedanten isi alam (dunio).

## 38:88

Serto leser, niko ayun wikan (keleseran) beritonyo (Al-Qur’an) sesampun pinten-pinten waktu lagi. [^942]

[^942]: Keleseran berito-berito Al Qur’an niku wenten yên terlaksano di dunio serto wenten pulo' yên terlaksano di akherat, yên terlaksano di dunio peca’ keleseran semayoan Allah kepado wong-wong mu’min bahwa wong-wong niku ayun menang jerû peperangan dengen kaum musyrikin, serto yên terlaksano di akherat peca’ keleseran semayoan Allah tentang balesan ates rikinan yên ayun didamelke teradep manusio.

## 39:1

Kitab (Al-Qur’an) niki diturunke ole Allah yên maha mulio, maha bijaksano.

## 39:2

Selesernyo Kame’ nurunke kitab (Al-Qur’an) kepado niko (Muhammad) dengen (makto) keleseran. Mangko sembala Allah dengen tulus ikhlas, beigamo kepado-Nyo.

## 39:3

Imutla! Cumen punyo Allah igamao yên murni (dari syirik). Serto wong-wong yên ngembil pelendung selian Dio (bekelap), “Kame’ nano nyemba wong-wong niku melianke (gayu) supayo wong-wong niku mara’ke kame’ kepado Allah dengen separa’-para’nyo.” Leser, Allah ayun ngesung putusan di antaro wong-wong niku tentang napi yên wong-wong niku selewake. Leser, Allah nano ngesung petunju’ kapado tukang mudike serto wong yên ingkar nian.

## 39:4

Sekironyo Allah ayun ngembil ana’, tentu Dio ayun mileni napi yên Dio kenda’i, serto dari napi yên sampun diciptake-Nyo. Mahasuci Dio, Diola Allah yên Maha Esa, Mahaperkaso.

## 39:5

Dio nyiptoke langit serto bumi dengen (tujuan) yên leser. Dio melebetke malem ke awan serto melebetke awan ke malem serto nundukke matoari serto buserto, sewang-sewang bejalan nurut waktu yên ditentuke. Imutla! Diola yên Maha Mulio, Maha Pengampun.

## 39:6

Dio nyiptoke niko dari awa' yên sios (Adam), sampun niku darinyo Dio dadeske pasangannyo serto Dio nurunke lapan pasang binatang ternak (ingonan) peranti niko. Dio nadeske niko jeru perut ibok niko. Kejadenan demi kejadenan jeru tigo kegelepan. [^943] Yên (bedamel) ma’niku iola Allah, Tuhan niko, Tuhan yên punyo kerajaan. Nano wenten Tuhan selian Dio, mangko napi niko angsal dipalengke?

[^943]: Tigo kegelepan niki iola kegelepan jerû perut, kegelepan jerû rohim serto kegelepan selaput yên nutup buda’ jerû rohim.

## 39:7

Kalu niko kafir (wikanila) mangko selesernyo Allah nano merluke niko. [^944] Serto Dio nano sukoradi kekafiran hambo-hambo-Nyo. Kalu niko besyukur, Dio sukoradi, kesyukuran niko niku. Sesios wong yên bedoso nano mikul doso wong lian.  [^945] Sampun niku kepado Tuhan nikula mantu’nyo niko, laju Dio cerioske kepado niko napi yên sampun niko damelke. Leser, Dio Maha Wikan napi yên tesimpen jerû dado (niko).

[^944]: Manusio beriman atawa nano peca’ nki nano ngerugike Allah setiti’ saos.

[^945]: Sewang-sewang mikul dosonyo dewe’-dewe’

## 39:8

Serto napibilo manusio ditimpo bencano, dio nyatu (pertulungan) kepado Tuhannyo dengen bali (to’at) kepadoNyo, tapi kapan Dio ngesungke nikmat kepado-Nyo. Dio lali (ayun bala’ bencano) yên kalu dio beda’a kepado Allah sedereng niku, serto diwentenkenyo sekutu-sekutunyo bage Allah peranti nyesetke (manusio) dari jalannyo. Kelapkela, “Beladas-ladasla niko dengen kekafiran niko niku peranti sementaro waktu.” Leser, niko telebet pendudu’ nerako

## 39:9

(Napike niko wong musyrik yên lebî beruntung), atawa wong yên beibadat pado waktu malem dengen sujud serto tega’, kerno takut kepado (azab) akherat serto ngarepke rohmat kepado-Nyo? Kelapkela, “Napike sami wong-wong yên wikan dengen wong-wong yên nano wikan?” Selesernyo cumen wong yên beakal sehat yên angsal nerimo pelajaran.

## 39:10

Kelapkela (Muhammad), “Wahai hambo-hambo kulo yên beiman! Betakwala kepado Tuhan niko.” Bage wong-wong yên bedamel saê di dunio niki ayun angsal kesaêan. Serto bumi Allah niku luas. Cumen wong-wong yên sobarla yên disempurnoke pahalonyo nano bebates.

## 39:11

Kelapkela, “Selesernyo kulo diperentake supayo nyemba Allah dengen penu keto’atan kepado-Nyo jerû (namelke) igamonyo.”

## 39:12

Serto kulo diperentake supayo dades wong yên bungaran besera awa’ dewe’.

## 39:13

Kelapkela, “Selesernyo kulo takut ayun keno azab pado dinten yên ageng kalu kulo durhako kepado Tuhan kulo.”

## 39:14

Kelapkela, “Cumen Allah yên kulo semba dengen penuh keto’atan kepado-Nyo jerû (nyalanke) igamo kulo.”

## 39:15

Mangko sembala selian Dio sesuko niko! (Wahai wong-wong musyrik). [^946]  Kelapkela, “Selesernyo wong-wong yên rugi iola wong-wong yên merugike awa' wong-wong niku dewe’ serto keluargonyo pado dinten kiamat.” Imutla! Yên ma’niku iola kerugian yên nyato.

[^946]: Perinta niki dedenyo nurut reti yên selesernyo, tapi sebage pernyataan kemurkaan Allah teradep kaum musyrikin yên sampun bekali-kali diajak kepado Tauhid tapi wong-wong niku selalu ingker

## 39:16

Di pucuk wong-wong niku wenten lapisan-lapisan api serto di bawanyo jugo wenten lapisan-lapisan yên disedioke (dicawiske) bage wong-wong niku. Ma’nikula Allah ngancam hambo-hambonyo (dengen azab niku). “Wahai hambo-hambo Kulo, mangko betakwala kepado Kulo.”

## 39:17

Serto wong-wong yên nyaoi Tagut (iola) nano nyembanyo [^947] serto mantu’ kepado Allah, wong-wong pantes angsal kabar gembira, kerno niku sampekela kabar gembiro niku kepado hambo-hambo Kulo.

[^947]: Tagut iola setan serto napi saos yên disemba selian Allah.

## 39:18

(iola) wong-wong niku yên nengerke kelapan, laju numuti napi yên paling saê (tesaê) di antaronyo. [^948] Wong-wong niku nikula wong-wong yên sampun diesung petunju’ ole Allah serto wong-wong niku nikula wong-wong yên punyo akal sehat.

[^948]: Wong-wong niku yên nengerke ajaran-ajaran Al Qur’an serto ajaran-ajaran yên lian, tapi yên ditumutinyo iola ajaran-ajaran Al Qur’an kerno io iola yên paling saê.

## 39:19

Mangko napike (niko ayun nguba nasib) wong-wong yên sampun dicengkike angsal azab? Napi niko (Muhammad) ayun nyelamet¬ke wong yên wenten jerû api nerako?

## 39:20

Tapi wong-wong yên betakwa kepado Tuhannyo, wong-wong niku angsal bilik-bilik (di surgo), di pucu’nyo angsal pulo' bilik-bilik yên didamel (betingkat-tingkat), yên di bawanyo ngalir sungi-sungi, (nikula) semayoan Allah, Allah nano ayun mungkiri janji(-Nyo).

## 39:21

Napi niko meratike bahwo Allah nurunke toyo dari langit, laju diaturnyo dades sumber-sumber toyo di bumi, sam¬pun niku dengen toyo niku ditumbu¬kenyo tanem-taneman yên bemecem-mecem warnonyo, sampun niku dades kering, laju niku ningalinyo kekuning-kuningan, sam¬pun niku didadeskenyo ancur lebur, leser, pado yên ma’niku niku angsal pelaja¬ran bage wong-wong yên punyo akal sehat.

## 39:22

Mangko napila wong-wong yên dibuka’ken atinyo ole Allah peranti (nerimo) igamo Islam laju dio angsal cahayo dari Tuhannyo (sami dengen wong-wong yên atinyo matu (dades batu)? Mangko celakola wong-wong niku yên atinyo sampun dades batu peranti ngimut Allah. Wong-wong niku niku jerû kesesetan yên nyato

## 39:23

Allah sampun nurunke kelapan yên paling tesaê (iola) Al-Qur’an yên sami (ayat-ayatnyo) lagi, bebalen-balen, [^949] gemeter kernonyo kulit wong-wong yên takut kepado Tuhannyo, sampun niku dades tenang kulit serto ati wong-wong niku waktu ngimut Allah. Nikula petunju’ Allah, dengen kitab niku Dio ngesung petunjuk kepado sinten yên Dio kenda’i. Serto sinten saos ditalak¬ke seset ole Allah mangko nano sesios wong saos yên angsal ngesung petunjuk.

[^949]: Hukum-hukum, pelajaran serto kitab-kitab niku diusertog-usertog ngelapkenyo jerû Al Qur’an supayo lebi kuat pengaruhnyo serto lebih ngeresap. Sebagean mufassir ngelapke bahwo retinyo niku iola bahwa ayat-ayat Al Qur’an niku dibalen-balen maconyo peca’ dikelapke jerû muqoddimah suroh Al Fatihah.

## 39:24

Mangko napika wong-wong yên mlendungi rainyo ngindari azab yên buru’ pado dinten kiamat (sami dengen wong mu’min yên nano keno azab)? Serto dikelapke kepado wong-wong yên zolim. “Rasokela ole niko balesan napi yên sampun niko damelke.”

## 39:25

Wong-wong yên sedereng wong-wong niku sampun mudike (rosul-rosul), mangko rawula kepado wong-wong niku azab enggon yên nano wong-wong niku sangko.

## 39:26

Mangko Allah nimpoke kepado wong-wong niku kehinoan pado keîdupan dunio. Serto leser, azab akherat lebî ageng kalu (saos) wong-wong niku wikan.

## 39:27

Serto leser, sampun Kame’ damelke jeru Al-Qur’an niki sedanten mecem perumpamoan bage manusio supayo wong-wong niku angsal pelajaran.

## 39:28

(Iola) Al-Qur’an jeru baso Arab, nano wenten kebengko’an (di jerûnyo) supayo wong-wong niku betakwa

## 39:29

Allah namel perumpamoan (iola) sios wong sertoang (hambo sahayo) yên dipunyoi ole pinten-pinten wong yên beserikat yên jerû selewahan, serto sios wong hambo sahayo yên dades punyo penu dari sios wong (saos). Wenten nano keduo hambo sahayo niku sami keadoannyo? Sedanten puji bage Allah, tapi kata wong-wong niku nano wikan.

## 39:30

Selesernyo niko (Muhammad) bakal padem serto wong-wong niku padem (pulo').

## 39:31

Sam¬pun niku selesernyo niko pado dinten kiamat ayun bebala-bala di adepan Tuhan niko.

## 39:32

Mangko sintenka yên lebi zalim daripado  wong yên namel kebohongan tehadep   Allah serto mudike keleseran yên  rawû padonyo? Nanoke di nerako  Jahanam pedaleman peranti wong-wong   kafir?

## 39:33

Serto wong yên bakto keleseran (Muhammad) serto wong yên  meleserkenyo, wong-wong niku nikula wong  yên  betaqwa

## 39:34

Wong-wong niku angsal napi yên wong-wong niku ayuni di samping Tuhannyo.   Sampun nikila balesan peranti wong-wong   yên bedamel saê,

## 39:35

supayo Allah ngilangke pedamelan wong-wong niku yên paling jahat yên  sampun  wong-wong niku damelke serto ngesung  pahalo pado wong-wong niku sami yên lebi saê daripado napi yên wong-wong niku  damelke.

## 39:36

Dedenyo Allah yên nyukupi hambo-Nyo?  Wong-wong niku menakut-nakuti niko   sami sesembahan yên selian  Dio. Sinten saos  ditalakke  seset  ole Allah,  mangko  nano  sios wong saos yên angsal ngesung  petunju’ padonyo.

## 39:37

Serto sintes saos disung petunjuk ole  Allah,  mangko nano sios wong saos yên angsal nyesetkenyo.

## 39:38

Serto selesernyo,  kalu niko takenke pado  wong-wong niku, “Sinten saos yên nyiptoke langit serto  bumi?” Cengkila wong-wong niku nyawab, “Allah.” Kelapkela, “Kalu  niku wikanka niko tenteng napi yên niko  sembah selian Allah, kalu Allah ayun  merawûke bencano pado kulo, napike  wong-wong niku sanggup ngilangke  bencano  niku, atawa kalu Allah ayun ngesung   rohmat pado kulo, napike wong-wong niku   angsal nula’ rohmat-Nyo?” Kelapkelah, “Cungkupla Allah bage kulo. Kepado-Nyola wong-wong yên bertawakal bersera awa’.”

## 39:39

Kelapkela (Muhammad), “Wahai kaum kulo! Bedamella nurut kedudu’an niko, kulo saos bedamel (sampun niki). Mengkin niko ayun wikan,

## 39:40

sinten yên angsal sikso yên nginoke serto padonyo ditimpoke azab yên kekel.”

## 39:41

Leser, Kame’ nurunke pado niko Kitab (AI-Qur'an) sami bakto keleseran peranti manusio; sinten saos angsal petunju’ mangko (petunju’ niku) peranti awa’nyo dewe’, serto sinten seset mangko selesernyo kesesetan niku peranti awa’nyo dewe’ serto niko nanolah wong yên betang¬gung jawab tehadep  wong-wong niku

## 39:42

Allah nyekel nyawo (sios wong) pado saat pademnyo serto nyawo (sios wong) yên  dereng padem pas dio tilem;  mangko Dio tahan nyawo (wong) yên sampun Dio tetep-ke pademnyo serto Dio eculke nyawo yên lian sampe waktu yên ditentuke.  Leser, pado yên sampun niki niku teangsal tando-tando (keagengan) Allah peranti kaum yên bepikir [^950]

[^950]: Wong-wong yên padem niku rohnyo ditahan Allah singgo nano angsal mantu’ kepado badannyo, serto wong-wong yên nano padem cumen tilem saos, rohnyo diculke singgo angsal mantu’ kepadonyo lagi.

## 39:43

Napikah wong-wong niku ngembil  penulung selian Allah. Kelapkelah, “Napike (niko ngembil jugo) meskipun wong-wong niku  nano punyo sios napi saos serto nano wikan?”

## 39:44

Kelapkela, “Petulungan  niku cumen punyo Allah sedantennyo. Dio punyo keratin langit serto bumi. Sampun niku pado-Nyo niko dimantu’ke.”

## 39:45

Serto napibilo yên dikelap cumen nami  Allah, kesel nian ati wong-wong yên nano beiman pado akhirat. Tapi napibilo nami-nami sembahan selian Allah yên dikelap, tumpa’-tumpa’ wong-wong niku dades ragap.

## 39:46

Kelapkelah, “Ya Allah, Pencipto langit serto bumi, yên wikan sedanten yên ghoib serto yên nyato, Nikola yên memastike di antaro hambo-hambo-niko tenteng napi yên acap  wong-wong niku selewake.”

## 39:47

Serto sekironyo wong-wong yên zolim punyo sedanten napi yên wenten di bumi  serto ditambah lagi sekata niku, ceng¬ki¬la wong-wong niku ayun mayar awa’nyo sami niku dari azab yên jahat pado dinten Kiamat. Serto nyatola  peranti  wong-wong niku azab dari Allah yên bingen nano sampun wong-wong niku kiroke.

## 39:48

Serto nyatola peranti wong-wong niku kejahatan napi yên sampun wong-wong niku damelken serto wong-wong niku diliputi oleh napi yên bingen wong-wong niku acap ngeremeke.

## 39:49

Mangko napibilo manusio ditimpo benca¬no dio ngengken Kame’, sampun niku  napi¬bi¬lo Kame’ sungke nikmat Kame’ pa¬do¬nyo niko bekelap, “Selesernyo kulo disung nik¬mat  niki cumen kerno kepaca’an kulo..'” Selesernyo, niku iola coboan, tapi kata wong-wong niku nano wikan

## 39:50

Leser, wong-wong yên sedereng wong-wong niku jugo sampun ngelapke hal niku, mangko nano bemanfaat lagi peranti wong-wong niku napi yên bingen wong-wong niku  damelke.

## 39:51

Sampun niku wong-wong niku ditimpo (bencano) dari akibat jahat napi yên wong-wong niku damel. Serto wong-wong yên zolim di antaro wong-wong niku jugo ayun ditimpo (bencano) dari akibat jahat napi yên  wong-wong niku damelke serto wong-wong niku nano angsal ngelepaske awa’.

## 39:52

Serto nanoke wong-wong niku wikan bahwo Allah melapangke rezeki peranti napi yên Dio ayuni  serto  batesinyo (buat napi yên  Dio ayuni)? Selesernyo pado yên sampun niki niku teangsal tando-tando (kekuasaan Allah) peranti kaum yên beriman.

## 39:53

Kelapkenla, “Wahai hambo-hambo Kulo yên  melewati bates tehadep awa’ wong-wong niku  dewe’. Nanolah niko beputus aso dari rohmat Allah. Selesernyo Allah ngampuni  doso-doso [^951] sedantennyo. Leser, Diolah Yên Maha Pengampun, Maha Penyayang

[^951]: Ningal An Nisaa’ ([^4] : 48 kecuali doso syirik.

## 39:54

Serto mantu’lah niko pado Tuhan niko,   serto bersera awa'la pado-Nyo sedereng rawû  azab pado niko, sampun niku niko nano angsal ditulung.

## 39:55

Serto tumutilah sesaê-saê napi yên sampun diturunke pado niko (Al  Qur'an) dari Tuhan niko sedereng rawû azab pado niko secaro  tumpa’-tumpa’, sedeng niko nano nyadarinyo,

## 39:56

supayo nano  wenten wong  yên  ngelapke, “alangke ageng seselan kulo ates kelenoan kulo jerû (namelke kewajiban) tehadep Allah, serto selesernyo kulo telebet wong-wong yên ngato’i (igamo Allah),”

## 39:57

atawa (supayo nano) wenten yên bekelap, “Sekironyo Allah ngesung petunju’ pado kulo cengkila kulo telebet wong-wong yên betaqwo,

## 39:58

atawa (supayo nano) wenten yên bekelap pas padem azab, “Sekironyo kulo angsal mantu’ (ke dunio), cengki kulo telebet wong-wong yên bedamel saê.”

## 39:59

Leser, “selesernyo keterangan-keterangan Kulo sampun rawû pado niko, tapi niko mudikenyo, malah niko membongka’ke awa’ serto telebet wong kafir.”

## 39:60

Serto pado dinten Kiamat niko ayun ningali wong-wong yên bedamel mudike tehadep Allah, rainyo ngitem. Dedenyo nerako Jahanam niku pedaleman peranti wong yên bongka’keawa’ dewe’?

## 39:61

Serto Allah nulungi wong-wong yên betaqwa kerno kemenangan wong-wong niku. Wong-wong niku nano disentu ole azab serto nano besedi ati.

## 39:62

Allah pencipto sedantennyo, serto Dio Maha Pemeliaro ates sedantennyo.

## 39:63

Punyo-Nyola kunci-kunci (perbendahara¬an) langit serto bumi. Serto wong-wong yên kafir tehadep ayat-ayat Allah, wong-wong niku nikula wong yên rugi.

## 39:64

Kelapkela (Muhammad), “Napike niko ngengken kulo nyemba selian Allah, wahai wong-wong yên buyan?”

## 39:65

Serto leser, sampun diwahyuke pado niko serto pado (nabi-nabi) yên sedereng niko, “Leser, kalu niko menduoke (Allah), cengkila ayun apusla amal niko serto cengkilah niko telebet wong yên rugi.

## 39:66

Kerno niku, ayunla Allah saos yên niko semba serto ayunla niko telebet wong yên bersyukur.”

## 39:67

Serto wong-wong niku nano mengagengke Allah sema’pundi mestinyo padohal bumi sedantennyo jerû genggeman-Nyo pado dinten Kiamat serto langit digulung sami tangan kanan-Nyo, [^952]  Mahasuci Dio serto Maha tinggi Dio dari napi yên wong-wong niku duoke.

[^952]: Ayat niki menggambarke keleseran serto kekuasoan Allah serto cumen Diola yên bekuaso pado dinten Kiamat.

## 39:68

Serto terompet pun ditiup, mangko pademla sedanten (makhluk) yên di langit serto di bumi selian wong-wong niku yên dikenda’i Allah. Sampun niku ditiup sios lagi (terompet niku) mangko sampun niku wong-wong niku tangi (dari kuburnyo) nunggu (keputusan Allah).

## 39:69

Serto bumi (padang Mahsyar) dades terang-benderang sami cahayo (keadilan) Tuhannyo;  serto buku-buku (itungan pedamelan wong-wong niku) disungke (pado tiap-tiap), nabi-nabi serto saksi-saksi pun dirawûke, sampun niku disungke keputusan di antaro wong-wong niku secaro adil, sedeng wong-wong niku nano dirugike.

## 39:70

Serto pado acap jiwo disung balesan sami sempurno sesuai sami napi yên sampun didamelkenyo serto Dio lebih wikan napi yên wong-wong niku damelke

## 39:71

Wong-wong yên kafir digiring ke nerako Jahanam secaro berombongan. Singgo  napibilo wong-wong niku sampe padonyo (nerako) lawang-lawangnyo dibukake serto penjago-penjago bekelap pado wong-wong niku, “Napike dereng sampun rawû pado niko rosul-rosul dari kalangan niko yên macoke ayat-ayat Tuhan niko serto ngimutke pado niko ayun haderengan (sami) dinten niko niki?” Wong-wong niku nyawab, “Leser, wenten,” tapi ketetepan azab cengki belaku tehadep wong-wong kafir.

## 39:72

Dikelapke (pado wong-wong niku), “Ngelebetila lawang-lawang nerako Jahanam niku, (niko) kekel di jerûnyo.” Mangko (nerako Jahanam) nikula sejahat-jahat pedaleman peranti wong-wong yên membongka’ke awa’nyo dewe’.”

## 39:73

Serto wong-wong yên betaqwa pado Tuhannyo dianter ke jerû surgo secaro berombongan. Singgo napibilo wong-wong niku sampe padonyo (surgo) serto lawang-lawangnyo sampun dibukake, penjago-penjagonyo bekelap pado wong-wong niku, “Kesejahteraan (disungke) ates niko, beladasla niko! Mangko ngelebetla, niko kekel di jerûnyo.”

## 39:74

Serto wong-wong niku bekelap, “Sedanten puji buat Allah yên sampun menui semayoan-Nyo pado kame’ serto sampun ngesungke panggonan niki pado kame’ sedeng kame’ (dibolehke) nempati surgo di pundi saos yên kame’ ayuni.” Mangko (surgo nikulah) sesaê-saê balesan buat wong-wong yên bedamel.

## 39:75

Serto niko (Muhammad) ayun ningali malaikat-malaikat melingker di sekeliling ‘Arsy, bertasbih sambil muji Tuhan¬nyo; sampun niku disungke keputusan di antaro wong-wong niku (hambo-hambo Allah) secaro adil serto dikelapke, “Sedanten puji peranti Allah, Tuhan sedanten alam.”

## 40:1

Hā Mīm.

## 40:2

Kitab niki (AI-Qur'an) diturunke dari Allah Yên Mahaperkaso, Maha Wikan

## 40:3

yên ngampuni doso serto nerimo tobat serto keras hukuman-Nyo; yên mepunyoi karunio. Nano wenten tuhan selian Dio. Cumen pado-Nyola (sedanten makhluk) mantu’

## 40:4

Nano wenten yên menyelewake tentang ayat-ayat Allah, selian wong-wong yên kafir. Kerno niku nanola niko (Muhammad) tebudi ole keberasilan damelan wong-wong niku di sedanten negeri.

## 40:5

Sedereng wong-wong niku, kaum Nuh serto golongan-golongan yên besekutu sesampun wong-wong niku sampun mudike (rosul) serto acap umat sampun merencano¬ke (tipu dayo) tehadep rosul wong-wong niku peranti menawannyo serto wong-wong niku mantah sami (alesan) yên batil peranti melenyapke keleseran; kerno niku Kulo tawan wong-wong niku (sami azab). Mangko nian (pedinyo) azab Kulo?

## 40:6

Serto ma’ nikila sampun cengki belaku ketetepan Tuhan niko tehadep wong-wong kafir, (yaitu) selesernyo wong-wong niku iola penunggu nerako.

## 40:7

(Malaikat-malaikat) yên mikul ‘Arsy serto (malaikat) yên wenten di sekelilingnyo bertasbih sami muji Tuhannyo serto wong-wong niku beiman padonyo serto menedo ampunan peranti wong-wong yên beiman (sambil bekelap), “Yo Tuhan kame’, rohmat serto ilmu yên wenten pado-niko meliputi sedanten sios, mangko sungla ampunan pado wong-wong yên bertobat serto menumuti jalan (igamo) Niko serto peliarola wong-wong niku dari azab nerako.

## 40:8

Yo Tuhan kame’,  ngelebetkela wong-wong niku ke jerû surgo ‘Adn yên sampun Niko semayoanke pado wong-wong niku, serto wong yên soleh di antaro nene’ moyang wong-wong niku, sema-sema, serto zuriyat wong-wong niku. Leser, Nikola Yên Mahaperkaso, Maha bijaksano,

## 40:9

serto peliarola wong-wong niku dari (bencano) kejahatan. Serto wong-wong yên Niko peliaro dari (bencano) kejahatan pado dinten niku, mangko leser, Niko sampun ngesungke rohmat padonyo serto sampun niki nikula kemenangan yên agung.”

## 40:10

Selesernyo wong-wong yên kafir, pado wong-wong niku (pado dinten Kiamat) dikengken, “Leser, ·kebencian Allah (pado niko) tebî lebî ageng daripado kebencian niko pado awa’ niko dewe’, pas niko dikengken muat beiman sampun niku niko mendustokenyo.”

## 40:11

Wong-wong niku nyawab, “Yo Tuhan  kame’, Niko sampun mademke kame’ duo kali serto sampun ngidupke kame’ keduo kali (jugo), sampun niku kame’ ngakui doso-doso kame’. Mangko wen¬ten¬ke jalan (buat kame’) buat kejabo (dari nerako)?”

## 40:12

Yên sampun niki niku kerno selesernyo niko mudike napibilo dikengken buat nyemba Allah saos. Serto kalu Allah diduoke, niko percayo. Mangko keputusan (sekarang niki) wentenla pado Allah Yên Mahatinggi, Mahaageng.

## 40:13

Diola yên ninggalke tando-tando (kekuasaan)-Nyo pado niko serto nurun¬ke rezeki dari langit buat niko. Serto nano lian yên angsal pelajaran cumen wong-wong yên mantu’ (pado Allah).

## 40:14

Mangko sembalah Allah dengen tulus ikhlas berigamo pado-Nyo, meskipun wong-wong kafir nano nyukoi-(nyo).

## 40:15

(Diola) Yên Mahatinggi derajat-Nyo, yên mepunyoi ‘Arsy, yên nurunke wahyu sami perintah-Nyo pado napi yên Dio ayuni di antaro hamba-hamba-Nyo, supayo ngimutke (manusio) tentang dinten haderengan (dinten Kiamat),

## 40:16

(iola) pado dinten (pas) wong-wong niku kejabo (dari kubur); nano sios pun keadoan wong-wong niku yên tesingit di sisi Allah. (Laju Allah bekelap), “Punyo sintenke keratin pado dinten niki?” Punyo Allah Yên Maha Sios, Maha Mengalake.

## 40:17

Pado dinten niki jiwo disung balesan sesuai sami napi yên sampun didamelkenyo. Nano wenten yên dirugike pado dinten niki. Leser, Allah gancang nian rikinan-Nyo

## 40:18

Serto sungla wong-wong niku peringetan ayun dinten yên semakin para’ (dinten Kiamat, yaniku) pas ati (nyese’) sampe di gulu kerno nahan kesedian. Nano wenten sios wong pun rencang setio peranti wong yên zalim serto nano wenten buatnyo sios wong penulung yên diterimo (petulungannyo).

## 40:19

Dio wikan (tingalan) mato yên khianat [^953]  serto napi yên tesingit  jerû dado.

[^953]: tingala pado hal-hal yên telarang, peca’ ningal kepado wado yên dede muhrimnyo.

## 40:20

Serto Allah memastike sami keleseran. Sedeng wong-wong niku yên disemba selian-Nyo nano angsal memastike sami sios napipun. Selesernyo Allah, Diola Yên Maha Kebutiran, Maha Meningali

## 40:21

Serto napike wong-wong niku nano mewentenke pejalanan di bumi, sampun niku memperatike ma’pundi kesampunan wong-wong yên sedereng wong-wong niku? Wong-wong niku lebi hebat kekua¬tan¬¬nyo daripado wong-wong niku serto (le¬bi kata) peninggalan-peninggalan (perada¬ban)-nyo di bumi, tapi Allah mengazab wong-wong niku kerno doso-dosonyo. Ser¬to nano ayun wenten sios pun yên ngelindu¬ngi wong-wong niku dari (azab) Allah

## 40:22

Yên sampun niku iola kerno seleser¬nyo rosul-rosul sampun rawŏ pado wong-wong niku sami bakto bukti-bukti yên nyato  [^954] sampun niku wong-wong niku mudike; mangko Allah mengazab wong-wong niku. Leser, Dio Mahakuat, Mahakeras hukuman-Nyo.

[^954]: Mu’jizat, hukum-hukum serto ajaran-ajaran yên dibaktonyo.

## 40:23

Serto leser, Kame’ sampun ngutus Musa sami membakto ayat-ayat Kame’ serto keterangan yên nyato,

## 40:24

pado Fir'aun, Haman serto Karun; sampun niku wong-wong niku bekelap, “(Musa) niku sios wong pesihir serto tukang mudike.”

## 40:25

Mangko pas dio (Musa) rawŏ pado wong-wong niku membakto keleseran dari Kame’, wong-wong niku bekelap, “Bunula buda’-buda’ lanang dari wong-wong yên beiman bersami dio serto biarke idup betino-betino wong-wong niku.” Tapi tipu dayo wong-wong kafir niku hampo belako.

## 40:26

Serto Fir'aun bekelap (pado pengageng-agengnyo), “biar kulo yên munu Musa serto kengken dio nedo pado Tuhannyo. Selesernyo kulo khawatir dio ayun nukar igamo niko atau nimbulke keancuran di bumi.”

## 40:27

Serto (Musa) bekelap, “Selesernyo kulo belindung pado Tuhan kulo serto Tuhan niko dari acap wong yên membongka’ke awa’ yên nano beiman pado dinten rikinan.”

## 40:28

Serto sios wong yên beiman di antaro sana’ Fir'aun yên nyingitke imannyo bekelap, “Napike niko ayun munu sios wong kerno dio bekelap, “Tuhan kulo iola Allah,”  padohal leser, dio sampun rawŏ pado niko sami bakto bukti-bukti yên nyato dari Tuhan niko. Serto kalu dio sios wong tukang mudike mangko diola yên ayun nanggung (doso) mudike niku; serto kalu dio sios wong yên leser, cengkila sebagian (bencano) yên diancamkenyo  pado niko ayun nimpo niko. Selesernyo Allah nano ngesung petunjuk pado wong yên tepeliwat serto tukang mudike.

## 40:29

Wahai kaum kulo! “Pado dinten niki keratin wenten pado niko sami bekuaso di bumi  tapi napi yên ayun nulung kito dari azab Allah kalu (azab niku) nimpo kito?” Fir'aun  bekelap, “Kulo cumen ngesung wikan pado niko, napi yên kulo tingal sae; serto kulo cumen ngesung wikan pado niko jalan yên leser.”

## 40:30

Serto wong' yên beiman niku bekelap, “Wahai kaum kulo! Selesernyo kulo hawatir niko ayun ditimpo (bencano) ma’kayo dinten keancuran golongan yên besekutu,

## 40:31

(yaniki) peca’ kebiasaan kaum Nuh, ‘Ad, Samud serto wong-wong yên rawŏ sesampun wong-wong niku. Padohal Allah nano ngenda’i kezoliman tehadep hambo-hambo-Nyo.

## 40:32

Serto wahai kaum kulo! Selesernyo kulo leser-leser hawatir tehadep niko ayun (siksoan) dinten saling simbati, [^955]

[^955]: Dinten Kiamat niki dinamike dinten panggil memanggil kerno wong yên bekumpul di Padang Mahsyar sebagean manggil sebagean yên lian peranti nedo tolong.

## 40:33

(ya’niku)  pado dinten  (pas) niko mantu’ ke buri (lari), nano wenten  sios wong pun yên  angsal nulungi niko dari (azab) Allah.  Serto  sinten saos ditala’ke seset oleh Allah, cengkila nano wenten sios pun yên angsal ngesung petunjuk.”

## 40:34

Serto leser, sedereng niku Yusuf sampun rawŏ pado niko sami bakto bukti-bukti yên nyato, tapi niko senantiaso meraguke napi yên dibaktonyo, bahkan pas dio padem, niko bekelap, “Allah nano ayun ngirim sios wong rosulpun sesampunnyo.” Sampun nikila Allah miarke seset wong yên ngelampaui bates serto ragu-ragu,

## 40:35

(ya’niku) wong-wong yên menyelewake ayat-ayat Allah nano wenten sebab yên sampe pado wong-wong niku. [^956]  Maha ageng kemarahan (buat wong-wong niku) di sisi Allah serto wong-wong yên beiman. Sampun nikila Allah ngunci ati acap wong yên bongka’ serto betinda’ sekenda’nyo saos.

[^956]: Wong-wong niku nula’ ayat-ayat Allah tanpo alesan yên rawû kepado wong-wong niku.

## 40:36

Serto Fir'aun bekelap, “Wahai Haman! Damelkela peranti kulo sios banguan yên tinggi supayo kulo sampe ke lawang-lawang,

## 40:37

(ya’niku) lawang-lawang langit, supayo kulo wenten ningali Tuhannyo Musa, tapi kulo tetep ningalinyo sios wong pendusto.” Serto sampun nikilah didadeske teraso indah peranti Fir'aun damelan jahatnyo niku, serto dio tetutup dari jalan (yên leser); serto tipu dayo Fir'aun niku nano lian cumen bakto kerugian.

## 40:38

Serto wong yên beiman niku bekelap, “Wahai kaum kulo! Tumutilah kulo, kulo ayun ngesung wikan pado niko jalan yên leser.

## 40:39

Wahai kaum kulo! Selesernyo keidupan dunio niki cumen ladas (sedenget) serto selesernyo akhirat nikulah negeri yên kekel.

## 40:40

Sinten saos namelke damelan jahat, mangko dio ayun dibales sebanding sami kejahatan niku. Serto sinten saos namel¬ke kesaean, sae lanang maupun wadon sedengke niko jerû kewentenan beiman, mangko wong-wong niku ayun ngelebet surgo, wong-wong niku disung rezeki di jerûnyo nano tebates.

## 40:41

Serto wahai kaum kulo! Ma’pundike niki, kulo ngengken niko pado keselametan, tapi niko ngengken kulo ke nerako?

## 40:42

(Ma’pundi) niko ngengken kulo supayo kafir pado Allah serto nuoke-Nyo sami sinten saos yên kulo nano mempunyoi ilmu tenteng niku, padohal kulo ngengken niko (beiman) pado Yên Mahaperkaso, Maha Pengampun?

## 40:43

Sampun cengki bahwo napi yên niko kengken kulo padonyo nanola  sios kengken  yên bemanfaat sae di dunio maupun di akhirat. Serto selesernyo pedaleman mantu’ kito pasti pado Allah, serto selesernyo wong-wong yên melampaui bates, wong-wong niku  niku ayun dades penunggu nerako.

## 40:44

Mangko ayun  niko ayun imut pado napi yên  kulo kelapke pado niko. Serto kulo nyerake urusan kulo pado Allah. Leser, Allah Maha Ningali ayun hambo-hambo-Nyo.”

## 40:45

Mangko Allah meliaronyo dari kejahatan tipu  dayo wong-wong niku, sedengke Fir'aun besami kaumnyo dikepung ole azab yên paling jahat.

## 40:46

Pado wong-wong niku ditingalke nerako,  pado pagi serto peteng, serto pado dinten tedadesnyo Kiamat. (Sampun niku pado malaikat dikengken), “Ngelebetkela  Fir'aun serto kaumnyo ke jerû azab yên paling keras!”

## 40:47

Serto (imutla), pas wong-wong niku beselewahan jerû nerako, mangko wong yên nano kuat bekelap pado wong-wong yên bongka’ke awa', “Selesernyo kame’ keri¬hin iola petumut-petumut niko, mangko angsalke niko ngiculke sebagian (azab) api nerako yên nimpo kame’?”

## 40:48

Wong-wong yên bongka’ke awa' nya¬wab, “Selesernyo kito sedanten sami-sami jerû nerako kerno Allah sampun netap¬ke keputusan antaro hambo-hambo-(Nyo).”

## 40:49

Serto wong-wong yên wenten jerû nerako  bekelap pado penjago-penjago nerako Jahanam, “Nedola pado Tuhan niko supayo  Dio meringanke azab ates kame’ sedinten  saos.

## 40:50

Mangko (penjago-penjago Jahanam) beke-lap, “Napike rosul-rosul dereng rawŏ pado niko  sami bakto bukti-bukti yên nyato?” Wong-wong niku nyawab, “Leser, sampun rawŏ.” (Penjago-penjago Jahanam) bekelap, “Beda’ala niko (dewe’!)” Tapi da’a wong-wong kafir niku hampo saos

## 40:51

Selesernyo Kame’ ayun nulung rosul-rosul Kame’ serto wong-wong yên beiman jerû keidupan dunio serto pado dinten tampilnyo paro saksi (dinten Kiamat),

## 40:52

(ya’niku) dinten pas penedoan maaf nano manfaat peranti wong-wong zolim serto wong-wong niku angsal la’nat serto pedaleman yên jahat.

## 40:53

Serto leser, Kame’ sampun ngesungke petunju’ pado Musa; serto mewariske Kitab (Taurot) pado Bani lsrail,

## 40:54

peranti dades petunju’ serto peringetan peranti wong-wong yên berpikiran sehat.

## 40:55

Mangko besabarlah niko, selesernyo semayoan Allah niku leser, serto nedola ampun peranti doso niko serto betasbihla sambil muji Tuhan niko pado waktu sore serto pagi.

## 40:56

Selesernyo wong-wong yên menyelewake ayat-ayat Allah nano alesan (bukti) yên sampe pado wong-wong niku, yên wenten  jerû dado wong-wong niku cumen (keayu¬¬nan saos) keagengan yên nano ayun wong-wong niku capai, mangko nedola perlindu¬ng¬an pado Allah. Leser, Dio Maha Ne¬nger, Maha Ningali.

## 40:57

Leser, penciptoan langit serto bumi niku lebi ageng daripado penciptoan manusio, ayun tapi kata manusio nano wikan

## 40:58

Serto nano sami wong yên buto sami wong yên ningal, serto nano (sami) jugo wong-wong yên beiman serto namel¬ke kesae¬an sami wong-wong yên bedamel kejaha¬tan. Cumen setiti’ sios yên niko ngembil pelajaran.

## 40:59

Selesernyo dinten Kiamat cengki ayun rawŏ, nano wenten keraguan tentengnyo, ayun tapi kata manusio nano beiman.

## 40:60

Serto Tuhan niko bekelap, “Beda’ala pado Kulo, cengkila ayun Kulo kabulke buat niko. Selesernyo wong-wong yên bongka’ nano ayun nyemba Kulo ayun ngelebet nerako  Jahanam jerû kewentenan hino-dino.”

## 40:61

Allah-la yên mendadeske malam peranti niko supayo niko beistirahat padonyo; (serto nadeske) siang terang-bende¬rang. Leser, Allah leser-leser mempunyoi karunio yên dilimpake pado manusio, tapi kata manusio nano bersyukur

## 40:62

Sampun nikila Allah, Tuhan niko, Pencipto sedantennyo, nano wenten Tuhan selian Dio; mangko ma’pundike niko angsal ditingalke?

## 40:63

Sampun nikila wong-wong yên acap mudike ayat-ayat Allah ditingalke.

## 40:64

Allah-la yên nadeske bumi buat niko sebage pedaleman menetep serto langit sebage atap, serto menyipto niko sampun niku memperbagus rai niko serto ngesung niko rezeki dari yên sae-sae. Sampun nikila Allah, Tuhan niko, Mahasuci Allah, Tuhan sedanten alam.

## 40:65

Diola yên idup kekel, nano wenten tuhan selian Dio; mangko sembala Dio dengen tulus ikhlas berigamo pado-Nyo. Sedanten puji peranti Allah Tuhan sedanten alam.

## 40:66

Kelapkela (Muhammad), “Leser, kulo dilarang nyemba sembahan yên niko semba selian Allah, sesampun rawŏ pado kulo keterangan-keterangan dari Tuhan kulo; serto kulo dikengken supayo besera awa' pado Tuhan sedanten alam.”

## 40:67

Diola yên nyiptoke niko dari tanah,  sampun niku dari setetes mani, sampun niku dari segumpel darah, sampun niku niko diberana’ke sebage sios wong ana’, sam¬pun niku ditala’ke niko sampe ageng, sam¬pun niku dades sepuh. Tapi di antaro niko wenten yên dipademke sedereng niku. (Kame’ namel sampun niki) supayo niko sampe pado kurun waktu yên dipastike, supayo niko wikan.

## 40:68

Diola yên ngidupke serto madem¬ke. Mangko napibilo Dio ayun netep¬ke sios urusan, Dio cumen bekelap padonyo, “Dadesla!” Mangko dadesla sedanten napidio niku

## 40:69

Napike niko nano  ningali wong-wong yên (acap) manta ayat-ayat Allah? Ma’pundi wong-wong niku angsal dimantu’ke?

## 40:70

(Ya’niku) wong-wong yên mudike Kitab (AI-Qur'an) serto wahyu yên dibakto  ole rosul-rosul Kame’ yên sampun Kame’ utus. Sampun niku wong-wong niku  ayun wikan

## 40:71

Pas belenggu  serto rante dipasang  di gulu wong-wong niku, sambil wong-wong niku diseret,

## 40:72

ke jerû toyo yên paling panas,  sampun niku  wong-wong niku dibakar jerû api,

## 40:73

sampun niku dikelapke pado wong-wong niku, “Pundike berhala-berhala yên acap niko duoke,

## 40:74

(yên niko semba) selian Allah?” Wong-wong niku nyawab, “Wong-wong niku  sampun ilang lenget dari kame’, bahkan kame’ kerihin nano sampun nyemba napidio saos.” Sampun nikila Allah na¬la’¬ke seset wong-wong kafir.

## 40:75

Yên sampun niku disebabke kerno niko  beladas-ladas di bumi (nano) ng¬in¬da¬ke keleseran serto kerno niko acap beladas-ladas (jerû kemaksiatan).

## 40:76

(Dikelapke pado wong-wong niku), “Ngelebetla niko ke lawang-lawang nerako  Jahannam, serto niko kekel di jerûnyo. Mangko nikula sejahat-jahat pedaleman peranti wong-wong yên bongka’.”

## 40:77

Mangko besabarla niko (Muhammad), selesernyo semayoan Allah niku leser. Meskipun Kame’ tingalke pado niko sebagean sikso yên Kame’ ancamke pado wong-wong niku, atawa Kame’ pademke niko (sedereng ajal nimpo wong-wong niku), tapi pado Kame’la wong-wong niku dimantu’ke.

## 40:78

Serto leser, Kame’ sampun ngirim pin¬ten-pinten rosul sedereng niko (Muhammad), di antaro wong-wong niku wenten yên Kame’ cerioske pado niko serto di antaro¬nyo wenten (jugo) yên nano Kame’ cerioske pado niko. Nano wenten sios rosul bak¬to sios mu’jizat, selian seizin Allah. Mang¬ko napibilo sampun rawŏ perinta Allah,  (peranti sedanten pekaro) diputuske sami adil. Serto pas niku rugila wong-wong yên bepegang pado yên batil

## 40:79

Allah-la yên nadeske binatang ternak buat niko, sebagean buat niko kendarai serto sebagian lagi niko dahar.

## 40:80

Serto peranti niko (wenten lagi) manfaat-manfaat yên lian padonyo (binatang ternak  niku) serto supayo niko mencapai sios keperluan (tujuan) yên tesimpen jerû ati niko (sami ngendarainyo). Serto sami nungga¬ngi binatang-binatang niku, serto  di pucu’ baito wong-wong niku dibakto.

## 40:81

Serto Dio meningalke tando-tando (keagengan-Nyo) pado niko. Sampun niku tando-tando (keagengan) Allah yên pundi yên niko budike?

## 40:82

Mangko napike wong-wong niku nano  mewentenke pejalanan di bumi, sampun niku wong-wong niku ningali ma’pundi kesampunan wong-wong yên sedereng  wong-wong niku.  Wong-wong niku niku lebi kata serto lebi hebat kekuatannyo serto (lebi kata) peninggalan-peninggalan peradabannyo  di bumi [^957] ,  mangko napi yên wong-wong niku damelke niku nano wenten nulung wong-wong niku.

[^957]: Peradaban peca’ bangunan, benteng, keratin serto alat-alat perlengkapan

## 40:83

Mangko  pas  paro  rosul  rawŏ pado wong-wong niku sami bakto bukti-bukti yên nyato,  wong-wong niku [^958] meraso ladas sami ilmu  yên wenten pado wong-wong niku  serto wong-wong niku dikepung ole (azab) yên kerihin wong-wong niku mencacimakinyo.

[^958]: Wong-wong niku sampun ngeraso cungkup dengen ilmu pengetahuan yên wenten pado wong-wong niku serto nano ngeraso perlu lagi dengen ilmu pengetahuan yên diajarke ole rosul-rosul wong-wong niku. Mala wong-wong niku meremeke serto menguyo’-uyo’ keterangan yên dibakto sedanten rosul.

## 40:84

Mangko pas wong-wong niku meningali azab Kame’, wong-wong niku bekelap, “Kame’ cumen beiman pado Allah saos serto kame’ bohong pado sembahan-sembahan yên sampun kame’ duoke sami Allah.”

## 40:85

Mangko iman wong-wong niku pas wong-wong niku sampun ningali azab Kame’ nano beguno lagi buat wong-wong niku. Nikula (ketentuan) Allah yên sampun belaku tehadep hambo-hambo-Nyo. Serto pas niku rugila wong-wong kafir.

## 41:1

Hā-Mīm.

## 41:2

(AI-Qur'an niki) diturunke dari Tuhan Yên Maha Pengasih, Maha Penyayang.

## 41:3

Kitab yên ayat-ayatnyo dijelaske, bacoan jerû bahaso Arab, peranti kaum yên wikan,

## 41:4

yên bakto berito seneng serto peringetan, tapi kata wong-wong niku mantu’ (darinyo) serto nano menengerken.

## 41:5

Serto wong-wong niku bekelap, “Ati kame’ sampun tertutup dari napi yên niko kengken kame’ padonyo serto kuping kame’ sampun tetutup, serto di antaro kame’ serto niko wênten dinding, kareno niku damelkela  (sesuai kepengenan niko), selesernyo kame’ ayun damelke (sesuai keayun kame’).”

## 41:6

Kelapkela (Muhammad), “Kulo niki cumen  sios wong wong peca’ niko, yên  diwahyuke pado kulo bahwo Tuhan niko  wêntenla Tuhan Yên Maha Sios, kerno niku tetepla niko (beribada) pado-Nyo serto nedola ampunan pado-Nyo. Serto celakola peranti  wong-wong yên nuoke-(Nyo),

## 41:7

(ya’ni) wong-wong yên nano namelke zakat serto wong-wong niku bohong  tehadep kehuripan akhirat.

## 41:8

Selesernyo  wong-wong yên beiman serto namelke kesaêan, wong-wong niku angsal  pahalo yên nano wênten telas-telasnyo.”

## 41:9

Kelapkenla, “Panteske niko bebudi pado Tuhan yên nyiptoke bumi jerû duo maso serto niko wêntenke  jugo sekutu-sekutu peranti-Nyo? Nikula Tuhan sedanten alam.”

## 41:10

Serto Dio ciptoke padonyo gunung-gunung yên koko di pucu’nyo. Serto sampun niku Dio berkahi, serto Dio tentuke tedo-tedoan (peranti penunggu)nyo jerû empat zaman, mengkênke peranti (menui keperluan) wong-wong niku yên ngunokenyo.

## 41:11

Sampun niku Dio nuju ke langit serto (langit) niku maler berupo asep, sampun niku Dio bekelap padonyo serto pado bumi, “rawûla niko beduo nûrût kengkenan kulo sami patu atawa tepakso.” Keduonyo nyawab, “Kame’ rawû dengen patu.”

## 41:12

Sampun diciptoke-Nyo pitu langit jerû duo maso serto pado acap langit Dio ngewahyuke ûrûsan  tiap-tiap. Sampun niku langit yên para’ (sami bumi), Kame’ aêsi sami bintang-bintang, serto (Kame’ ciptoke niku) peranti meliaro. Sampun nikila ketentuan (Allah) Yên Maha Perkaso, Maha Wikan.

## 41:13

Kalu wong-wong niku mantû’ dades kelapkela, “Kulo sampun ngimutke niko ayun (bencano) petir peca’ petir yên nimpo kaum ‘Ad serto kaum Samud.”

## 41:14

Sewaktu paro rasul rawû pado wong-wong niku dari luan serto dari buri wong-wong niku [^959] (sami ngengken), “Nanola niko nyemba selian Allah.” Wong-wong niku nyawab, “Kalu Tuhan kame’ mengayuni   tentu Dio nurunke malaêkat-malaêkat-Nyo, dades selesernyo kame’ nustoke wahyu yên niko diutus nyampekenyo.”

[^959]: Yên dimaksud dari luar serto dari buri, wêntenla dari sedanten ûrûsan.

## 41:15

dades wênten jugo kaum  ‘Ad, wong-wong niku membongka’ke awa' di bumi nano (ngindahke) keleseran serto wong-wong niku bekelap, “sinten saos yên langkung hebat kekuatannyo dari kame’?” Nanoke wong-wong niku ningali bahwo selesernyo Allah yên nyiptoke wong-wong niku. Dio langkung hebat kekuatan-Nyo dari wong-wong niku? Serto wong-wong niku sampun nustoke tando-tando (keagengan) Kame’.

## 41:16

dades  Kame’ tiupke angin yên paling  bergemuru pado wong-wong niku jerû pinten-pinten dinten yên nahas, kerno Kame’ kepengen supayo wong-wong niku niku ngerasoke siksoan yên nginoke jerû keuripan di dunio. Sedengke azab akhirat cengki langkung menghinoke serto wong-wong niku nano disung petulungan.

## 41:17

Serto wênten jugo kaum Samud, wong-wong niku sampun Kame’ sung petunju’ tapi wong-wong niku langkung demen kebutoan (kesesetan) daripado petunju’ niku, dades wong-wong niku disamber petir sebagî azab yên menghinok disebabke napi yên sampun wong-wong niku damelke.

## 41:18

Serto Kame’ selametke wong-wong yên beiman kerno wong-wong niku wêntenla wong-wong yên betaqwa.

## 41:19

Serto (imutla) pado dinten (sewaktu) musu-musu Allah digiring ke nerako  sampun niku wong-wong niku dipisa-pisake

## 41:20

Singgo napibilo  wong-wong niku sampe ke nerako, penengeran, peningalan serto kulit wong-wong niku dades saksi tehadep napi yên sampun wong-wong niku damelke.

## 41:21

Serto wong-wong niku bekelap pado kulit wong-wong niku, “Napi niko dades saksi tehadep kame’?” (Kulit) wong-wong niku nyawab, “Yên  nadeske kame’ angsal bekelap wêntenla Allah, yên (jugo) mendadeske sedanten sios angsal bekelap, serto Dio-lah yên nyiptoke niko yên bungaran serto cumen pado-Nyo niko dimantu’ke.”

## 41:22

Serto niko nano angsal besingitan dari kesaksian penengeran, peningalan serto kulit niko tehadep niko [^960] bahkan niko ngiro Allah nano wikan kata tenteng napi yên niko damelken

[^960]: Wong-wong niku namelke doso dengen terang-terangan kerno wong-wong niku nyangko bahwa Allah nano wikan damelan wong-wong niku serto wong-wong niku nano nyangko bahwa pendengaran, peningalan serto kulit wong-wong niku ayun dades saksi di akhîrat mengkîn ates damelan wong-wong niku.

## 41:23

Serto nikula kiro niko yên sampun niko sangko tehadep Tuhan niko, (dugoan niku) sampun minasoke niko, singgo dadesla niko telebet  wong yên rugi.

## 41:24

Meskipun wong-wong niku bersabar (ates azab nerako) dades nerakola pedaleman wong-wong niku serto kalu wong-wong niku nedo belas kesian, dades wong-wong niku niku nano telebet wong yên pantas dikesiani

## 41:25

Serto Kame’ tetepke peranti wong-wong niku rencang-rencang (setan) yên muji-muji napi saos yên wênten di haluan serto di buri wong-wong niku [^961] serto tetapla ates wong-wong niku putusan azab besami umat-umat yên tekerehen sedereng wong-wong niku dari (golongan) jin serto wong. Leser, wong-wong niku wêntenla wong-wong yên rugi.

[^961]: “yên wênten dihaluan” wêntenla nafsu serto kelezatan di dunio yên sedeng dicapai, sedeng yên dimaksud dengen “di buri wong-wong niku” wêntenla angan-angan serto cito-cito yên nano angsal dicapai.

## 41:26

Serto wong-wong yên kafir bekelap, “Nanola niko nengerke (bacoan) AI-Qur'an niki serto damella kegaduhan tehadepnyo, supayo niko angsal ngalake (wong-wong niku).”

## 41:27

dades leser,   ayun  Kame’ timpoke azab yên keras pado wong-wong yên kafir niku serto leser, ayun Kame’ sung balesan wong-wong niku dengen sejahat-jahat balesan tehadep napi yên sampun wong-wong niku  damelke.

## 41:28

nikula balesan (tehadep) musuh-musuh Allah  (ya’ni) nerako;  wong-wong niku angsal pedaleman yên kekel di jerûnyo sebagî balesan tehadep keingkaran wong-wong niku tehadep ayat-ayat Kame’.

## 41:29

Serto wong-wong yên kafir bekelap, “Yo Tuhan kame’, tingalkela pado kame’ duo golongan yên sampun nyesetke kame’ ya’ni (golongan) jin serto wong, supayo kame’ leta’ke keduonyo di bawa telapak sikil kame’ supayo keduo golongan niku dades yên paling bawa (hino).”

## 41:30

Selesernyo wong-wong yên bekelap, “Tuhan kame’ wêntenla Allah” sampun niku wong-wong niku neguke penawa'an wong-wong niku, dades malaêkat-malaêkat ayun turun pado wong-wong niku (dengen bekelap), “Nanola niko ngeraso takut serto nanola niko besedî ati; serto senengla niko sami (angsal) surgo yên sampun disemayoanke pado niko.”

## 41:31

Kame’la pelîndûng-pelîndûng niko jerû keuripan dunio serto akhirat; di jerûnyo (surgo) niko angsal napi yên niko kepengenke serto angsal napi yên niko nedo.

## 41:32

sebagî penghormatan (peranti niko) dari (Allah) Yên Maha Pengampun, Maha Penyayang.

## 41:33

Serto sinten saos yên langkung saê kelapan-nyo daripado wong yên  ngengken pado Allah serto namelke kesaêan serto bekelap, “Leser, kulo telebet wong-wong muslim (yên pasra)?”

## 41:34

Serto nanola sami kesaêan sami kejahatan. Tola’la (kejahatan niku) dengen caro yên langkung saê, singgo wong yên wênten rasa pemusuhan antaro niko serto dio ayun ma’kayo rencang yên setio.

## 41:35

Serto (sifat-sifat yên saê niku) nano ayun disungke selian pado wong yên sabar serto nano disungke selian pado wong-wong yên wênten betuwa  yên ageng.

## 41:36

Serto kalu setan nganggu niko sami sios godaan, dades nedola pelîndûngan pado Allah. Leser, Dio-la Yên Maha Nenger, Maha Wikan.

## 41:37

Serto sebagian dari tando-tando keagengan-Nyo wêntenla malem, awan, matahari serto buIan. Nanola bersujud pado matoari serto nano (jugo) pado bulan, tapi besujudla pado Allah yên nyiptokenyo, kalu niko cumen nyemba pado-Nyo

## 41:38

Kalu wong-wong niku mongka’ke  awa', dades wong-wong niku (malaêkat) yên di sisi Tuhan niko betasbi pado-Nyo pado malam serto awan dinten, sedang wong-wong niku nano sampun malek.

## 41:39

Serto sebagîan dari tando-tando (keagengan)-Nyo, niko ningali bumi niku kering serto tandus, tapi napibilo Kame’ turunke hujan di pucu’nyo, cengkila dio begera’ serto subur. Selesernyo (Allah) yên nguripkenyo cengki angsal nguripke

## 41:40

Selesernyo  wong-wong yên nustoke tando-tando (keagengan) Kame’, wong-wong niku nano tesembunyi dari Kame’. Napike wong-wong yên dilemparke ke jerû nerako yên langkung saê atawa wong-wong niku yên rawû sami  aman sentosa pado dinten Kiamat? Damelkela napi yên niko ayuni! Leser, Dio Maha Ningali napi yên niko  damelke

## 41:41

Selesernyo wong-wong yên nustoke AI-Qur'an sewaktu (AI-Qur'an) niku disampeke pado wong-wong niku (wong-wong niku  niku cengki ayun celako), serto selesernyo (AI-Qur'an) niku wêntenla Kitab yên mulio,

## 41:42

(yên) nano ayun dirawûi ole kebatilan yên dari luan maupun dari buri (pado masa sampun niku serto yên ayun rawû), yên diturunke dari Tuhan Yên Maha Bijaksano, Maha Terpuji.

## 41:43

Napi yên dikelapke (ole wong-wong kafir) pado niko nano lian wêntenla napi yên sampun dikelapke pado rosul-rosul sedereng niko. Leser, Tuhan niko wênten ampunan serto azab yên pedî

## 41:44

Serto sekironyo AI-Qur'an Kame’ dadeske sebagî bacoan jerû bahaso selian bahaso Arab cengkila wong-wong niku ngelapke, “Napi nano dijelaske ayat-ayatnyo?” Napike patut (AI-Qur'an) jerû  bahaso selian bahaso Arab sedeng (rosul), wong  Arab? Kelapkela, “AI-Qur'an wêntenla petunju’ serto penyembu peranti wong-wong yên beiman. Serto wong-wong yên nano beiman pado kuping wong-wong niku wênten sumbetan, serto (AI-Qur'an) niku  merupoke kegelapan peranti wong-wong niku.  [^962] Wong-wong niku niku (peca’) wong-wong yên dipanggil dari pedaleman yên tebi.”

[^962]: Nano ngesung petunju’ kepado wong-wong niku.

## 41:45

Serto leser, sampun Kame’ sungke pado Musa Kitab (Taurat) sampun niku dipertengkerke. Sekironyo nano wênten keputusan yên kerehen dari Tuhan niko, wong-wong kafir niku cengki sampun dipademke. Serto selesernyo wong-wong niku leser-leser jerû keraguan yên menjerû tehadepnyo.

## 41:46

Sinten saos namelke kesaêan dades (pahalonyo) peranti awa'nyo dewe’ serto sinten saos bedamel jahat dades (dosonyo) dades tanggungan awa'nyo dewe’. Serto Tuhan niko sedantennyo  nano zolimi hambo-hambo-(Nyo).

## 41:47

Kepado-Nyola ilmu tentang dinten kiamat niku dimantu’ke. [^963]  Nano wenten bua-buahan yên metu dari kelopaknyo serto nano sesios wong wadon yên ngandung serto yên ngelahirke, melianke dengen sepewikanan-Nyo. Pado dinten sewaktu Dio (Allah) bekelap, “Didike sekutu-sekutu Kulo niku?” [^964] Wong-wong niku nyawab, “kame’ nyatoke kepado Niko bahwo nano wenten sios wong  diantaro kame’ yên angsal ngesung kesaksian (bahwo Niko ngewenteni sekutu).”

[^963]: Cumen Allah-la yên wikan kapan rawûnyo dinten Kiamat niku.

[^964]: Patung-patung yên wong-wong niku anggep sebage sekutu Allah.

## 41:48

serto lengetla dari wong-wong niku napi yên kerêhin selaju wong-wong niku semba, serto wong-wong niku  wikan bahwo nano wenten jalan metu (dari azab Allah) peranti wong-wong niku.

## 41:49

Manusio nano kesel mohon kesaêan, serto kalu ditimpo malapetako, wong-wong niku beputus aso serto ilang arepannyo.

## 41:50

serto kalu Kame’ sungke kepadonyo sios rohmat dari Kame’ sesam, ditimpo kesusahan, cengkila dio bekelap, “niki wentenela hak kulo, serto kulo nano yakin bahwo dinten kiamat niku ayun tedades. serto kalu kulo dimantu’ke kepado Tuhan kulo, selesernyo kulo ayun angsal kesaêan disisi-Nyo.” Mangko nian, ayun Kame’ sung kewika¬nan kepado wong-wong kafir tentang napi yên wong-wong niku damelke, serto nian, ayun Kame’ timpoke kepado wong-wong niku azab yên berat.

## 41:51

serto napibilo Kame’ sungke nikmat kepado manusio, dio bepaling serto nebike awa' (dengen bongka’); tapi napibilo ditimpo malapetako mako dio kata bedoa.

## 41:52

Kelapkela ma’di penangsal niko kalu (Al Qur’an) niku rawû dari sisi Allah, sam niku niko ngingkarinyo. Sintenke yên sertogkung seset daripado wong yên selaju berado jerû penyimpangan yên tebî (dari keleresan)?”

## 41:53

Kame’ ayun ningalke kepado wong-wong niku tando-tando (keagengan) Kame’ di sedanten solok serto pado awa' wong-wong niku dewe’, singgo cetola bagi wong-wong niku bahwo Al Qur’an niku wentela leres. Nano cekapka (bagi niko) bahwo Tuhan niko dades saksi ates sedanten sesios?

## 41:54

Imutla, selesrnyo wong-wong niku di jerû kebingsalan tentang panggî dengen Tuhan wong-wong niku. Imutla, selesernyo Dio Maha Ngeliputi sedante sesios.

## 42:1

Hā-Mīm. [^965]

[^965]: Nikula huruf-huruf abjad yên teletak pado awal sebagian dari surat-surat Al Quran pecak: Alif laam miim, Alif laam raa, Alif laam miim shaad serto liannyo. diantaro Ahli-ahli tafsir wênten yên nyerake pengertiannyo kepado Allah kerno dipandang temasuk ayat-ayat mutasyaabihaat, serto wênten pulo golongan yên nafsirkenyo atawa yên mandangnyo sebagî nami surat, serto wênten pulo yên bependapet bahwo huruf-huruf abjad niku gunonyo peranti narîk pehatian sedanten pendengêr supayo merhatike Al Quran niku, serto peranti ngisyaratke bahwo Al Quran niku diturunke dari Allah jerû baso Arab yên tesusun dari huruf-huruf abjad. Kalu wong-wong niku nano yakin bahwo Al Quran niku diturunke dari Allah serto dîdînyo buatan Nabi Muhammad s.a.w.,  cobola wong-wong niku damel pecak Al Quran niku.

## 42:2

‘Ain Sīn Qōf. [^966]

[^966]: Nikula huruf-huruf abjad yên teletak pado awal sebagian dari surat-surat Al Quran pecak: Alif laam miim, Alif laam raa, Alif laam miim shaad serto liannyo. diantaro Ahli-ahli tafsir wênten yên nyerake pengertiannyo kepado Allah kerno dipandang temasuk ayat-ayat mutasyaabihaat, serto wênten pulo golongan yên nafsirkenyo atawa yên mandangnyo sebagî nami surat, serto wênten pulo yên bependapet bahwo huruf-huruf abjad niku gunonyo peranti narîk pehatian sedanten pendengêr supayo merhatike Al Quran niku, serto peranti ngisyaratke bahwo Al Quran niku diturunke dari Allah jerû baso Arab yên tesusun dari huruf-huruf abjad. Kalu wong-wong niku nano yakin bahwo Al Quran niku diturunke dari Allah serto dîdînyo buatan Nabi Muhammad s.a.w.,  cobola wong-wong niku damel pecak Al Quran niku.

## 42:3

Ma’nikula Allah yên Maha Perkaso, Maha Bijaksano ngewahyuke kepado niko  (Muhammad) serto kepado wong-wong yên sedêrêng niko.

## 42:4

Punyo-Nyola napi yên wênten di langit serto napi yên wênten di bumi. serto Dio-la yên Maha Mulio, Maha Ageng.

## 42:5

Ampir saos langit niku peca’ dari sebela pucu’nyo (kerno keagengan Allah) serto malaêkat-malaêkat betasbih muji Tuhannyo serto mohonke ampunan peranti wong-wong di bumi. Imutla, selesernyo Allah Dio-la yên Maha Pengampun, Maha Penyayang

## 42:6

serto wong-wong yên ngembil pelîndûng-pelîndûng selian Allah, Allah masati (damelan) wong-wong niku, wênten jugo niko (Muhammad) dêdênyo wong yên dikêngkên masati wong-wong niku.

## 42:7

serto ma’nikula Kame’ wahyuke Al Qur’an kepado niko jerû baso Arab, supayo niko ngesung peringetan kepado penduduk Ibukota (Mekah) serto pendudu’ (negeri-negeri) di segelembenganyo [^967]  serto ngesung peringetan tentang dinten belûnggû’nyo (Kiamat) yên nano dibingsalke wêntennyo. Segugu’ melebet surgo serto segugu’ lagi melebeti nerako

[^967]: maksudnyo: penduduk dunio sedantennyo.

## 42:8

serto sekironyo Allah ayun, niscayo Dio dadeske wong-wong niku sios ummat, tapi dio melebetke wong-wong yên Dio ayun ke jerû rohmat-Nyo. serto wong-wong yên zolim nano wênten bagi wong-wong niku pelîndûng serto penûlûng.

## 42:9

Atawa wong-wong niku ngembil pelîndûng-pelîndûng selian Dio? Padohal Allah, Dio-la pelîndûng (yên seleresnyo). serto Dio nguripke wong yên padem, serto Dio Maha Kuaso ates sedanten sesios.

## 42:10

serto napipun yên niko bebantake padonyo tentang sesios, keputusannyo (tersera) kepado Allah. (Yen ngewênteni sifat-sifat ma’niku) nikula Allah Tuhan kulo. Kepado-Nyo kulo betawakkal serto kepado-Nyo kulo mantû’

## 42:11

(Allah) Pencipto langit serto bumi. Dio nadeske bagi niko pasangan-pasangan dari jenis niko dewe’, serto dari jenis binatang ternak pasangan-pasangan (jugo). Didadeske-Nyo niko beranak-pinak dengen jalan niku. Nano wênten sesiospun yên serupo dengen Dio. serto Dio yên Maha Nenger, Maha Ningali.

## 42:12

Punyo-Nyola perbendaharoan langit serto bumi; Dio ngelapangke rezeki serto matesinyo bagi sinten yen Dio kenda’i. Nian, Dio Maha Wikan sedanten sesios.

## 42:13

Dio (Allah) sampun nyariatke kepado niko agamo yên sampun diwasiatke-Nyo kepado Nuh serto napi yên Kame’ wahyu ke kepado niko (Muhammad) serto napi yên sampun Kame’ wasiatke kepado Ibrohim, Musa serto Isa, ya’ni tega’kela agamo (keimanan serto ketakwaan) serto nano angsalla niko berpeca-bela di jerûnyo. Sanget berat bagi wong-wong musyrik (peranti numuti) agamo [^968] yên niko seruke kepado wong-wong niku. Allah mîlî wong yên Dio kenda’i kepado agamo tauhid serto ngesungi petunjuk kepado (agamo)-Nyo bagi wong-wong yên mantu’ (kepado-Nyo).

[^968]: yên dimaksud: igamo di ngeriki ya'ni meng-Esake Allah s.w\.t., beriman kepado-Nyo, kitab-kitab-Nyo, rasul-rasul-Nyo serto dinten akhîrat serto naati sedanten perînta serto larangan-Nyo.

## 42:14

serto wong-wong niku (Ahli Kitab) nano bepaca-bela kecuali sesampun  rawû kepado wong-wong niku ilmu (keleresan yên disampêke ole para nabi), kerno kedengkian antaro sesami wong-wong niku. [^969] Jiko nanola kereno sesios ketetepan yên sampun wênten bingennyo dari Tuhan niko (peranti nanggûke azab) sampê bates waktu yên ditentuke, cengkila hukuman peranti wong-wong niku sampun dilakonke. serto selesernyo wong-wong yên ngewarisi Kitab (Taurot serto Injil) [^970] sesampun wong-wong niku (pado zaman Muhammad), nian-nian wênten jerû kebingsalan nian tentang Kitab (al Qur’an) niku.

[^969]: maksudnyo: Ahli-ahli kitab niku bepeca bela sesampun wong-wong niku wikan keleseran dari nabi-nabi wong-wong niku. sesampun rawû Nabi Muhammad s.a.w serto nyato keleserannyo wong-wong niku saos tetep bepeca bela serto nano percayoinyo.

[^970]: yên dimaksud dengen wong-wong yên diwariske kepado wong-wong niku Al-Kitab ya'ni ahli kitab yên urip sami maso Nabi Muhammad s.a.w.

## 42:15

Kereno niku, ajakla (wong-wong niku beriman) serto tetepla [^971] (beriman serto berdakwa) sema’pundi dikêngkênke kepado niko (Muhammad) serto nano angsalla numuti kepêngênan wong-wong niku serto kelapkela,”Kulo beriman kepado kitab yên diturunke Allah serto kulo dikêngkên supayo berlaku adil diantaro niko. Nano (perlu) wênten perbantahan antaro kame’ serto niko, Allah ngelûnggû’ka antara kito serto kepado-Nyola (kito) mantû’.

[^971]: maksudnyo: tetepla jerû igamo serto lanjutkela bedakwah

## 42:16

serto wong-wong yên bebanta-bantah tentang (agamo) agamo Allah sesampun (agamo niku) diterimo, perbantahan wong-wong niku sio-sio disisi Tuhan wong-wong niku. Wong-wong niku angsal kemurkoan (Allah) serto wong-wong niku angsal azab yên sanget keras.

## 42:17

Allah yên nurunke Kitab (Al Qur’an) dengen (makto) keleresan dan dacing (keadiserto). serto wikanka niko, bole dades dinten kiamat niku sampun parak?.

## 42:18

Wong-wong yên nano percayo wêntennyo dinten kiamat nedo supayo dinten niku segero tedades, serto wong-wong yên beriman ngeraso wedhi kepadonyo serto dio-dio niku yakin bahwo kiamat niku wêntenla leres (ayun tedades). Wikanila bahwo selesernyo wong-wong yen manta tentang tedadesnyo kiamat niku nian-nian sampun teseset tebî.

## 42:19

Allah Maha lembut teradep hambo-hambo-Nyo; Dio ngesung rezeki kepado sinten yên Dio ayuni, serto Dio Maha Kuat, Maha Perkaso.

## 42:20

sinten saos ayun betuwa  di akhîrat ayun Kame’ tambahke betuwa  niku baginyo, serto  sinten saos ayun betuwa  di dunio Kame’ sungke kepadonyo sebagian darinyo (betuwa  dunio), tapi dio nano ayun angsal bagian di akhîrat.

## 42:21

Napike wong-wong niku ngewênteni sesembahan selian Allah yên netepke aturan agamo bagi wong-wong niku yên nano diizinke (awa'dhoi) Allah? serto sekironyo nano wênten ketetapan yên nunda (hukuman dari Allah) cengkila hukuman diantaro wong-wong niku sampun dilakonke. serto nian, wong-wong zolim niku ayun angsal azab yên pedî nian.

## 42:22

Niko ayun ningali wong-wong zolim niku sanget kewedhian kereno (kejahatan-kejahatan) yên sampun wong-wong niku lakonke, serto (azab) nimpo wong-wong niku. serto wong-wong yên beriman serto damelke kebajikan (bewênten) di jerû taman-taman surgo, wong-wong niku angsal napi yên wong-wong niku ayuni di sisi Tuhan. yên ma’niki niku wêntenla karunio yên ageng

## 42:23

Nikula karunio yên disung-wikanke peranti ngembiroke hambo-hambo-Nyo yên beriman serto damelke kebajikan. Kelapkela (Muhammad),”Kulo nano nedo kepado niko sesios upa saos kerno ajakan kulo kacowali kasî-sayang jerû kekeluargoan.” serto sinten saos damelke kesaêan ayun Kame’ tambake kesaêan baginyo. Nian, Allah Maha Pengampun, Maha Mensyukuri

## 42:24

Atawa wong-wong niku bekelap, “Dio (Muhammad) sampun ngado-adoke kebohongan tentang Allah.” Sekironyo Allah ayun niscayo Dio kunci ati niko. serto Allah ngapus yên batil serto ngereske yên leres dengen firman-Nyo (Al Qur’an). Nian, Dio Maha Wikan sedanten isi ati.

## 42:25

serto Dio-la Yên nerimo tobat dari hambo-hambo-Nyo serto maafke kesalahan-kesalahan serto Wikan napi yên niko damelke

## 42:26

serto Dio ngabulke (do’a) wong-wong yên beriman serto damelke kebajikan sert namba (pahalo) kepado wong-wong niku darikarunio-Nyo. Wong-wong yên ingkar ayun angsal azab yên keras nian.

## 42:27

serto sekironyo Allah ngelapangke rezeki kepado hambo-hambo-Nyo niscayo wong-wong niku ayun bebagî ngelangkûngi bates di bumi, tapi Dio nurunke dengen takeran yên Dio ayuni. Nian, Dio Maha Wikan tehadep (kewêntenan) hambo-hambo-Nyo jugo Maha Ningali.

## 42:28

serto Dio-la yên nûrûnke ujan sesampun wong-wong niku beputus aso serto nyebarke rohmat-Nyo. serto Dio-la Maha pelîndûng, Maha Teralem

## 42:29

serto diantaro tando-tando (keagengan)-Nyo wêntenla penciptoan langit serto bumi serto penciptoan mahluk-mahluk yên ngerayap yên Dio sebarke  pado keduonyo. serto Dio Maha Kuaso ngelûnggû’ke sedantennyo napibilo Dio kehendaki.

## 42:30

serto musiba napi saos yên nimpo niko wêntenla damelan tangan niko dewe', serto Allah maafke kata (dari kesalahan-kesalahan niko).

## 42:31

serto niko nano angsal ngelepaske awa' (dari siksoan Allah) di bumi serto niko nano angsal pelîndûng atawa penûlûng selian Allah.

## 42:32

serto di antaro tando-tando (keagengan)-No wêntenla kapal-kapal (yên belayar) di laut ma’kayo gunung-gunung.

## 42:33

Jiko Dio ayun, Dio ayun mrentike angin, sehinggo dadesla kapal-kapal niku terhenti di permukoan laut. Nian, pado yên ma’niku niku teangsal tando-tando (kekuasoan Allah) bagi wong-wong yen selaju besabar serto kata besyukur.

## 42:34

atawa (Dio ayun) ngancurke kapal-kapal niku kereno damelan (doso) wong-wong niku, serto Dio maafke kata  (dari wong-wong niku).

## 42:35

serto supayo wong-wong yên manta tando-tando (kekuasoan) Kame’ Wikan bahwo wong-wong niku nano ayun angsal jalan metu (dari siksoan).

## 42:36

Napipun kenikmatan yên disungke kepado niko, dades niku wêntenla kesenangan urip di dunio. Sedengke napi (kenikmatan) di sisi Allah lebî saê serto lebî kekel bagi wong-wong yên beriman, serto hanyo kepado Tuhan wong-wong niku betawakkal.

## 42:37

serto jugo (peranti) wong-wong yên nebêi doso-doso ageng serto damelan-damelan keji, serto napibilo wong-wong niku mara’ segero ngesung maaf.

## 42:38

serto (peranti) wong-wong yên nerimo (numuti) seruan Tuhan serto nega’ke semayang,  sedeng ûrûsan wong-wong niku (diputuske) dengen musyawaroh antaro wong-wong niku; serto wong-wong niku ngimfakke sebagêan dari rezeki yên Kame’ sungke kepado wong-wong niku.

## 42:39

serto (peranti) wong-wong yên napibilo wong-wong niku dizolimi, wong-wong niku ngebela awa'.

## 42:40

serto balesan sesios kejahatan wêntenla kejahatan yên setimpal, tapi sinten saos yên maafke serto bedamel saê  [^972] (kepado wong yên bedamel jahat) dades pahalonyo dari Allah. Nian, Dio nano ngedemeni wong-wong zolim.

[^972]: yên dimaksud bedamel saê di ngeriki ya'ni bedamel saê kepado wong yên bedamel jahat kepadonyo.

## 42:41

Tapi wong-wong yên ngebelo awa' sesampun dizolimi, nano wênten alesan peranti nyalake wong-wong niku

## 42:42

Selesernyo doso niku ates wong-wong yên bedamel zolim kepado wong serto ngesertogkûngi bates di muko bumi tanpo hak. Wong-wong niku angsal azab yên pedî.

## 42:43

Tapi wong yên besabar serto maafke selesernyo damelan yên ma’niku niku temasok hal-hal yên diutamoke.

## 42:44

serto sinten yên disesetke Allah dades baginyo nano wênten sios wong pesirah saos sesampun niku. serto niko ayun ningali wong-wong yên zolim ketiko wong-wong niku ningali azab bekelap,”napi wênten kironyo jalan peranti balîk (ke dunio)?”

## 42:45

serto niko ayun ningali wong-wong niku dihadepke ke nerako jerû kewêntenan tunduk kereno ngeraso hino, wong-wong niku ningali jerû tingaserto yên lesu. serto wong-wong yên beriman bekelap,”Selesernyo wong-wong yên merugi wêntenla wong-wong yên keilangan awa' wong-wong niku dewe' serto keilangan keluargo wong-wong niku pado dinten kiamat”. [^973] Imutla selesernyo wong-wong yên zolim niku berado jerû azab yên kekel.

[^973]: yên dimaksud dengen keilangan awa' serto keluargo ya'ni nano ngerasoke kenikmatan urip abadi kerno disikso.

## 42:46

serto wong-wong niku sekali-kali nano Wikan pelîndûng-pelîndûng yên angsal nûlûng wong-wong niku selian Allah. serto sinten yên disesetke Allah dades nanola wênten baginyo sesios jalan saos. (peranti angsal petunjuk).

## 42:47

Tumutila seruan Tuhan niko sedêrêng rawû dari Allah sios dinten yên nano angsal ditola’ kerawûannyo. Niko nano merolė tenggon belindung pado dinten niku serto nano pulo' angsal ngingkari (doso-doso niko).

## 42:48

Jiko wong-wong niku bepaling, dades Kame’ nano ngutus niko sebagai pemasat bagi wong-wong niku. Kewajiban niko nano lian hanyola nyampêke (risalah). Selesernyo napibilo Kame’ ngerasoke kepado wong sios rohmat dari Kame’ dio begembiro rio kereno rohmat niku. serto jiko wong-wong niku ditimpo kesusahan disebabke perlakonan tangan wong-wong niku dewe' (niscayo wong-wong niku ingkar) kereno selesernyo wong niku ingkar nian (kepado nikmat).

## 42:49

Kewêntenan Allah la kerajoan langit serto bumi. Dio nyiptoke napi yên Dio ayuni. Dio ngesungke budak-budak betino kepado sinten yên Dio ayuni serto nesungke budak-budak lanang kepado sinten yên Dio ayuni.

## 42:50

atawa Dio nganugerahke kekalê jenis lanang serto betino (kepado sinten yên diayuni-Nyo).

## 42:51

serto nano wênten peranti sesios wong saos bahwo Allah bekelap dengen dio kacowali dengen perantaroan wahyu atawa di buri beber [^974] atawa dengen ngutus sesios utusan (malaêkat) laju diwahyuke kepadonyo dengen seizin-Nyo napi yên Dio ayuni. Selesernyo Dio Maha Tinggi lagi Maha Bijaksano.

[^974]: Di buri tabir retinyo ya'ni sios wong angsal ngerungu kalam Ilahi ayun tapi Dia nano angsal ningali-Nyo peca' yên tedades kepado Nabi Musa a.s.

## 42:52

serto ma’nikila Kame’ wahyuke kepado niko wahyu (Al Qur’an) dengen kêngkênan Kame’. Sederengnyo niko nano Wikan napika Al Kitab (Al Qur’an) serto nano pulo' Wikan napi dio iman niku, tapi Kame’ nadeske Al Qur’an niku cahayo, yên Kame’ tunjuki dengen dio sinten yên Kame’ ayuni diantaro hambo-hambo Kame’. serto selesernyo niko leser-leser ngesung petunjuk kepado jalan yên lempeng

## 42:53

(ya’ni) jalan Allah yên kewêntenan-Nyo sedanten napi yên wênten di langit serto  napi yên wênten di bumi. Imutla bahwo kepado Allahla balîk sedanten ûrûsan.

## 43:1

Hā-Mīm.

## 43:2

Demi Kitab (Al Qur’an) yên ceto,

## 43:3

Kame’ dadeske Al Qur’an jerû baso Arab supayo niko ngerti.

## 43:4

serto selesernyo Al Qur’an niku jerû ummul Kitab (Lauh Mahfuz) di sisi Kame’, nian-nian (benilai) tinggi serto kebek Hikmah

## 43:5

dades napika Kame’ ayun berenti nûrûnke ayat-ayat (sebagî peringetan) Al Qur’an kepado niko, kereno niko kaun yên tepeliwat .

## 43:6

serto betapo kata nabi-nabi yen sampun Kame’ utus kepado umat-umat yên tekerêhin.

## 43:7

serto saben kali sios wong nabi rawû kepado wong-wong niku, wong-wong niku nemen nguyo’-uyo’kenyo.

## 43:8

Kereno niku, Kame’ binasoke wong-wong yên langkung ageng kekuatannyo diantaro wong-wong niku serto sampun bedades conto umat-umat tekerêhin

## 43:9

serto kalu niko takênke kepado wong-wong niku,”sinten nian yên nyiptoke langit serto bumi?” Cengkila wong-wong niku ayun nyawab, “Sedantennyo diciptoke ole yên Maha Perkaso, Maha Wikan,”

## 43:10

yên dadeske bumi sebagî tenggonan netep bagi niko serto Dio dadeske jalan-jalan di pûcû' bumi peranti niko supayo niko angsal petunjuk

## 43:11

serto yên nûrûnke banyu dari langit nûrût takeran (yên diperluke), dades dengen banyu niku  Kame’ uripke negeri yên padem (tandus). Seperti ma’nikula niko ayun dimetuke (dari kubur).

## 43:12

serto yên nyiptoke sedanten bepasang-pasangan serto dadeske kapal peranti niko serto hewan ternak yên niko tunggangi.

## 43:13

supayo niko lînggî dipûcû' punggungnyo sampun niku niko imut nikmat Tuhan niko napibilo niko sampun lînggî dipûcû'nyo, serto supayo niko ngelapke ,”Maha Suci Allah yên sampun nundukke sedanten niki bagi kame’, padohal kame’ sedêrêngnyo nano kuwawo nguasoinyo, serto selesernyo kame’ ayun mantu’ kepado Tuhan kame’.”

## 43:14

serto selesernyo kame’ ayun mantu’ kepado Tuhan kame’.”

## 43:15

serto wong-wong niku nadeske sebagîan dari hambo-hambo-Nyo sebagî bagîan dari-Nyo. [^975] Nian, wong niku pengingkar (nikmat Tuhan) yên ceto.

[^975]: Wong musyrikin ngelapke bahwa malaêkat niku wêntenla ana’ wadon Allah, padohal malaêkat niku sebagîan dari makhluk serto ciptaan-Nyo.

## 43:16

Pantes nanao Dio ngembil budak betino dari yên diciptoke-Nyo serto ngesungke budak lanang kepado niko?

## 43:17

serto napibilo sala sios wong diantaro wong-wong niku disung kabar gembiro dengen napi (kelahiran budak betino) yên didadeske sebagî perumpamoan bagi (Allah) yên Maha Pengasî, dadesla rainyo item pekat kereno nahan sedî (serto mara).

## 43:18

Atawa wong-wong yen diagengke jerû (kewêntenan) beraês, sedeng dio nano angsal ngesung keterangan jerû peselewahan. [^976]

[^976]: Ayat niki ngambarke keadaan wadon Arab pado waktu Al Qur’an diturunke. Wong-wong niku nano disung kesempetan jerû pendidikan, singgo kirang kecerdasannyo serto cumen didadeske periasan saos. Wadon nano wikan besikap teges, garang, serto jelas nyampeke kenda’nyo peranti angsal kemenangan.

## 43:19

serto wong-wong niku nadeske malaêkat-malaêkat hambo (Allah) yên Maha Pengasi niku sebagî jenis betino. Napika wong-wong niku nyaksike penciptoan (malaêkat-malaêkat niku)? Mengkin ayun disiratke kesaksian wong-wong niku serto ayun ditedoi petanggung-jawaban.

## 43:20

serto wong-wong niku bekelap, ”Sekironyo Allah yên Maha Pengasî ayun cengkila kame’ nano nyemba dio-dio (malaêkat).” Wong-wong niku nano ngewênteni ilmu setitikpun tentang niku. Nano lian wong-wong niku cuman nugo-nugo saos.

## 43:21

Atawa napi perna Kame’ sungke sesios Kitab kepado wong-wong niku sedêrêngnyo, dades wong-wong niku bepegang (pado kitab niku)?

## 43:22

Bahkan wong-wong niku bekelap, “Selesernyo kame’ napeti nenek puyang kame’ nganut sesios igamo, serto kame’ angsal petunjuk peranti numuti jejak wong-wong niku.”

## 43:23

serto ma’niku jugo sewaktu Kame’ ngutus sios wong pengesung peringetan sedereng niko (Muhammad) jerû sios negeri, wong-wong yen urip bongga (di negeri niku) sedades bekelap,”Selesernyo kame’ napeti nenek puyang kame’ nganut sios (igamo) serto selesernyo kame’ sekedar penumut jejak-jejak wong-wong niku.”

## 43:24

(Rosul niku) bekelap,”Napika (niko ayun numuti jugo) sekalipun kulo makto peranti niko (igamo) yên langkung saê daripado napi yên niko perole dari (igamo) yên dianut nenek puyang niko?” Wong-wong niku nyawab,” Selesernyo kame’ ngingkari (igamo) yên niko dikengken peranti nyampêkenyo.”

## 43:25

dades kame’ binasoke wong-wong niku, dades pasatila ma’pundi kesampunan wong-wong yên nustoke (keleresan).

## 43:26

serto (imutla) sewaktu Ibrohim bekelap kepado abanyo serto kaumnyo, ”Selesernyo kulo belepas awa' dari napi yen niko semba,

## 43:27

kacowali (niko nyemba) Allah yên nyiptoke kulo, kereno nian, Dio ayun ngesungke petunjuk kepado kulo.”

## 43:28

serto (Ibrohim) nadeske (kalimat tauhid) niku kalimat yên kekel pado keturunannyo supayo wong-wong niku balik (kepado kalimat tauhid niku). [^977]

[^977]: Nabi Ibrohim a.s. nadeske kalimat tauhid sebagî pegangan bage zuriyatnyo, singgo kalu teangsal di antaro wong-wong niku yên nyekutuke Allah supayo gancang mantu’ kepado tauhid niku.

## 43:29

Bahkan Kulo sampun ngesungke kenikmatan urip kepado wong-wong niku serto nenek puyang wong-wong niku sampe kerelesan (Al Qur’an) rawû kepado wong-wong niku besami sios wong rosul yên ngesung penjelasan dengen ceto.  [^978]

[^978]: Di antaro zuriyat Nabi Ibrohim a.s. wênten yên ngelalilke tauhid serto Allah nano ngazab wong-wong niku, tapi ngesung keni’matan serto keuripan kepado wong-wong niku yên semestinyo wong-wong niku syukuri. Wong-wong niku nano nyukuri, bahkan nûrûti keinginannyo, kerno niku Allah nûrûnke Al Qur’an serto ngutus sios Rosul peranti mimbing wong-wong niku.

## 43:30

Tapi sewaktu keleseran (Al Qur’an) niku rawu kepado wong-wong niku, wong-wong niku bekelap,”Niki wêntenla sihir serto selesernyo kame’ ngingkarinyo.”

## 43:31

serto wong-wong niku jugo bekelap,”Napi Al Qur’an niki nano ditûrûnke kepado wong ageng (sûgê serto bepengaru) dari sala sios (diantaro) kalê negeri niki (Mekah serto Toif)?”

## 43:32

Napi wong-wong niku yên magî-magî rohmat Tuhan niko? Kame’la yên nentuke penguripan wong-wong niku jerû keuripan dunio, serto Kame’ sampun ninggike sebagêan wong-wong niku peranti sebagêan yên lian bepinten-pinten derajat, supayo sebagêan wong-wong niku angsal manfaatke sebagîan yên lian. serto rohmat Tuhan niko langkung saê dari napi yên wong-wong niku lûnggû’ke.

## 43:33

serto sekironyo dêdê ngindarke wong dades umat yên sios (jerû kekafiran), cengkila sampun Kame’ damelke bagi wong-wong yên kafir kepado (Allah) yên Maha Pengasî, loteng-loteng rompo' wong-wong niku dari perak, ma’niku pulo' tanggo-tanggo yên wong-wong niku unda’i.

## 43:34

serto (Kame’ perantike pulo') lawang-lawang (perak) bagi rompo'-rompo' wong-wong niku, serto (ma’niku pulo') amben-amben tenggon wong-wong niku besandar,

## 43:35

serto (Kame’ bagike pulo') aėsan-aėsan dari emas. serto sedantennyo niku nano lian cuman kesenengan-kesenengan keuripan dunio, sedengke keuripan akhîrat di sisi Tuhan niko dicaweske bagi wong-wong yên betakwa.

## 43:36

serto sinten saos bepalîng dari pengajaran Allah yên Maha Pengasî (Al Qur’an), Kame’ talakke setan (nyesetke) serto dades rêncang karibnyo.

## 43:37

Selesernyo, setan-setan niku leres-leres ngalang-ngalangi wong-wong niku dari jalan yên leres sedeng wong-wong niku nyangko bahwo wong-wong niku angsal petunjuk

## 43:38

Sehinggo napibilo wong-wong yên bepalîng niku rawû kepado Kame’ (pado dinten kiamat) dio bekelap,” Hei sekironyo (jarak) antaro kulo serto niko ma’kayo jarak antaro timur serto barat! Memang (setan niku) rėncang yên langkung jahat (bagi wong).”

## 43:39

serto (arepan niku) sekali-kali nano ayun ngesung manfaat kepado niko pado dinten niku kereno niko sampun ngezolimi (awa' niko dewe'). Selesernyo niko pantes besami-sami jerû azab niku.

## 43:40

dades napika niko (Muhammad) angsal nadeske wong yên pekak angsal nenger, atawa (angsal) niko ngesung petunjuk kapado wong yên buto (atinyo), serto kepado wong yên tetep jerû kesesetan yên ceto?

## 43:41

dades nian, sekironyo Kame’ mewafatke niko (sedêrêng niko nyapėi kemenangan), dades selesernyo Kame’ ayun tetep ngesungke azab kepado wong-wong niku (di akhîrat),

## 43:42

atawa Kame’ tingalke kepado niko (azab) yên sampun Kame’ ancemke kepado wong-wong niku. [^979]  dades nian, Kame’ bekuaso peranti wong-wong niku.

[^979]: Kemenangan Nabi Muhammad saw. serto keancuran kaum musyrik.

## 43:43

dades becekeserto tegûla niko kepado (igamo) yên sampun diwahyuke kepado niko. Nian, niko berado di jalan yên lempeng.

## 43:44

serto selesernyo, Al Qur’an niku leres-leres sios peringe¬tan bagi niko serto bagi kaum niko, serto mengkin niko ayun dinedoi pertanggung-jawaban.

## 43:45

serto takênkela (Muhammad) kepado rosul-rosul Kame’ yên sampun Kame’ utus sedêrêng niko, ”Napika Kame’ nentuke tuhan-tuhan selian (Allah) yên Maha Pengasî peranti disemba?”

## 43:46

serto nian, Kame’ sampun ngutus Musa dengen makto mukjizat-mukjizat Kame’ kepado Fir’aun serto pemuko-pemuko kaumnyo. dades dio (Musa) bekelap,”Selesernyo kulo wêntenla utusan dari Tuhan sedanten alam.”

## 43:47

dades sewaktu dio (Musa) rawu kepado wong-wong niku makto mukjizat-mukjizat Kame’, sewaktu niku wong-wong niku nawokenyo.

## 43:48

serto nanola Kame’ tingalke sios mukjizat  kepado wong-wong niku kacowali (mukjizat niku) langkung ageng dari mukjizat-mukjizat (yên sedêrêngnyo). serto Kame’ timpoke kepado wong-wong niku azab [^980] supayo wong-wong niku mantu’ (ke jalan yen leres).

[^980]: Yên dimaksud “azab” di ngeriki wêntenla azab duniowi sebagî cobaan dari Allah, peca’ kekirangan tedoan, bejangkitnyo hama taneman, serto lian-lian.

## 43:49

serto wong-wong niku bekelap,”Wahai pesihir! [^981] Bedo’ala kepado tuhan niko peranti (ngelepaske) kame’ sesuai dengen napi yên sampun dijanjike-Nyo kepado niko, selesernyo kame’ (kalu do’a niko dikabulke) ayun dades wong yên angsal petunjuk.”

[^981]: Reti wong-wong niku wêntenla Nabi Musa a.s.

## 43:50

dades sewaktu Kame’ isertogke azab niku dari wong-wong niku, sesewaktu niku jugo wong-wong niku ingkar janji.

## 43:51

serto Fir’aun mekî’ kepado kumnyo (sambil) bekelap,”Wahai kaum kulo! Dêdêla kerajoan Mesir niki milik kulo serto (dêdênyo) sungi-sungi niki ngalir di bawa kulo; napi niko nano ningali?

## 43:52

Dêdênyo kulo langkung saê dari wong (Musa) yên hino niki serto yên ampir nano angsal nyelaske (kelapannyo)?

## 43:53

dades napi dio (Musa) nano dipakêke gelang dari emas, atawa malaêkat rawû  besami-sami dio peranti ngîrîngkenyo?”

## 43:54

dades (Fir’aun) dengen kelapan niku sampun ngaruhi kaumnyo, sehinggo wong-wong niku nunut kepadonyo. Leser, wong-wong niku wêntenla kaum yên fasik.

## 43:55

dades sewaktu wong-wong niku muat Kame’ murko, Kame’ hukum wong-wong niku, dades Kame’ tengelemke wong-wong niku sedantennyo (di laut).

## 43:56

dades Kame’ dadeske wong-wong niku sebagî (kaum) tekerêhin, serto pelajaran bagi wong-wong yên belakangan

## 43:57

serto sewaktu putero Maryam (’Isa) didadeske perumpamoan, tibo-tibo kaum niko (suku Quraisy) besura’ kerenonyo.

## 43:58

serto wong-wong niku bekelap, “Pundika yên langkung saê, tuhan-tuhan kame’ atawaka dio (‘Isa)?” Wong-wong niku nano ngesungke (perumpamoan niku) kepado niko melianke dengen maksud manta saos, seleresnyo wong-wong niku wêntenla kaum yên gala’ beselewah. [^982]

[^982]: Ayat 57 serto 58 di pucu’ nyerioske lagi kejadian sewaktu Rosulullah macoke diadepan wong-wong Quraiys ayat 98 suroh Al Anbiyā’ ([^21] yên retinyo, “Selesernyo  niko serto yên niko sembah selian Allah wêntenla kayu bakar (pelawan) Jahannam.” dades sios wong Quraisy benami Abdullah bin Az-Zab’ari betaken kepado Rosulullah saw. tenteng keadaan Isa yên disemba wong Nasroni, napike dio jugo dades kayu bakar nerako Jahannam peca’ halnyo sembahan-sembahan wong-wong niku. Rosulullah tediem serto wong-wong niku pun nawokenyo; laju wong-wong niku betaken lagi ngenoi pundi yên sertogkung sae, antaro sembahan-sembahan wong-wong niku serto Nabi Isa a.s. Takenan-takenan wong-wong niku cumen nyari selewahan saos, dêdênyo nyari keleseran. jalan pikiran wong-wong niku wêntenla kesalahan yên ageng. Nabi Isa a.s. nano wikan bahwa dio disemba, serto dio nano redho didadeske sembahan.

## 43:59

Dio (‘Isa) nano lian wêntenla sios wong hambo yên Kame’ sungke nikmat (kenabian) kepadonyo, serto Kame’ dadeske dio sebagî côntô bagi Bani Isroil.

## 43:60

serto sekironyo Kame’ ayun, niscayo wênten diantaro niko yên Kame’ dadeske malaêkat-malaêkat (yên turun-temurun) sebagî penggenti niko di bumi.

## 43:61

serto nian, dio (‘Isa) leres-leres dades petando ayun rawûnyo dinten kiamat. Kereno niku, nano angsalla niko bingsal tentang (kiamat) niku serto tumutila Kulo. Nikila jalan yên lempeng.

## 43:62

serto nano angsalla niko sekali-kali dilangkungke ole setan, nian, setan niku mûsû yên nyato bagi niko

## 43:63

serto sewaktu ‘Isa rawû makto keterangan, dio bekelap,”Nian, kulo rawû kepado niko dengen makto hikmah, [^983] serto peranti nyelaske kepado niko sebagîan dari napi yên niko bebantake; dades betakwala kepado Allah serto toatla kepado kulo.

[^983]: Kenabian, Injil serto hukum.

## 43:64

Nian, Allah, Dio Tuhan kulo serto Tuhan niko, dades sembalah Dio. Niki wêntenla jalan yên lempeng.”

## 43:65

Tapi gûgûk-gûgûk (yên wênten) saling bebanta diantaro wong-wong niku; dades celakola wong-wong yên zolim kereno azab pado dinten  yên pedî (kiamat).

## 43:66

Napi wong-wong niku ngenteni saos rawûnyo dinten kiamat yên rawû kepado wong-wong niku secaro ngejutke, sedeng wong-wong niku nano nyadarinyo?

## 43:67

Rêncang-rêncang korib pado dinten niku saling bemûsûan  sios sami lian, kacowali wong-wong niku yên betakwa.

## 43:68

“Wahai hambo-hambo-Kulo! Nano wênten ketakutan peranti niko pado dinten niku, serto nano pulo' niko besedî ati.

## 43:69

(Ya’niku) wong-wong yên beriman kepado ayat-ayat Kame’ serto wong-wong niku pasra.

## 43:70

Melebetla niko ke jerû surgo, niko serto pasangan niko ayun digembiroke.”

## 43:71

Kepado wong-wong niku diedarke piring-piring serto gelas-gelas dari emas, serto di jerû surgo niku wênten napi yên dipêngêni ati serto sedanten yên sedep (ditingali) mato. Serto niko kekel di jerinyo

## 43:72

serto nikula surgo yên diwariske kepado niko kereno kelakonan yên sampun niko damelke.

## 43:73

Di jerû surgo niku teangsal kata buah-buahan peranti niko yên sebagîannyo niko tedo.

## 43:74

Nian, wong-wong yen bedoso niku kekel di jerû azab nerako Jahanam.

## 43:75

Nano diêntêngke (azab) niku dari wong-wong niku, serto wong-wong niku beputus aso di jerûnyo.

## 43:76

serto nanola Kame’ ngezolimi wong-wong niku, tapi wong-wong nikula yên ngezolimi awa'-awa' wong-wong niku dewe'.

## 43:77

serto wong-wong niku beteriak,”Wahai (malaêkat) Malik! Tala’kela Tuhan niko mademke kame’ saos,” Dio nyawab, “leser, niko ayun tetep tinggal (di nerako niki).”

## 43:78

Nian, Kame’ sampun rawû makto keleresan kapado niko, tapi kekataan diantaro niko benci kepado keleresan niku.

## 43:79

Atawa wong-wong niku sampun ngerencanoke sios tipu-dayo (jahat), dades selesernyo Kame’ sampun berencano (ngatesi tipu-dayo wong-wong niku). [^984]

[^984]: Kaum musyrikin Mekan dêdênyo benci saos kepado keleseran, bahkan wong-wong niku jugo sampun merencanoke munu Nabi Muhammad saw. tapi rencano niku gagal, kerno Allah jugo punyo rencano peranti nyelamatke Nabi.

## 43:80

Atawa wong-wong niku ngiro bahwo Kame’ nano nenger resio serto bîsî’an-bîsî’an wong-wong niku? Seleresnyo (Kame’ nenger), serto utusan-utusan Kame’ (malaêkat) dades nyirat di sisi wong-wong niku.

## 43:81

Kelapkela (Muhammad),”kalu leres Tuhan yên Maha Pengasî wênten anak, dades kulola wong yên bungaran mulioke (budak niku).

## 43:82

Maha Suci Tuhan Pemilik langit serto bumi, Tuhan Pemilik Arsy, dari napi yên wong-wong niku sifatke niku.”

## 43:83

dades tala’kela wong-wong niku tengelem (jerû kesesetan) serto bepenesan sampe wong-wong niku panggî dinten yên disemayoke kepado wong-wong niku.

## 43:84

serto Dio-la Tuhan (yên disemba) di langit serto Tuhan (yên disemba) di bumi, serto Dio-la yên Maha Bijaksano, Maha wikan

## 43:85

serto Maha Suci (Allah) yên Ngewênteni kerajoan langit serto bumi, serto napi yên wênten diantaronyo; serto di sisi-Nyola ilmu tentang dinten kiamat, serto cuman kepado-Nyola niko dimantu’ke.

## 43:86

serto wong-wong yên nyeru kepado selian Allah nano angsal syafaat (petûlûngan di akhîrat), kacowali wong yên ngako’i yên haq (tauhid) serto dio-dio niku ngeyakini

## 43:87

serto kalu niko betakên kepado wong-wong niku, sinten nian yên nyiptoke wong-wong niku, niscayo wong-wong niku nyawab, Allah; dades ma’pundi wong-wong niku angsal dilangkungke (dari nyemba Allah),

## 43:88

serto (Allah wikan) kelapan (Muhammad), “Ya Tuhan kulo, selesernyo wong-wong niku  niku wêntenla kaum yên nano beriman.”

## 43:89

dades belangkungla dari wong-wong niku serto kelapkela,”Salam (selamet tinggal).”Mengkin wong-wong niku ayun wikan (nasib wong-wong niku yên jahat).

## 44:1

Hā-Mīm.

## 44:2

Demi Kitab (Al Qur’an) yên ceto.

## 44:3

selesernyo Kame’ nurunke pado malem yên diberkati. [^985]  Nian, Kame’la yên ngesung peringetan.

[^985]: Malem Al Qur’an bungaran diturunke

## 44:4

Pado (malem niku)  dicetoke sedanten ûrûsan yên penu hikmah, [^986]

[^986]: Sedanten pekaro yên behubungan dengen keuripan makhluk peca’ urip, mati, rezeki, nasib saê, nasib buru’, serto liannyo.

## 44:5

(ya’ni) ûrûsan dari sisi Kame’. Nian, Kame’la yên ngutus Rosul-rosul,

## 44:6

sebagai rohmat dari Tuhan niko. Nian, Dio Maha Nenger, Maha Wikan,

## 44:7

Tuhan (yên meliharo) langit serto bumi serto napi yên wênten diantaro kekalênyo; kalu niko wong-wong yên ngeyakini.

## 44:8

Nano wênten Tuhan selian Dio, Dio yên nguripke serto mademke. (Dio-la) Tuhan niko serto Tuhan nenek puyang niko bingėn.

## 44:9

Tapi wong-wong niku jerû kebingsalan, wong-wong niku bepenesan.

## 44:10

dades entenila pado dinten sewaktu langit makto kabut yên ketingalan ceto, [^987]

[^987]: Bencano kelaperan yên nimpo kaum Quraiys kerno wong-wong niku nentang Nabi Muhammad saw.

## 44:11

yên ngeliputi wong. Nikila azab yên pedî.

## 44:12

(Wong-wong niku bedo’a),”Ya Tuhan kame’, lenyepkela azab niku dari kame’. leser, kame’ ayun beriman.”

## 44:13

Ma’pundi wong-wong niku angsal nerimo peringetan, padohal (sedėrėngnyopun) sios rosul sampun rawû ngesung penjelasan yên ceto kepado wong-wong niku.

## 44:14

sampun niku wong-wong niku melengos darinyo serto bekelap, “Dio niku wong yen nerimo ajaran (dari wong lian) serto wong gilo.” [^988]

[^988]: Nabi Muhammad saw. ditudu nerimo pelajaran dari sios wong yên dêdênyo bangsa Arab benami Addas yên beigamo Nasroni.

## 44:15

Leser, (kalu) Kame’ ngelenyepke azab niku setîtî' saos, cengki niko ayun balîk (ingkar).

## 44:16

(Imutla) pado dinten (ketiko) Kame’ ngantem wong-wong niku dengen keras. [^989]  Kame’ cengki ngesung balesan.

[^989]: Anteman yên keras niku tedades pado perang Badar, sewaktu wong-wong musyrik dipukul mundur singgo menderito kekalahan, serto kata di antaro pesira wong-wong niku yên padem.

## 44:17

serto nian, sedėrėng wong-wong niku, Kame’ leres-leres sampun nguji kaum Fir’aun serto sampun rawû kepado wong-wong niku sios Rosul yên mulio

## 44:18

(dengen bekelap),”Sungkela kepado kulo hambo-hambo Allah (Bani Isroil). Selesernyo kulo wêntenla utusan Allah yên angsal niko percayo,

## 44:19

serto nano angsalla niko mongkakke awak tehadep Allah. Nian, kulo rawû kepado niko dengen makto bukti yên nyato.

## 44:20

serto selesernyo kulo belindung kepado Tuhan kulo serto Tuhan niko, dari anceman niko peranti ngerajam kulo,

## 44:21

serto kalu niko nano beriman kepado kulo, dades tala’kela kulo (dades sirah Bani Isroil).”

## 44:22

Sampun niku dio (Musa) bedo’a kepado Tuhannyo,”leser. wong-wong niku wêntenla kaum yên bedoso (gancangkela azab kepado wong-wong niku).”

## 44:23

(Allah berfirman),”Kareno niku bejalanla dengen hambo-hambo Kulo pado bengi dinten. Selesernyo niko ayun dibebes,

## 44:24

serto tala'kela laut niku tebela. Selesernyo wong-wong niku bala-tentero yên ayun ditengelemke,”

## 44:25

alangke kata taman-taman serto mato-banyu mato-banyu yên wong-wong niku tinggalke,

## 44:26

jugo kebon-kebon serto tenggon-tenggon kedieman yên cindo,

## 44:27

serto kesenengan-kesenengan yên angsal wong-wong niku nikmati di sano,

## 44:28

ma’nikula, serto Kame’ warîske (sedanten) niku kepado kaum yên lian.

## 44:29

dades langit serto bumi nano nangisi wong-wong niku serto wong-wong niku nano disungi penundoan waktu.

## 44:30

serto leser, sampun Kame’ selametke Bani Isroil dari siksoan yên ngehinoke,

## 44:31

dari (siksoan) Fir’aun, leser, dio niku wong yên bongkak, temasû’ wong-wong yên tepeliwat.

## 44:32

serto leser, Kame’ pîlî wong-wong niku (Bani Isroil) dengen ilmu (Kame’) dipûcû’ sedanten bangso (pado maso niku).

## 44:33

serto sampun Kame’ sungke kepado wong-wong niku diantaro tando-tando (keagengan Kame’) sesios yên di jerûnyo wênten nikmat yên nyato.  [^990]

[^990]: Peca’ naungan awan, turunnyo mann serto salwa; tepancarnyo toyo dari batu, serto tebelanyo laut abang.

## 44:34

Selesernyo wong-wong niku (kaum musyrik) niku cengki ayun bakelap,

## 44:35

“Nano wênten kepademan selian kepademan di dunio niki. serto kame’ nano ayun dibangkîtke, [^991]

[^991]: Wong-wong musyrik Mekkah nustoi bahwo sampun padem wong ayun diuripke lagi.

## 44:36

dades hadirkela (male) nene’-puyang kame’ kalu niko wong yên leres.”

## 44:37

Napi wong-wong niku (kaum musyrik) yên langkûng saê atawa kaun Tubba’  [^992] (gelar rajo-rajo di Yaman), serto wong-wong sedêrêng wong-wong niku yên sampun Kame’ binasoke kereno wong-wong niku wêntenla wong-wong yên nian bedoso.

[^992]: Wong-wong Himyar di Yaman, serto Tubba’ wêntenla gelar peranti rajo-rajo wong-wong niku.

## 44:38

serto nanola Kame’ uca’-uca’ nyiptoke langit serto bumi serto napi yên wênten diantaro kalênyo.

## 44:39

Nanola Kame’ ciptoke kalenyo melianke dengen haq (leres), tapi kekataan wong-wong niku nano Wikan.

## 44:40

Nian, dinten keputusan (dinten kiamat) wêntenla waktu yên disemayoke peranti wong-wong niku sedantennyo,

## 44:41

(ya’ni) pado dinten (ketiko) rêncang sami sekali nano angsal ngesung manfaat kepado rêncang liannyo, serto wong-wong niku nano ayun angsal petûlûngan,

## 44:42

kacowali wong yên disungi rohmat olė Allah. Nian, Dio Maha Perkaso, Maha Penyayang.

## 44:43

Selesernyo pohon Zaqqum niku,

## 44:44

tedoan bagi wong yên kata doso.

## 44:45

ma’kayo cairan tembago yên melodok di jerû perut,

## 44:46

ma’kayo melodoknyo banyu yên panas nian.

## 44:47

“Cekella dio, sampun niku sêrêtla dio sampê ke tenga-tenga nerako,

## 44:48

sampun niku tuangkela di pucu’ kepala'nyo azab (dari) banyu yên panas nian.”

## 44:49

“Rasokela, selesernyo niko leres-leres wong yên perkaso lagi mulio.”

## 44:50

Leser, nikila azab yên kerêhîn niko raguke.

## 44:51

Leser, wong-wong yên betakwa berado jerû tenggon yên aman,

## 44:52

(ya’ni) di jerû taman-taman serto mato-banyu mato-banyu,

## 44:53

Wong-wong niku makê sutero yên alus serto sutero yên kandel, (linggo) beradepan

## 44:54

ma’nikula, sampun niku kame’ sungke kepado wong-wong niku pasangan bidodari yên bemato cindo.

## 44:55

Di jerûnyo wong-wong niku angsal nedo sedanten macem buah-buahan dengen aman serto tenterem, [^993]

[^993]: Tanpo khawatir keabisan atawa khawatir sakit.

## 44:56

wong-wong niku nano ayun ngerasoke padem di jerûnyo, selian kepademan pertamo (di dunio). Allah ngelindungi wong-wong niku dari azab nerako,

## 44:57

niku merupoke karunio dari Tuhan niko. Ma’niku nikula kemenangan yên ageng.

## 44:58

Nian, Kame’ gampangke Al Qur’an niku dengen baso niko supayo wong-wong niku angsal pelajaran.

## 44:59

dades entėnila; nian, wong-wong niku (jugo sedeng) ngentėni.

## 45:1

Hā-Mīm.

## 45:2

Kitab (niki) diturunke dari Allah yên Maha Pekaso, Maha Bijaksano.

## 45:3

Nian, pado langit serto bumi leres-leres wênten tando-tando  (keagengan Allah) peranti wong-wong mukmin

## 45:4

serto pado penciptoan awa' niko serto pado makhluk yên merayap yên benyawo yên batebaran (di bumi) wênten tando-tando (keagengan Allah) peranti kaum yên ngeyakini,

## 45:5

serto pado pegentian bengi dan siang, serto ujan yên diturunke Allah dari langit, laju dengen (banyu ujan) niku diuripke-Nyo bumi sesampun padem (kering), serto pado pengideran angin  wênten pulo' tando-tando (keagengan Allah) bagi kaum yên ngerti.

## 45:6

Nikula ayat-ayat Allah yên kame’ bacoke kepado miko dengen seleresnyo; dades dengen kelapan pundi lagi wong-wong niku ayun beriman sesampun Allah serto ayat-ayat-Nyo.

## 45:7

Celakola bagi saben  wong yên kata bedusto jugo kata bedoso,

## 45:8

(ya’ni) wong yên nenger ayat-ayat Allah ketiko dibacoke kepadonyo, namun dio tetep mongka’ke awa' peca' dio  nano nengernyo. dades sung wikan dio dengen azab yên pedî.

## 45:9

serto napibilo dio wikan setiti’ tentang ayat-ayat Kame’, dades (ayat-ayat niku) didadeske uyo'-uyo'. Wong-wong nikula yên ayun nerimo azab yên ngehinoke.

## 45:10

di luan wong-wong niku nerako Jahanam, serto nano ayun beguno peranti wong-wong niku setiti’ saos napi yên sampun wong-wong niku damelke, serto nano pulo' (bemanfaat) napi yên wong-wong niku dadeske pelindung-pelindung (wong-wong niku) selian Allah. serto wong-wong niku ayun napet azab yên ageng.

## 45:11

Niki (Al Qur’an) wêntenla petunjuk. serto wong-wong yên ngingkari ayat-ayat Tuhannyo, wong-wong niku ayun napet azab berupo siksoan yên pedî nian

## 45:12

Allah yên nûndû’ke laut peranti niko supayo kapal-kapal dapet belayar di pucu’nyo dengen perinta-Nyo, serto supayo niko angsal ngerunut seperanti'an karunio-Nyo, serto supayo niko besyukur.

## 45:13

serto Dio nûndû’ke napi yên wênten di langit serto napi yên wênten di bumi peranti niko sedantennyo (sebagai rohmat) dari-Nyo. Nian, jerû hal yên ma’niku niku leres-leres wênten tando-tando (keagengan Allah) bagi wong-wong yên bepikir.

## 45:14

Kelapkela (Muhammad) kepado wong-wong yên beriman, ayunla wong-wong niku maafke wong-wong yên nano takut ayun dinten-dinten Allah, [^994] kereno Dio ayun males sios kaum ma’kayo napi yên sampun wong-wong niku damelke.

[^994]: Dinten-dinten pado waktu Allah nimpoke siksoan kepado wong-wong niku.

## 45:15

sinten saos damelke kebajikan, dades niku peranti awa'nyo  dewek, serto sinten saos damelke kejahatan, dades niku ayun nimpo awa'nyo dewek; sampun niku kepado Tuhan niko niko dimantû’ke

## 45:16

serto nian, kepado Bani Isroil sampun Kame’ sungke Kitab (Taurot), kekuasoan serto kenabian, Kame’ sungke kepado wong-wong niku rezeki yên saê, serto Kame’ lebîke wong-wong niku ates bangso-bangso (pado maso niku).

## 45:17

serto Kame’ sungke kepado wong-wong niku kejelasan-kejelasan yên ceto tentang urusan (agamo); dades wong-wong niku nano bebanta kacowali sesampun rawû ilmu kepado wong-wong niku, kereno keserîkan (yên wênten) diantaro wong-wong niku. Nian, Tuhan niko ayun ngesung pûtûsan kepado wong-wong niku pado dinten kiamat teadep napi yên selaju wong-wong niku pebantake.

## 45:18

Sampun niku Kame’ dadeske niko (Muhammad) numuti syariat (peratûran) dari agamo niku, dades tumutila (syariat niku) serto nano angsal niko tumuti kepêngênan wong-wong yên nano wikan

## 45:19

Leser, wong-wong niku nano ayun angsal ngindarke niko setitik pun dari (azab) Allah. serto nian,wong-wong yên zolim niku seperanti'an dades pelindûng ates seperanti'an yên lian; sedeng Allah pelindûng peranti' wong-wong yên betakwa.

## 45:20

(Al Qur’an) niki wêntenla pedoman bagi wong, petûnjû’ serto rohmat bagi kaum yên ngeyakini

## 45:21

Napi wong-wong yên damelke kejahatan niku ngiro bahwo Kame’ ayun ngelakonke wong-wong niku ma’kayo wong-wong beriman serto yên damelke kebajikan, ya'niku sami jerû keuripan serto kepademan wong-wong niku? Alangke jahatnyo sangkoan wong-wong niku.

## 45:22

serto Allah nyiptoke langit serto bumi dengen tujuan yên leres, serto supayo saben jiwo disungi balesan sesuai dengen napi yên didamelkenyo, serto wong-wong niku nano ayun dirugike

## 45:23

dades pernaka niko ningali wong yên dadeske hawo-nafsunyo sebagî Tuhannyo serto Allah nala’kenyo seset dengen diwikani-Nyo, [^995] serto Allah sampun ngunci penengeran serto atinyo serto ngesungke tutup ates peningalanyo? dades sinten nian yên kuwawo ngesunginyo petûnjû’ sesampun Allah (nala’kenyo seset)? Napi niko nano ngembil pelajaran?

[^995]: Allah sertota’ke wong niku seset kerno Allah sampun wikan bahwa dio nano nerimo petunju’-petunju’ yên disungke kepadonyo.

## 45:24

serto wong-wong niku bekelap,”Keuripan niki nano lian keuripan di dunio saos, kito padem serto kito urip, serto nano wênten yên minasoke kito selian maso.” Tapi wong-wong niku nano wikan ilmu tentang niku, wong-wong niku cuman nugo-nugo saos.

## 45:25

serto napibilo kepado wong-wong niku dibacoke ayat-ayat Kame’ yên ceto, nano wênten bantahan wong-wong niku selian ngelapke, ”uripkela male nenek-puyang kame’, kalu niko wong yên leres.”

## 45:26

Kelapkela, “Allah yên nguripke sampun niku mademke niko, sampun niku ngelûnggûkke niko pado dinten kiamat yên nano diraguke male; tapi kata nian wong nano wikan.”

## 45:27

serto milik Allah kerajoan langit serto bumi. serto pado dinten tedadesnyo kiamat, ayun rugila pado dinten niku wong-wong yên damelke kebatilan (doso).

## 45:28

serto (pado dinten niku) niko ayun ningali saben umat bejengku. saben umat diundang peranti (ningali) buku siratan amalnyo. Pado dinten niku niko disung balesan tehadep napi yên sampun niko damelke.

## 45:29

(Allah berfirman),”Nikila kitab (siratan) Kame’ yên nuturke kepado niko dengen seleres-leresnyo. Selesernyo Kame’ sampun ngêngkên nyirat napi yên sampun niko damelke.”

## 45:30

dades wênten jugo wong-wong yên beriman serto damelke kebajikan, dades Tuhan melebetke wong-wong niku ke jerû rohmat-Nyo (suargo). Ma’niku nikula kemenangan yên nyato.

## 45:31

serto wênten jugo (kepado) wong-wong yên kafir (difirmanke),”Dîdînyo ayat-ayat Kulo sampun dibacoke kepado niko, tapi niko mongkakke awa' serto niko dades wong-wong yên bedamel doso?”

## 45:32

serto napibilo dikelapke (kepado niko),” Nian, semayoan Allah niku leres, serto dinten kiamat niku nano dibingsalke wêntennyo,” niko nyawab,”kame’ nano wikan napika dinten kiamat niku, kame’ cuman nugo-nugo saos, serto kame’ nano yakin.”

## 45:33

serto nyatola bagi wong-wong niku kejahatan-kejahatan yên wong-wong niku damelke, serto belakonla (azab) teadep wong-wong niku kerêhîn wong-wong niku nguyo'-uyo'ke.

## 45:34

serto kepado wong-wong niku dikelapke,”Pado dinten niki Kame’ ngelalike niko sema’pundi niko sampun ngelalike pehaderėngan (dengen) dinten niko niki; serto tenggon balîk niko wêntenla nerako, serto sekali-kali nano ayun wênten penûlûng bagi niko.

## 45:35

yên ma’niku niku kereno selesernyo niko sampun dadeske ayat-ayat Allah sebagai uyo’-uyo’an, serto niko sampun dibudike olė keuripan dunio.” dades pado dinten niki wong-wong niku nano dimetuke dari nerako serto nano pulo' wong-wong niku disung kesempatan peranti betobat.

## 45:36

Sedanten aleman hanyo bagi Allah, Tuhan (pemilik) langit serto bumi, Tuhan sedanten alam.

## 45:37

serto cuman peranti-Nyo saos sedanten keagengan di langit serto di bumi, serto Diola yên Maha Perkaso, Maha Bijaksano

## 46:1

Ha Mim

## 46:2

Kitab niki ditûrûnke dari Allah Yên Maha Perkaso, Maha Bijaksano.

## 46:3

Kame’ nano nyiptoke langit serto bumi serto napi yên wênten di antaro keduonyo melianke dengen (tujuan) yên leser serto jerû waktu yên ditentuke. Tapi wong-wong yên kafir bepa¬lîng dari peringetan yên disungke kepado wong-wong niku.

## 46:4

Kelapkela (Muhammad), “Terangkela (kepado kulo) tentang napi yên niko semba selian Allah; tingalke kepado kulo napi yên sampun wong-wong niku nyiptoke dari bumi, atawa napi wênten peran serto wong-wong niku jerû (penciptoan) langit? Baktola kepado kulo kitab yên sedêrêng (al-Qur’an) niki atawa peningalan dari pengetauan (wong-wong kerểhin), kalu niko wong yên leser.”

## 46:5

serto sinten nian yên langkûng seset daripado wong-wong yên nyemba selian Allah, (sembahan) yên nano angsal ngabulke (do’a) nyo sampể dinten kiamat, serto wong-wong niku nano ngagû’i dari (masati) do’a wong-wong niku?

## 46:6

serto napibilo wong dilûnggûkke (pado dinten kiamat), sesembahan niku dades mûso wong-wong niku, serto ngingkeri pemujoan-pemujoan yên wong-wong niku lakonke kepadonyo.

## 46:7

serto napibilo wong-wong niku dibacoke ayat-ayat Kame’ yên ceto, wong-wong yên kafir bekelap, ketiko keleseran niku rawû kepado wong-wong niku, “Niki wêntenla sihir yên nyato.”

## 46:8

Bahkan wong-wong niku bekelap, “Dio (Muhammad) sampun ngado-ngadokenyo (al-Qur’an)”. Kelapkela, “Kalu kulo ngado-ngadokenyo, dades niko nano kuaso setîtî’ pun ngela’ke kulo dari (azab) Allah. Dio langkûng wikan napi yên niko cerioske tentang al-Qur’an niku. Cekapla Dio dades saksi antaro kulo dengen niko. Dio Maha Pengampun, Maha Penyayang”.

## 46:9

Kelapkela (Muhammad), “Kulo dêdêla Rosul yên bungaran di antaro rosul-rosul, serto kulo nano wikan napi yên ayun didamelke tehadep kulo serto tehadep niko. Kulo cumanla numuti napi yên diwahyuke kepado kulo, serto kulo cumanla ngesungi peringetan yên nyato.”

## 46:10

Kelapkela, “Terangkela kepado kulo, ma’pundi pendapet niko kalu selesernyo (al-Qur’an) niki rawû dari Allah, serto niko ngingkarinyo, padohal wênten sios saksi dari Bani Isroil [^996] yên ngako’i (keleseran) yên serupo dengen (yên disebut jerû) al-Qur’an sampun niku dio beriman; niko mongka’ke awa'. Nian, Allah nano ngesung petûnjûk kepado wong-wong yên zolim”.

[^996]: yên dimaksud dengen “sios wong dari Bani Isroil” wêntenla Abdullah bin Salam. Dio nyatoke keimananyo kepado Nabi Muhammad Saw. sesampun meperhatike bahwo di antaro isi al-Qur’an wênten yên akor dengen Taurot , makkayo ajaran tauhid, semayoan, serto anceman, kerosulan Nabi Muhammad Saw. wêntennyo keuripan akhîrat, serto seliannyo.

## 46:11

serto wong-wong yên kafir bekelap kepado wong-wong yên beriman, “Sekironyo al-Qur’an niku sesios yên penet, cengki wong-wong niku nano pantes nûkểni kame’ (ber-iman) kepadonyo.”  [^997]Tapi kereno wong-wong niku nano angsal petunjuk dengennyo, dades wong-wong niku ayun bekelap, “Niki wêntenla dusto yên lambat.”

[^997]: Bahwo wong-wong kafir niku nguyo' wong-wong Islam dengen ngelapke, “Sekironyo al-Qu’an niki leser, cengki kame' langkung dokenan beriman kepadonyo daripado wong-wong miskin serto nano kuwawo, peca' Bilal, ‘Ammar, Suhaib, Habbab, serto liannyo.

## 46:12

serto sedêrêng (al-Qur’an) niku sampun wênten Kitab Musa sebagî petunjuk serto rohmat. serto (al-Qur’an) niki wêntenla Kitab yên ngeleserkenyo jerû baso Arab peranti ngesung peringetan kepado wong-wong yên zolim serto ngesung kabar gembiro kepado wong-wong yên bedamel saê.

## 46:13

Selesernyo wong-wong yên bekelap, “Tuhan kame’ wêntenla Allah,” sampun niku wong-wong niku tetep istiqomah, [^998] nano wênten raso kuatir pado wong-wong niku, serto dio nano (pulo') besedî ati.

[^998]: Tegû penawa'an dalem tauhid serto tetep beramal soleh.

## 46:14

Wong-wong niku nikula para penghuni suargo, kekel di jerûnyo; sebagî balesan ates napi yên sampun wong-wong niku damelke.

## 46:15

serto Kame’ kengken kepado wong supayo bedamel saể kepado keduo wong sepuhnyo. Ema’nyo sampun mûntingkenyo dengen saro, serto ngeranakkenyo dengen saro (pulo'). Maso bunting sampe nyapểnyo selambat tigo pûlû buserto, hinggo napibilo dio (budak niku) sampun ageng serto usionyo sampể sekawan pûlû taon, dio bedo’a, “Wahai Tuhan kulo, sungla kulo petûnjûk supayo kulo angsal nyukuri nikmat Niko yên sampun Niko sungke kepado kulo serto kepado keduo wong sepuh kulo, serto supayo kulo angsal bebuat kebajikan yên Niko redoi; serto sungila kulo kepenetan yên ayun ngalir sampể kepado anak cucung kulo. Nian, kulo betobat kepado Niko, serto nian, kulo temasok wong muslim.”

## 46:16

Wong-wong niku nikula wong-wong yên Kame’ terimo amal saểnyo yên sampun wong-wong niku damelke, serto (wong-wong) yên Kame’ maapke kesalahan-kesalahannyo, (wong-wong niku ayun dades) penghuni-penghuni suargo. Niku semayoan yên leser yên sampun disemayoke kepado wong-wong niku.

## 46:17

serto wong yên bekelap kepado keduo wong sepuhnyo, “Ah,” [^999] Napila niko beduo ngingetke kepado kulo bahwo kulo ayun dibangkitke (dari kubur), padohal pinten-pinten umat sedêrêng kulo sampun belalu? sampun niku keduo wong sepuhnyo niku ngarep petûlûngan kepado Allah (sambil bekelap), “Celako niko, berimanla! Nian, semayoan Allah niku leser.” sampun niku dio (budak niku) bekelap, “Niki cumanla dongeng wong-wong bingen.”

[^999]: Kelap-kelap, kalimat, atawa isyarat, yên  nadonyo melawan.

## 46:18

Dio-dio niku wong-wong yên cengki keno ketetepan (azab) besami umat-umat kerểhin sedêrêng wong-wong niku, dari (gûgû') jin serto wong. Wong-wong niku wêntenla wong-wong yên rugi

## 46:19

serto setiap wong dapet tingkatan sesuai dengen napi yên sampun wong-wong niku damelke, serto supayo Allah nyûngkûpke balesan kelakuan wong-wong niku, serto wong-wong niku nano dirugike.

## 46:20

serto (imutla) pado dinten (ketiko) wong-wong kafir diadepke ke nerako (sambil dikelapke kepado dio), “niko sampun nelaske (rejeki) yên saể peranti keuripan dunio niko, serto niko sampun beseneng-seneng (nikmati)nyo; dades pado dinten niki niko dibales dengen azab yên ngehinoke, kereno niko bongkak di bumi nano ngagûkke keleseran, serto kereno niko durhako (nano toat kepado Allah).”

## 46:21

serto imutla (Hud) dûlûr kaum ‘Ad, ya’niku ketiko dio ngimutke kaumnyo tentang bukit-bukit pasir, serto selesernyo sampun besampun niku bepinten-pinten wong ngesung peringetan sedêrêngnyo serto sesampunnyo (dengen bekelap), “Nano angsalla niko nyemba selian Allah, kulo kuatir nian mengkîn niko ditimpo azab pado dinten yên ageng.

## 46:22

Wong-wong niku nyawab, “Napika niko rawû kepado kame’ peranti ngebalikke kame’ dari (nyemba) tuhan-tuhan kame’? dades rawûkela kepado kame’ azab yên sampun niko ancemke kepado kame’, kalu niko temasûk wong yên leser.”

## 46:23

Dio (Hud) bekelap, “Selesernyo ilmu (tentang niku) cumanla pado Allah, serto kulo (hanyo) nyampểke kepado niko napi yên diwahyuke kepado kulo, tapi kulo ningali niko wêntenla kaum yên belaku buyan.”

## 46:24

dades ketiko wong-wong niku ningali azab niku berupo awan yên nuju ke lembah-lem-bah wong-wong niku, dio-dio niku bekelap, ”Nikila awan yên ayun nûrûnke ujan kepado kito.” (Dểdểnyo!)  Tapi nikula azab yên niko minta’ supayo digancangke rawûnyo, (ya’niku) angin yên ngandung azab yên pedî.

## 46:25

yên ngancûrke sedanten sesios dengen keng-kenan Tuhannyo, hinggo wong-wong niku (kaum ‘Ad) dades nano besiso lagi (di bumi) selian cumanla (bekas-bekas) panggon¬an pe-da¬leman wong-wong niku. Ma’nikula Kame’ ngesung balesan kepado kaum yên bedoso.

## 46:26

serto nian, Kame’ sampun nengûke kedudukan wong-wong niku (dengen kemakmuran serto kekuatan) yên dêrêng perna Kame’ sungke kepado niko serto Kame’ sampun ngesungke kepado wong-wong niku perungûan, peningalan, serto ati wong-wong niku nano beguno setitik jugo bagi wong-wong niku, kereno dio (nemen) ngingkari ayat-ayat Allah, serto (ance¬m¬an) azab yên bingen wong-wong niku nguyo'-uyo’ke sampun ngepung dio-dio niku.

## 46:27

serto nian, sampun Kame’ binasoke negeri-negeri di segelembengan niko, serto jugo sampun Kame’ terangke bebalen-balen tando-tando (keagengan Kame’), supayo wong-wong niku kembali (betobat).

## 46:28

dades napi (berhalo-berhalo serto tuhan-tuhan) yên wong-wong niku semba selian Allah peranti marakke awa' (kepado-Nyo) nano angsal nûlûng wong-wong niku? Bahkan tuhan-tuhan niku sampun lengét dari wong-wong niku; serto nikula akibat kebohongan wong-wong niku serto napi yên kerểhin dio wênten-wêntenke.

## 46:29

serto (imutla) sewaktu Kame’ adepke kepado niko (Muhammad) serombongan jin yên nengerke (bacoan) al-Qur’an, dades sewaktu dio rawû (bacoan)nyo dio bekelap, “Diemla niko! (peranti nengerkenyo)” dades ketiko sampun telas, dio mantu’ kepado kaumnyo (peranti) ngesung peringetan.

## 46:30

Wong-wong niku bekelap, “Wahai kaum kame’! Nian, kame’ sampun nengerke Kitab (al-Qur’an) yên diturunke sesampun Musa, ngeleserke (kitab-kitab) yên rawû sedêrêng-nyo, mimbing kepado keleseran, serto kepado jalan yên lempeng.

## 46:31

Wahai kaum kame’! Terimokela (seruan) wong (Muhammad) yên nyeru kepado Allah. serto berimanla kepado-Nyo, niscayo Dio ayun ngampuni doso-doso niko, serto ngelepaske niko dari azab yên pedî.

## 46:32

serto barang sinten nano nerimo (seruan) wong yên nyeru kepado Allah (Muhammad) dades dio nano ayun dapet mểcûlke awa' dari siksoan Allah di bumi, padohal nano wênten pelîndûng baginyo selian Allah. Dio-dio niku wênten di jerû kesesetan yên nyato.

## 46:33

serto nanola dio-dio niku memerhatike bahwo selesernyo Allah yên nyiptoke langit serto bumi, serto Dio nano ngeraso pegel kereno nyiptokenyo, wêntenla Maha Kuaso (pulo') nguripke yên padem? Ma’nikula, leser, Dio Maha Kuaso ates sedanten sesiosnyo.

## 46:34

serto (imutla) pado dinten (ketiko) wong-wong yên kafir diadepke kepado nerako, (dio-dio niku ayun ditakeni), “dêdêka (azab) niki leser? Dio-dio nyawab, “Enggể leser, demi Tuhan kame’.” Allah  befirman, “dades rasokela azab niki, kereno kerểhin niko ngingkerinyo.”

## 46:35

dades besobarla niko (Muhammad) sema’ pundi kesobaran rosul-rosul yên punyo ketegûan ati, serto nano angsalla niko minta’ supayo azab digancangke peranti wong-wong niku. Pado dinten wong-wong niku ningali azab yên disemayoke, wong-wong niku ngeraso sepertinyo tinggal (di dunio) cuman denget saos pado siang dinten. Tugas niko cumanla nyampểke. dades nano wênten yên dibinasoke, selian kaum yên fasik (nano toat kepado Allah).

## 47:1

Wong-wong yên kafir serto ngalang-ngalangi (wong) dari jalan Allah, Allah ngapuske sedanten amal wong-wong niku. [^1000]

[^1000]: maksudnyo: sedanten amal damelan wong-wong niku nano angsal bimbingan dari Allah, nano dihargoi serto nano angsal pahalo.

## 47:2

serto wong-wong yên beriman (kepado Allah) serto namelke kebajikan serto beriman kepado napi yên diturunke kepado Muhammad, serto nikula keleseran dari Tuhan wong-wong niku; Allah ngapus kesalahan-kesalahan wong-wong niku, serto meneri kewêntenan wong-wong niku.

## 47:3

yên ma’niki niku, kereno selesernyo wong-wong kafir numuti yên batil (seset), serto selesernyo wong-wong yên beriman numuti keleseran dari Tuhan wong-wong niku. Ma’nikula Allah muat perumpamoan-perumpamoan peranti wong.

## 47:4

dades napibilo niko kepanggể dengen wong-wong yên kafir (di medan perang), dades gepukla batang gulu dio-dio niku. Sesampunnyo napibilo niko sampun ngalake wong-wong niku, kijetla wong-wong niku, serto sampun niku niko angsal mebaske wong-wong niku atawa nerimo tebûsan, sampể perang telas. Ma’nikula, serto sekironyo Allah dengendaki, niscayo Dio minasoke wong-wong niku, tapi Dio ayun nguji niko sios sami lian. serto wong-wong yên gûgûr di jalan Allah, Allah nano nyio-nyioke amal wong-wong niku.

## 47:5

Allah ayun ngesung petunjuk kepado wong-wong niku serto menerinyo.

## 47:6

serto malebetke wong-wong niku ke jerû suargo yên sampun diwikanke-Nyo kepado wong-wong niku.

## 47:7

Wahai wong-wong yên beiman! kalu niko nûlûng (agamo) Allah, niscayo Dio ayun nûlûng niko serto negûke kedudukan niko.

## 47:8

serto wong-wong yên kafir, dades celakola wong-wong niku, serto Allah ngapûs sedanten amalnyo.

## 47:9

yên ma’niki niku kerno wong-wong niku ngebenci napi (al-Qur’an) yên diturunke Allah, dades Allah ngapûs sedanten amal wong-wong niku.

## 47:10

dades napika wong-wong niku nano perna ngadoke pekesaan di bumi, hinggo angsal masati ma’pundi sesampunan wong-wong yên sedêrêng dio-dio niku. Allah sampun minasoke wong-wong niku, serto bagi wong-wong kafir ayun nerimo (nasib) yên serupo niku.

## 47:11

yên ma’niki niku kerno Allah Pelindung bagi wong-wong yên beiman; sedeng wong-wong kafir nano wênten pelindung bagi dio-dio niku.

## 47:12

Nian, Allah ayun masûkke wong-wong yên beiman serto namelke kebajikan ke jerû suargo yên ngalir di bawanyo sungi-sungi. serto wong-wong yên kafir nikmati kesukoan (dunio), serto wong-wong niku nedo ma’kayo binatang nedo; serto (mengkin) nerakola panggonan pedaleman peranti wong-wong niku.

## 47:13

serto betapo kata negeri yên (penduduknyo) langkûng kuat dari (penduduk) negeri niko (Muhammad) yên sampun ngûsir niko niku. Kame’ sampun minasoke wong-wong niku; dades nano wênten sios wong pun yên nûlûng wong-wong niku.

## 47:14

dades napika wong-wong yên becekeserto pado keterangan yên rawû dari Tuhannyo sami edengen wong yên didadeske teraso cindo baginyo damelan buruknyo serto numuti kendaknyo?

## 47:15

Peumpamoan taman suargo yên disemayoke kepado wong-wong yên betakwa; di ngeriko wênten sungi-sungi yên banyunyo nano payau, serto sungi-sungi banyu puan yên nano beroba rasonyo, serto sungi-sungi kabung (anggur yên nano mabo;ke) yên lemak rasonyo bagi pengumbểnyo, serto sungi-sungi madu yên murni. Di jerûnyo wong-wong niku dapet sedanten macem buah-buahan, serto ampunan dari Tuhan wong-wong niku. Sami da’ wong-wong niku edengen wong yên kekel jerû nerako, serto disung umbểan dengen banyu yên  umep, hinggo ûsûsnyo tetetak-tetak?

## 47:16

serto di antaro wong-wong niku wênten wong yên nengerke kelapan niko (Muhammad), tapi napibilo wong-wong niku sampun metu dari sisi niko, wong-wong niku bekelap kepado wong yên sampun disung ilmu (rencang-rencang Nabi), “Napika yên dikelapkenyo wau?” wong-wong niku nikula wong-wong yên dikunci atinyo ole Allah, serto numuti kendaknyo.

## 47:17

serto wong-wong yên bole petunjuk, Allah ayun nambai petunjuk kepado wong-wong niku serto ngesungi ketakwaan wong-wong niku.

## 47:18

dades napi lagi yên wong-wong niku enténi selian dinten kiamat, yên ayun rawû kepado wong-wong niku secaro tibo-tibo, kereno tando-tandonyo nian sampun rawû. dades napi gunonyo bagi wong-wong niku kesadaran wong-wong niku, napibilo (dinten Kiamat) niku sampun rawû?

## 47:19

dades wikanila, bahwo nano wênten tuhan (yên patut disemba) selian Allah, serto nedola amponan ates doso niko serto ates (doso) wong-wong mukmin, lanang serto betino. serto Allah wikan panggonan usoho serto panggonan pedaleman niko.

## 47:20

serto wong-wong yên beiman bekelap, “Napi nano wênten sesios sirat [^1001]  (tentang dengengken jihad) yên ditûrûnke?” dades napibilo wênten sesios sirat ditûrûnke yên ceto maksudnyo serto di jerûnyo tesebut (kengkenan) betempur, niko ningali wong-wong yên di jerû atinyo wênten penyakit ayun ningal kepado niko ma’kayo tingaserto wong yên kelenger kereno takét padem. Tapi niku langkûng pantes bagi wong-wong niku.

[^1001]: yên dimaksud dengen surat di ngeriki ya'ni surat yên berisi perînta peranti merangi wong-wong kafir.

## 47:21

(yên langkûng saể bagi wong-wong niku wêntenla) taat (kepado Allah) serto betutur kelap yên saể. Kereno napibilo kéngkénan (betempur) ditetepke (wong-wong niku nano ngedemeninyo). Padohal jiko wong-wong niku leser-leser (beiman) kepado Allah, niscayo yên ma’niki niku langkûng saể bagi wong-wong niku.

## 47:22

dades napika waya-waya niko bekuaso, niko ayun bebuat kerusakan di bumi serto mûtûske hûbûngan besanak?

## 47:23

Wong-wong niku nikula wong-wong yên dikutuk Allah; sampun niku didadeske pekak (penengerannyo) serto dibutoke peningalannyo.

## 47:24

dades nanoka wong-wong niku ngehayati al-Qur’an, atawa ati wong-wong niku sampun tekunci?

## 47:25

Selesernyo wong-wong yên bebalik (kepado kekafiran) sesampun petunjuk niku ceto bagi wong-wong niku, setanla yên mûjûk wong-wong niku serto ngelangkûngke adengen-adengen wong-wong niku.

## 47:26

yên ma’niki niku, kerno selesernyo wong-wong niku sampun ngelapke kepado wong-wong (Yahudi) yên nano demen kepado napi yên ditûrûnke Allah, “Kame’ ayun matuhi niko jerû bepinten ûrûsan,” tapi Allah wikan resio wong-wong niku.

## 47:27

dades ma’pundi (nasib wong-wong niku) napibilo malaikat (maut) nyabut nyawo wong-wong niku, ngebuk rai serto punggung wong-wong niku?

## 47:28

yên ma’niki niku, kerno selesernyo wong-wong niku numuti napi yên nimbulke kemurkoan Allah serto ngebenci (napi yên nimbulke) keridoan-Nyo; kerno niku Allah ngapus sedanten amal wong-wong niku.

## 47:29

Atawa napika wong-wong yên jerû atinyo wênten penyakit ngiro bahwo Allah nano ayun ngatonke kedengkian wong-wong niku?

## 47:30

serto sekironyo Kame’ dengendaki, niscayo Kame’ ningalke wong-wong niku kepado niko (Muhammad) hinggo niko leser-leser angsal wikan wong-wong niku dengen tando-tandonyo. serto niko leser-leser ayun wikan wong-wong niku dari alunan ceriosnyo, serto Allah wikan sedanten damelan niko.

## 47:31

serto nian, Kame’ leser-leser ayun nguji niko hinggo Kame’ wikan wong-wong yên leser-leser bejihad serto besobar di antaro niko; serto ayun Kame’ uji perihal niko.

## 47:32

Selesernyo wong-wong yên kafir serto ngalang-ngalangi (wong lian) dari jalan Allah serto mûsûi rosul sesampun wênten petunjuk yên nyato bagi wong-wong niku, wong-wong niku nano ayun angsal ngesung mudorat (bahayo) kepada Allah setitik jugo. serto mengkin Allah ngapus sedanten amal wong-wong niku.

## 47:33

Wahai wong-wong yên beiman! Toatla kepado Allah serto toatla kepado Rosul, serto nano angsal niko ngerusa’ke sedanten amal niko.

## 47:34

Selesernyo wong-wong yên kafir serto ngalang-ngalangi (wong lian) dari jalan Allah, sampun niku wong-wong niku padem di jerû kekafiran, dades Allah nano ayun ngampuni wong-wong niku.

## 47:35

dades nano angsalla niko lema serto ngajak dami, kereno nikola yên langkûng unggul, serto Allah (pun) besami niko, serto Dio nano ayun ngurangi sedanten amal niko.

## 47:36

Selesernyo keuripan dunio niku cuman maénan serto penesan. Kalu niko beiman serto betakwa, Allah ayun ngesungke pahalo kepado niko, serto Dio nano ayun nedo harto niko.

## 47:37

Sekironyo Dio nedo harto kepado niko sampun niku nesek niko (supayo ngesungke sedantennyo) niscayo niko ayun kîkît, serto Dio ayun ngatonke kedengkian niko.

## 47:38

Imutla, niko wêntenla wong-wong yên diajak peranti nginfakke (harto niko) di jalan Allah. sampun niku di antaro niko wênten wong yên kîkît, serto barang sinten kîkît dades selesernyo dio kîkît kepado awa'nyo dewe'. serto Allah-la yên Maha Kayo, serto nikola yên merluke (kurnio-Nyo). serto kalu niko ngelengos (dari jalan yên leser) Dio ayun dengentike (niko) dengen kaum yên lian, serto wong-wong niku nano ayun (durhako) ma’kayo niko.

## 48:1

Leser, Kame’ sampun ngesungke kepado niko kemenangan yên nyato.

## 48:2

Supayo Allah ngesungke ampûnan kepado niko (Muhammad) ates doso niko yên sampun niku serto yên ayun rawû, serto nyempurnoke nikmat-Nyo ates niko serto nunjukki niko ke jalan yên lempeng,

## 48:3

serto supayo Allah nûlûng niko ngen petû lûngan yên tegû (kata).

## 48:4

Diola yên sampun nurunke ketenengan ke jerû ati wong-wong mukmin peranti namba keimanan ates keimanan wong-wong niku (yên sampun wênten). serto kewêntenan Allah-la bala tentera langit serto bumi,  [^1002] serto Allah Maha wikan, Maha Bijaksano,

[^1002]: Penolong yên didadeske Allah peranti wong-wong mukmin ma'kayo malaikat, binatang-binatang, angin topan serto liannyo.

## 48:5

Supayo Dio masokke wong-wong mukmin lanang serto betino ke jerû suargo yên ngalir di bawanyo sungi-sungi. Wong-wong niku ke-kel di jerûnyo serto Dio ayun ngapus kesala-han-kesalahan wong-wong niku. serto yên ma’niki niku nurut Allah sesios keuntungan yên ageng,

## 48:6

serto Dio ngazab wong-wong munafik lanang serto betino, serto (jugo) wong-wong musyrik lanang serto betino yên beprasangko bûrûk tehadep Allah. Wong-wong niku ayun dapet giliran (azab) yên bûrûk, serto Allah murko kepado wong-wong niku serto ngutuk wong-wong niku, serto nyaweske nerako Jahanam bagi wong-wong niku. serto (nerako Jahanam) niku sebûrûk-bûrûk panggonan mantu’.

## 48:7

serto kewêntenan Allah bala tentero langit serto bumi. serto Allah Maha Pekaso, Maha Bijaksano.

## 48:8

Nian, Kame’ ngutus niko (Muhammad) sebagểi saksi, pemakto kabar gembiro serto pengesung peringetan,

## 48:9

agar niko sedanten beriman kepado Allah serto Rosul-Nyo, negûke (agamo)-Nyo, ngagengke-Nyo, serto betasbî kepado-Nyo benjang serto sore.

## 48:10

Bahwo wong-wong yên besemayo setio kepado niko (Muhammad), selesernyo wong-wong niku cuman bejanji setio kepado Allah. Tangan Allah di pucuk tangan-tangan wong-wong niku, dades sinten saos ngesertoggar semayoan, dades selesernyo dio ngesertoggar ates (semayoan) dewe' serto sinten saos nepati semayoannyo kepado Allah, dades Dio ayun ngesunginyo pahalo yển ageng.

## 48:11

Wong-wong Badui yển tetinggal (nano tumut ke Hudaibiyah) ayun bekelap kepado niko, “Kame’ sampun diribetke ole harto serto keluargo kame’, dades mohonkela ampunan peranti kame’.” Wong-wong niku ngelapke sesios ngen mulutnyo napi yên nano wênten di jerû atinyo. Kelapkela, “dades sinten nian yên angsal ngalang-ngalangi kendak Allah kalu Dio ngendaki bencano tehadep niko atawa kalu Dio ngendaki keûntûngan bagi niko? Nian, Allah Maha wikan dengen napi yên niko damelke

## 48:12

Bahkan (semulo) niko nyangko bahwo Rosul serto wong-wong mukmin sekali-kali nano ayun mantu’ lagi kepado keluargo wong-wong niku selambat-lambatnyo, serto didadeske teraso cindo yên ma’niki niku di jerû ati niko, serto niko sampun beprasangko ngen prasangko yên bûrûk, kereno niku niko dades kaum yên binaso.

## 48:13

serto sinten saos nano beriman kepado Allah serto Rosul-Nyo, dades selesernyo Kame’ sampun nyaweske peranti wong-wong kafir niku nerako yên murup-murup.

## 48:14

serto cumanla hek Allah kerajaan langit serto bumi. Dio ngampuni sinten yên Dio kendaki, serto ayun ngazab sinten yên Dio kendaki. serto Allah Maha Pengampun, Maha Penyayang

## 48:15

Napibilo niko bekesa peranti ngembil barang rampasan, wong-wong Badui yên tetinggal niku ayun bekelap, “Talakkela kame’ numut niko.” Wong-wong niku ayun ngoba semayoan Allah. Kelapkela, “niko sekali-kali nano (angsal) numuti kame’. Ma’nikila yên sampun ditetepke Allah dari semulo.” dades wong-wong niku ayun bekelap, “Selesernyo niko serî’ kepado kame’.” Padohal wong-wong niku nano faham  melianke setîtî’ nian.

## 48:16

Kelapkela kepado wong-wong Badui yên tetinggal, “niko ayun diajak peranti (merangi) kaum yên ngewênteni kekuatan yên ageng, niko mesti merangi wong-wong niku kacoali dio nyera. Kalu niko nurut (ajakan niku), Allah ayun ngesungi niko pahalo yên saể, tapi kalu niko melengos ma’kayo yên niko lakoni sedêrêngnyo, Dio ayun ngazab niko ngen azab yên pedî

## 48:17

Nano wênten doso ates wong-wong yên buto, ates wong-wong yên kencot, serto ates wong-wong yên dak lemak awa’ (napibilo nano tumut beperang). sinten saos taat kepado Allah serto Rosul-Nyo, Dio ayun masû’kenyo ke jerû suargo yên ngalir di bawanyo sungi-sungi; tapi sinten saos bepalîng, Dio ayun ngazabnyo dengen azab yên pedî.

## 48:18

Nian, Allah sampun meridoi wong-wong mukmin ketiko dio besemayo setio kepado niko (Muhammad) di bawa batang, Dio wikan napi yên wênten di jerû ati wong-wong niku, sampun niku Dio ngesungke ketenengan tehadep wong-wong niku serto ngesung balesan dengen kemenangan yên para’,

## 48:19

serto harto rampasan perang yên kata yên ayun wong-wong niku angsal. serto Allah Maha Perkaso, Maha Bijaksano.

## 48:20

Allah nyemayoke kepado niko harto rampasan perang yên kata yên angsal niko embil, dades Dio gancangke (harto rampasan perang) niki peranti niko, [^1003] serto Dio nahan tangan wong dari (minasoke) niko (supayo niko nyukuri-Nyo), serto supayo dades bukti bagi wong-wong mukmin, serto supayo Dio nunjukke niko ke jalan yên lempeng,

[^1003]: Allah nyanjike harto rampasan perang yên kata kepado kaum muslimin. Sebage penduluan, Allah ngesungkenyo, pado Perang Khaibar.

## 48:21

serto (kemenangan-kemenangan) ates negeri-negeri lian yên nano angsal niko kiroke, tapi selesernyo Allah sampun nentukenyo. serto Allah Maha Kuaso peranti sedanten sesios.

## 48:22

serto sekironyo wong-wong yên kafir niku merangi niko, cengkila wong-wong niku ayun bebalik ngelarike awa' (kalah), serto wong-wong niku nano ayun angsalke pelindung serto penûlûng.

## 48:23

(Ma’nikula) hukum Allah yên sampun belaku sejak bingen, niko sekali-kali nano ayun nemuke perobahan pado hukum Allah niku.

## 48:24

serto Diola yên nyegah tangan wong-wong niku dari (minasoke) niko serto (nyegah) tangan niko dari (minasoke) wong-wong niku di  tenga (kota) Mekah, sesampun Allah menangke niko ates wong-wong niku. serto Allah Maha Ningali napi yên niko damelke.

## 48:25

Wong-wong nikula wong-wong kafir yên ngalang-ngalangi niko melebet Masjidil Haram serto ngalangi hewan-hewan kurban sampể ke panggonan (penyemeleannyo). serto kalu dểdểla kereno wênten wong-wong beriman lanang serto betino yển nano niko wikani, cengkila niko ayun munu wong-wong niku yển nyebabke niko ditimpo kesaroan tanpo niko sadari; kerno Allah ayun melebetke sinten yên Dio kendaki ke jerû rohmat-Nyo. Sekironyo wong-wong niku tepisa, cengki Kame’ ayun ngazab wong-wong yên kafir  diantaro wong-wong niku dengen azab yên pedî

## 48:26

Ketiko wong-wong kafir nanemke kebongkaan di jerû ati dio-dio (ya’niku) kebongkaan jahiliyah, dades Allah nûrûnke ketenengan kepado RosulNyo, serto kepado wong-wong mukmin, serto Allah ngewajibke kepado wong-wong niku tetep toat nyalanke kalimat takwa, serto mereka langkûng ngewênteni hak engen niku serto patut ngewentinyo. serto Allah Maha wikan sedanten sesios.

## 48:27

Nian, Allah ayun muktike kepado Rasul-Nyo tentang keleseran mimpinyo bahwo niko cengki ayun melebet Masjidil Haram, kalu Allah ngendaki jerû aman, dengen ngunduli rambut kepalo dan mendekenyo, dengen niko nano ngeraso takut. Dades Allah wikan napi yên nano niko wikani, serto selian niku Dio sampun ngesungke kemenangan yên para’.

## 48:28

Diola yên ngutus Rosul-Nyo dengen makto petunjuk serto agamo yên leser, agar dimenangkenyo tehadep sedanten igamo. serto cekapla Allah sebagî saksi.

## 48:29

Muhammad wêntenla utusan Allah serto wong-wong yên bersami dengen dio besikap keras tehadep wong-wong kafir, tapi bekasî saying sesami wong-wong niku. niko ningali dio-dio niku ruku’ serto sujud nyari kurnio Allah serto keridoan-Nyo. Pado rai wong-wong niku ketingaserto tando-tando bekas sujud. Ma’nikula sifat-sifat wong-wong niku (yên diungkapke) jerû Injil, ya’niku ma’kayo benih yên metuke tunasnyo, sampun niku tunas niku semakin kuat sampun niku dades ageng serto tegak lempeng di pucu’ batangnyo, tanaman niku nyenangke ati penanam-penanamnyo kerno Allah ayun nyênkelke ati wong-wong kafir (engen kakuatan wong-wong mukmin). Allah nyan-jike kepado wong-wong yên beriman serto damelke kebajikan diantaro wong-wong niku, ampunan serto pahalo yên ageng.

## 49:1

Wahai wong-wong yên beiman! Nano angsal niko nului Allah serto Rosul-Nyo, [^1004] serto betakwala kepado Allah. Nian, Allah Maha Nenger, Maha Wikan.

[^1004]: Maksudnyo, wong-wong mukmin nano angsal netepke sesios hukum, sedereng wenten ketetepan dari Allah serto Rosul-Nyo.

## 49:2

Wahai wong-wong yên beiman! Nano ang-salla niko mesa’ke suaro niko ngelêbîhi suaro Nabi, serto nano angsal niko becerios kepadonyo dengen suaro keras peca’ keras-nyo (suaro) sebagîan niko tehadep yen lian, mengkîn (pahalo) sedanten amal niko angsal teapûs sedengke niko nano nyadari.

## 49:3

Selesernyo wong-wong yên ngerendake suaronyo di sisi Rosulullah, wong-wong niki nikula wong-wong yên sampun di uji atinyo ole Allah peranti betakwa. Wong-wong niku ayun dapet ampunan serto pahalo yên ageng.

## 49:4

Selesernyo wong-wong yên menggil niko (Muhammad) dari jabo bilik (niko) sedantennyo wong-wong niku nano terti.

## 49:5

Serto sekironyo wong-wong niku sobar sampe niko metu pangge wong-wong niku, cengki ayun langkung saê bage wong-wong niku. Serto Allah Maha Penganpun, Maha Penyayang.

## 49:6

Wahai wong-wong yên beiman! Kalu sesios wong yên fasik rawû kepado niko makto sesios kabar, mako periksola keleserannyo, supayo niko nano nyelakoke sesios kaum kerno kebenga’-an (keloloan), yên akhirnyo niko nyeseli damelan niko niku.

## 49:7

Serto wikankela bahwo di tenga-tenga niko wenten Rosulullah. Kalu dio nuruti (kendak) niko jerû kata hal, ceto niko ayun napetke kesaroan. Tapi Allah dadeske niko cinto kepado keimanan, serto nadeske (iman) niku cindo jerû ati niko, serto nadeske niko benci kepado kekafiran, kefasikan, serto kedurhakoan. Wong-wong niki nikula wong-wong yên numuti jalan yên lurus,

## 49:8

sebagîan kurnio serto nikmat dari Allah. Serto Allah Maha Wikan, Maha Bijaksano

## 49:9

Serto napi bilo wenten kalu gûgû' wong mukmin beperang, dades damikela antaro keduonyo. Kalu sala sios dari keduonyo bedamel zolim tehadep (gûgû') yên lian, dades perangila (gûgû') yên bedamel zolim niku, hinggo gûgû' niku mantû' kepado kengkenan Allah. Kalu gûgû' niku sampun mantû' (kepado kengkenan Allah), dades damîkela antaro keduonyo dengen adil, serto bedamîla adil. Leser, Allah nyintoi wong-wong yên bedamel adil.

## 49:10

Selesernyo wong-wong mukmin niku bedûlûr, kerno niku damîkela antaro keduo dûlûr niku (yên bebala) serto betakwala kepado Allah supayo niko dapet romat.

## 49:11

Wahai wong-wong yên beiman! Nano angsal sios kaum nguyo’-nguyo’  kaum yên lian. (kerno) angsal dades wong-wong niku (yên diuyok-uyokke) langkung saê dari wong-wong niku (yên nguyok-nguyok), serto nano angsal pulok betino-betino (ngolok-ngolokke) betino lian, (kerno) angsal dades betino (yên diuyok-uyok) langkung saê dari betino (yên nguyok-nguyok). Nano angsalla niko saling nguyok sios sami lian, serto nano angsal saling mekik  ngen aranan gelar yên borok. Seborok-borok panggilan wentenla (aranan) yên borok (fasik) sesampun beiman. Serto sinten saos nano betobat, dades wong-wong nikula wong-wong yên zolim.

## 49:12

Wahai wong-wong yên beiman! Tebekela kata dari prasangko, selesernyo sebagean prasangko niku doso, serto nano angsalla niko nyari-nyari kesalahan wong lian, serto nano angsalla wenten di antaro niko yên ngunjing sebagean yên lian. Napila wenten di antaro niko yên demen nedo daging dolornyo yên sampun padem? Cengkila niko ngeraso nek. Serto betakwala kepado Allah, nian Allah Maha Nerimo tobat, Maha Penyayang.

## 49:13

Wahai wong! Nian, kame' sampun nyiptoke niko dari sesios lanang serto sesisos betino, sampun niku kame' dadeske niko bebangso-bangso serto besuku-suku supayo niko saling wikan. Nian, yên langkung mulio di antaro niko di bucu Allah wentenla wong yên langkung betakwa. Nian, Allah Maha Wikan, Maha Telaten.

## 49:14

Wong-wong Arab Badui bekelap, “kame' sampun beiman.” Kelapkela (kepado wong-wong niku), “niko dereng beiman, tapi kelapkela ‘kame' sampun tunduk (Islam),’ kerno iman dereng masok ke jerû ati niko. Serto kalu niko taat kepado Allah serto Rosul-Nyo, Dio nano ayun ngurangi setitik jugo (pahalo) amal niko. Nian, Allah Maha Pengampun, Maha Penyayang.”

## 49:15

Selesernyo wong-wong mukmin yên selesernyo wentenla wong-wong niku yên beiman kepado Allah serto Rosul-Nyo, sampun niku wong-wong niku nano was-was, serto dio bejihad ngen harto serto jiwonyo di jalan Allah. Wong-wong niki nikula wong-wong yên leser.

## 49:16

Kelapkela (kepado wong-wong niku), “Napi nano niko ayun ngesungke kepado Allah tentang agamo niko (keyakinan niko), padohal Allah wikan napi yên wenten di langit serto napi yên wenten di bumi; serto Allah Maha Wikan sedanten sesios.”

## 49:17

Wong-wong niku ngeraso bejaso  kepado niko ngen keislaman dio. Kelapkela, “Nano angsalla niko ngeraso bejaso kepado kulo ngen nunjukke niko kepado keimanan, kalu niko wong yên leser.”

## 49:18

Nian, Allah wikan napi yên ghoib di langit serto di bumi. Serto Allah Maha Ningali napi yên niko damelke.

## 50:1

Qof [^1005] . Demi al-Qur’an yên mulio.

[^1005]: Nikula huruf-huruf abjad yên teletak pado awal sebagian dari surat-surat Al Quran pecak: Alif laam miim, Alif laam raa, Alif laam miim shaad serto liannyo. diantaro Ahli-ahli tafsir wênten yên nyerake pengertiannyo kepado Allah kerno dipandang temasuk ayat-ayat mutasyaabihaat, serto wênten pulo golongan yên nafsirkenyo atawa yên mandangnyo sebagî nami surat, serto wênten pulo yên bependapet bahwo huruf-huruf abjad niku gunonyo peranti narîk pehatian sedanten pendengêr supayo merhatike Al Quran niku, serto peranti ngisyaratke bahwo Al Quran niku diturunke dari Allah jerû baso Arab yên tesusun dari huruf-huruf abjad. Kalu wong-wong niku nano yakin bahwo Al Quran niku diturunke dari Allah serto dîdînyo buatan Nabi Muhammad s.a.w., cobola wong-wong niku damel pecak Al Quran niku.

## 50:2

(Wong-wong niku nano nerimonyo) bahkan wong-wong niku tecengang kerno sampun rawo kepado wong-wong niku sios wong ngesung peringetan dari (gûgû') wong-wong niku dewe', dades bekelapla wong-wong kafir, “Niki wentenla sios yên ajaib nian.”

## 50:3

Napi nano napi bilo kame' sampun padem serto sampun dados lemah (ayun mantuk lagi)? Niku wentenla sesios balek-an yên nano mengkin.

## 50:4

Nian, kame' sampun ngewikani napi yên ditegok bumi dari (badan) wong-wong niku,kerno pado kame' wenten kitab (catetan) yên tejago penet.

## 50:5

Bahkan wong-wong niku sampun nustoke keleseran sewaktu (kebeneran niku) rawu kepado wong-wong niku, dades dio wenten jerû keadoan kacau balau.

## 50:6

dades nanola wong-wong niku ningali langit yên wenten di pucuk dio, makpundi caro kame' namelkenyo teko ngaesinyo, serto nano angsal retak-retak setitik jugo?

## 50:7

Serto bumi yên kame' bentangke serto kame' pancangke di pucuknyo gunung-gunung yên tego, serto kame' tomboke di pucuknyo tanem-taneman yen cindo,

## 50:8

peranti dados pelajaran teko peringetan bage sedanten hambo yên mantuk (tunduk kepado Allah).

## 50:9

Serto dari langit kame' toronke banyu yên ngesungi berkat, laju kame' tomboke ngen (banyu) niku batang-batang yên lebet serto biji-bijian yên angsal dipanen.

## 50:10

Serto batang kurmo yên tinggi-tinggi yên wenten mayang yên besusun-susun,

## 50:11

(Sebage) rejeki bage hambo-hambo (kame'), serto kame' edopke ngen (banyu) niku negeri yen padem (tandus). Pecak nikula dadosnyo kebangkitan (dari kubur).

## 50:12

Sedereng wong-wong niku, kaum Nuh, penduduk Rass teko Samud sampun nustoke (rosul-rosul),

## 50:13

serto (ma'niku jugo) kaum ‘Ad, kaum Fir’aun serto kaum Lut,

## 50:14

serto (jugo) penduduk Aikah teko kaum Tubba’. Sedantennyo sampun nustoke rosul-rosul, dades belakula anceman-Kulo (ates wong-wong niku).

## 50:15

dades napi nano kame' lesu ngen pen ciptoan yên pertamo? (samo sekali nano), mala wong-wong niku jerû keadoan was-was tentang penciptoan yên anyar.

## 50:16

Serto nian, kame' sampun nyiptoke wong serto ngewikani napi yen dibisikke ole atinyo, serto kame' langkong parak kepadonyo daripado urat gulunyo.

## 50:17

(imutla) sewaktu kale malaikat nyatet (damelannyo), yên sios linggi di sebela kanan serto yên lian di sebela keri.

## 50:18

Nano wenten sesios kelap yên dikelapkenyo melianke wenten di sisinyo malaikat pengawas yên kerep siap (nyatet).

## 50:19

Serto rawola sakarotulmaut ngen seleser-lesernyo. Nikula yen kerihin ayun niko ngelak.

## 50:20

Serto ditiupla sangkakalo. Nikula dinten yên diancemke.

## 50:21

saben wong ayun rawu besami (malaikat) penggiring serto (malaikat) saksi.

## 50:22

Nian, niko bingen lali tentang (peristiwo) niki, dades kame' singkepke tutup (yên nutupi) mato niko, hinggo peningalan niko pado dinten niki landep nian.

## 50:23

Serto (malaikat) yên ngerewanginyo bekelap,“Nikila (catetan damelan) yên wenten pado kulo.

## 50:24

(Allah befirman), “Babitkela ole niko beduo ke jerû nerako Jahanam, sedanten wong yên mungkir nian serto keras kepalak,

## 50:25

yên sungkan nian namelke kebajikan, keliwat bates, serto besikep was-was.,

## 50:26

yên menyekutuke Allah ngen tuhan lian, dades babitkela dio ke jerû azab yên keras.”

## 50:27

(Setan) yên ngencanginyo [^1006] bekelap (pulok), “Wahai Tuhan kame', kulo nano nyesetkenyo,tapi dio dewe' yên wenten jerû kesesetan yên tebe.”

[^1006]: yên dimaksud dengen yên nyertoi Dio di ngeriki ya'ni syaitan yên nyesetke di dunio niki.

## 50:28

(Allah) befirman, “Nano angsalla niko bebala di adepan Kulo, serto nian, kerihin Kulo sampun ngesungke anceman kepado niko.

## 50:29

Kepotosan Kulo nano ayun diuba, serto Kulo nano zolimi hambo-hambo Kulo..”

## 50:30

(Imutla) pado dinten (sewaktu) kame' betaken kepado Jahanam, “Napi niko sampun kebek?”

## 50:31

Sedengke surgo diparakke kepado wong- wong yen betakwa pado panggonan yên nano tebe (dari wong-wong niku).

## 50:32

(Kepado wong-wong niku dikelapke), “Nikila nikmat yên dijanjike kepado niko, (yakni) kepado sedanten hambo yên senantiaso betobat (kepado Allah) serto nyago (sedanten peratoran-peratoran-Nyo).

## 50:33

(Yakni) wong yên takut kepado Allah Yên Maha Pengase, sekalipun nano ketingalan (olenyo) serto dio rawo ngen ati yên betobat,

## 50:34

masokla ke (jerû surgo) ngen aman serto dami. Nikula dinten yen kekel.”

## 50:35

Wong-wong niku di jerûnyo dapet napi yên wong-wong niku kendaki, serto pado kame' wenten boboannyo.

## 50:36

Serto betapo kata umat yên sampun kame' binasoke sedereng wong-wong niku,(padohal) wong-wong niku langkong padek kekuatannyo daripado wong-wong niku (umat yên boncetan) niki. Wong-wong niku perna nyelaja di bepinten negeri. Wenten napi panggonan pelarian (dari kebinasoan bage wong-wong niku)?

## 50:37

Nian, pado yên ma'niki niku ceto wenten peringetan bage wong-wong yên punyo ati atawa yên ngunoke pendengerannyo, deng dio nyingo’kenyo.

## 50:38

Serto nian, kame' sampun nyiptoke langit serto bumi serto napi yên wenten antaro keduonyo jerû enem maso, serto kame' nano ngeraso dak kewawo setitik jugo.

## 50:39

dades besobarla niko (Muhammad) tehadep napi yên wong-wong niku kelapke, serto betasbila ngen muji Tuhan niko sedereng matoari moncol serto sedereng tebenem.

## 50:40

Serto betasbila kepado-Nyo pado malem dinten serto saben sampun semayang.

## 50:41

Serto dengerkela (seruan) pado dinten (sewaktu) penyeru (malaikat) nyeru dari panggonan yên parak.

## 50:42

(Yakni) pado dinten (sewaktu) wong-wong niku nenger suaro dahsyat ngen selesernyo. Nikula dinten metu (dari kubur).

## 50:43

Nian, kame' yên ngedopke serto mademke, serto kepado kame' panggonan mantuk (sedanten makhluk).

## 50:44

(Yakni) pado dinten (sewaktu) bumi tetetak,wong-wong niku metu ngen cepet. Yên ma'niki niku wentenla penunggalan yên muda bage kame'.

## 50:45

kame' langkong wikan tentang napi yên wong-wong niku kelapke, serto niko (Muhammad) dîdînyo sios wong pemakso tehadep wong-wong niku. dades sungla peringetan ngen al-Qur’an kepado sinten jugo yên takut kepado anceman Kulo.

## 51:1

Demi (angin) yên nerbangke lebu,

## 51:2

serto awan yên ngandung (ujan),

## 51:3

serto (baito-baito) yên belayar ngen muda,

## 51:4

serto (malaikat-malaikat) yên mage-mage urusan,

## 51:5

nian, napi yên dijanjike kepado niko ceto leser.,

## 51:6

serto nian, (dinten) balesan ceto tedados.

## 51:7

Demi langit yên punyo jalan-jalan, [^1007]

[^1007]: Garis edar bintang, planet, serto bendo-bendo angkaso liannyo. Wenten jugo yên ngertike zatil hubuk ngen “punyo ciptoan yên sae”, “punyo aesan bintang-bintang,” atawa “punyo bangunan yên tego”.

## 51:8

nian, kamok leser-leser jerû keadoan lian-lian pendapet, [^1008]

[^1008]: Lian-liannyo pendapet kaum musyrikin tentang Nabi Muhammad saw serto al-Qur’an.

## 51:9

dilengoske darinyo (al-Qur’an serto Rosul) wong yên dilengoske.

## 51:10

Tekutukla wong-wong yên kata bedusto,

## 51:11

(yakni) wong-wong yên tebenem jerû keloloan serto kelalian,

## 51:12

wong-wong niku betaken, “kapanla dinten balesan niku?”

## 51:13

(Dinten pembalesan niku wentenla) pado dinten (sewaktu) wong-wong niku diazab di jerû api nerako.

## 51:14

(Dikelapke kepado wong-wong niku), “Rasokela azab niko niki. Nikila azab yên kerihin kamok mintak ayun digancangke.”

## 51:15

Selesernyo wong-wong yên betakwa wenten di jerû taman-taman (surgo) serto mato banyu,

## 51:16

Wong-wong niku ngembil napi yên disungke Tuhan kepado dio. Selesernyo wong-wong niku sedereng niku (di dunio) wentenla wong-wong yên bedamel sae;

## 51:17

Wong-wong niku setitik nian tilem pado waktu malem;

## 51:18

serto pado akhir malem wong-wong niku nyatu ampunan (kepado Allah).

## 51:19

Serto pado harto bendo wong-wong niku wentek hak peranti wong miskin yên mintak- mintak, serto wong miskin yên nano mintak- mintak.

## 51:20

Serto di bumi wenten tando-tando (keagengan Allah) bage wong-wong yên pecayo,

## 51:21

serto (jugo) pado diri niko dewek. dades napi nano kamok nano peratike?

## 51:22

Serto di langit wenten (sebab-sebab) rejeki niko serto napi yên dijanjike kepado niko.

## 51:23

dades demi Tuhan langit teko bumi, nian, napi yên dijanjike niku ceto tedados pecak napi yên kamok kelapke.

## 51:24

Sampun napi sampe kepado niko (Muhammad) keso tamu Ibrohim (malaikat- malaikat) yên dimulioke?

## 51:25

(Imutla) sewaktu wong-wong niku masok ke panggonannyo laju ngelapke, “Salamun(salam),” Ibrohim nyimbat, “Salamun(salam)”. (Wong-wong niki niku) wong-wong yên dereng di wikankenyo.

## 51:26

Dadesnyo Dio kesa dengen diem-diem panggî sana’nyo, sampun niku dibaktonyo dagîng anak sapi gemû’.

## 51:27

sampun niku disajikenyo kepado wong-wong niku. Ibrahim sampun bekelap "majeng niko nedo"

## 51:28

(Tapi wong-wong niku nano ayun nedo), kareno niku Ibrahim ngeraso takut tehadep wong-wong niku. Wong-wong niku bekelap:"nano angsal niko takut", serto wong-wong niku ngesung kabar gembiro kepadonyo ngen (kelahîran) sios buda’ alim (Ishak).

## 51:29

sampun niku semanyo rawu mekîk serto nepuk rainyo dewek sambîl bekelap: "(Kulo niki wentenla) sios betino tuo yên mandul".

## 51:30

wong-wong niku bekelap: "mak nikula Tuhan niko firmanke" selesernyo Diola yang Maha Bijaksano jugo Maha wikan.

## 51:31

Ibrahim betakên: "Napila ûrûsan niko hei sedanten utusan?"

## 51:32

wong-wong niku nyawab: "Selesernyo Kame’ diûtûs kepado kaum yên bedoso (kaum Luth),

## 51:33

supayo Kame’ timpoke kepado wong-wong niku batu-batu dari tanah,

## 51:34

yên ditandoi di sisi Tuhan niko peranti minasoke wong-wong yên melampaui bates. [^1009]

[^1009]: Batu-batu niku disung tando ngên nami wong yên ayûn dibinasoke

## 51:35

sampun niku Kame’ metuke wong-wong yên mukmin yên wênten di negeri kaum Luth niku.

## 51:36

serto Kame’ nano ngewênteni negeri niku, kacowali sios rompok dari wong yên pasra.

## 51:37

serto Kame’ tinggalke pado negeri niku sios tando [^1010] peranti wong-wong yên takut kepado sikso yên pedî.

[^1010]: Tando di ngeriki iola batu-batu yên betumpuk-tumpuk yên digunoke peranti minasoke kaum Luth. Wênten pulo yên ngelapke sios telago yên banyunyo item serto busuk mambunyo

## 51:38

serto jugo pado Musa (wênten tando-tando kekuasoan Allah) sewaktu Kame’ ngûtûsnyo kepado Fir'aun dengên makto mukjizat yên nyato.

## 51:39

dades Dio (Fir'aun) bepalîng (dari iman) besami tentaronyo serto bekelap: "Dio wên- tenla sesios tukang sîhîr atawa wong gilo."

## 51:40

dades Kame’ sikso dio serto tentaronyo sampun niku Kame’ lemparke wong-wong niku ke jero laut, sedeng Dio namelke dameserto yê tecelo.

## 51:41

serto jugo pado (cerios)’ Aad katiko Kame’ ngîrîmke kepado wong-wong niku angin yên minasoke,

## 51:42

angin niku nano nala’ke sios saos yên dianarnyo, melianke didadeskenyo ma’ kayo serbûk.

## 51:43

serto pado (cerios) kaum Tsamud sewaktu dikelapke kepado wong-wong niku: "Beladas-ladasanla kamo’ sampî sesios waktu."

## 51:44

dades wong-wong niku belaku congkak teadep kêngkênan (perintah) Tuhannya, sampun niku wong-wong niku disamber petir sedeng wong-wong niku ningalnyo.

## 51:45

dades wong-wong niku sesios-sios kali nano angsal tangi serto nano pulo wênten petolongan,

## 51:46

serto (Kame’ minasoke) kaum Nuh sedereng niku. Selesernyo wong-wong niku wêntenla kaum yên fasik.

## 51:47

serto langit niku Kame’ bangun ngên kekuasoan (Kame’) serto selesernyo Kame’ nian-nian melegokenyo.

## 51:48

serto bumi niku Kame’ hamparke, dades sesaê-saê yên ngamparke (wêntenla Kame’).

## 51:49

serto sedanten sesios Kame’ dadeske bepasang-pasangan supayo niko ngimut keagengan Allah.

## 51:50

dades begancangla mantû'’ kepado (naati) Allah. Selesernyo kulo sios wong pengesung peringetan yên nampak dari Allah peranti niko.

## 51:51

serto nano angsal niko ngewêntenke Tuhan yên lian selian Allah. Selesernyo kulo sios wong pengesung peringetan yên nampa’ dari Allah peranti niko.

## 51:52

Ma’ nikula nano wênten sesios rasulpun yên rawû kepado wong-wong yên sedereng wong-wong niku, melianke wong-wong niku ngelapke: "Dio wêntenla tukang sihir atawa wong gilo."

## 51:53

Napika wong-wong niku saling bepesen tentang napi yên dikelapke niku. selesernyo wong-wong niku wêntenla kaum yên ngeliwati bates.

## 51:54

dades ngelengosla niko dari wong-wong niku, serto niko selesernyo nano tecelo.

## 51:55

serto mantepla ngesung peringetan, kerno selesernyo peringetan niku bemanfaat peranti wong-wong yên mu’min.

## 51:56

serto Kulo nano nyiptoke jin serto wong melianke supayo wong-wong niku ngabdi kepado-Kulo.

## 51:57

Kulo nano ngayûni rezki setîtî’pun dari wong-wong niku serto Kulo nano ngayûni supayo wong-wong niku ngesung-Kulo nedo.

## 51:58

Selesernyo Allah Diola Maha pengesung rezki yên Ngewêntêni kekuatan male kuat nian.

## 51:59

dades, selesernyo peranti wong-wong zalim wêntên bagian (sikso) ma’ kayo bagian rencang-recang wong-wong niku (dumin); dades nano angsalla wong-wong niku nedo kepado-Kulo peranti nyepetkenyo.

## 51:60

dades celakola peranti wong-wong yên kafîr pado dinten yên diancamke kepado wong- wong niku.

## 52:1

Demi bukit,

## 52:2

serto kitab yên ditulîs,

## 52:3

pado lembaran yên tebuka’,

## 52:4

serto demi Baitul Ma'mur. [^1011]

[^1011]: Riwayat Bukhari , Muslim serto Tafsir Ibnu Katsir, rompok di langit pitu yên senantiaso diramike 70.000 malaikat yên betasbî

## 52:5

serto atep yên ditinggike (langit),

## 52:6

serto laut yên di jeru tananyo wêntên api,

## 52:7

selesernyo azab Tuhan niko cengki tedades,

## 52:8

nano sesios wong pun yên angsal nolaknyo,

## 52:9

pado dinten sewaktu langit nian-nian begoncang.

## 52:10

serto gunung-gunung nian-nian melaku (begerak).

## 52:11

dades kecelakoan yên agengla pado dinten niku peranti wong-wong yên nustoke,

## 52:12

(ya’niku) wong-wong yên beuca’-uca’ dengen kebathilan,

## 52:13

pado dinten wong-wong niku didorong ke neraka Jahannam dengên sekuat- kuatnyo.

## 52:14

(Dikelapke kepado wong-wong niku): "nikila nerako yên kerehin niko selalu nustokenyo".

## 52:15

dades napika niki sihir? atawa niko nano ningali?

## 52:16

Melebula niko ke jeronyo (rasokela panas apinyo); dades saênyo niko bersabar atawa nano, sami saos peranti niko; niko disung balesan teadep napi yên sampun niko damelke.

## 52:17

Selesernyo wong-wong yên betakwa wênten jeru surgo serto keni’matan,

## 52:18

wong-wong niku besuko rio dengên napi yên disungke kepado wong-wong niku ole Tuhan wong-wong niku; serto Tuhan wong-wong niku meliharo wong-wong niku dari azab nerako.

## 52:19

(Dikelapke kepado wong-wong niku): "Nedo serto ngûmbîla ngên lemak sebagî balesan dari napi yên sampun niko damelke",

## 52:20

wong-wong niku besender di pucuk ranjang beteretan serto Kame’ nikake wong-wong niku ngên bidadari-bidadari yên cindo bemato jeli.

## 52:21

serto wong-wong yên beriman, serto yêng anak cûcûng wong-wong niku numuti wong- wong niku jeru keimanan, Kame’ ngubung keanak cûcûng wong-wong niku dengên wong-wong niku, serto Kame’ nano mengirangi setîtî’pun dari pahalo amal wong-wong niku. Sesaben wong tekebet ngên napi yên didamelkenyo.

## 52:22

serto Kame’ sung wong-wong niku tambahan ngên bua-buahan serto dagîng dari sedanten jenis yên wong-wong niku ayûni.

## 52:23

Di jeru surgo wong-wong niku berebûtan piala (gelas) yên isinyo nano (nimbulke) kelapan yên nano bepaeda serto nano pulo damelan doso.

## 52:24

serto ngiteri wong-wong niku budak-budak mudo peranti (ngelayani) wong-wong niku, peca' wong-wong niku mutiaro yên tependep.

## 52:25

serto sebagîan wong-wong niku ngadep kepado sebagîan yên lian salîng takên menaken.

## 52:26

Wong-wong niku bekelap: "Selesernyo kame’ kerehin, sewaktu wênten di tenga- tenga metugo Kame’ ngerasa takut (akan diazab)".

## 52:27

dades Allah ngesungke karunio kepado kame’ serto nyago kame’ dari azab nerako.

## 52:28

Selesernyo kame’ kerehin nyembah-Nyo. Selesernyo Dio-la yên ngelimpake kesaean lagi Maha Penyayang.

## 52:29

dades tetepla ngesung peringetan, serto niko disebabke ni’mat Tuhan niko dêdêla sios wong tukang tenung serto dêdê pulo sesios wong gilo.

## 52:30

Bahkan wong-wong niku ngelapke: "Dio wêntenla sios wong penyair yên kame’ anten- anteni kecelakoan nimponyo".

## 52:31

Kelapkela: "Antênila, dadesnyo selesernyo kulo temasû’ wong yên ngantêni (pulo) besami niko".

## 52:32

Napika wong-wong niku dikêngkên sami fîkîran- fîkîran wong-wong niku peranti ngelapke tuduan-tuduan niki atawa wong- wong niku kaum yên tepeliwat?

## 52:33

Atawa wong-wong niku ngelapke: "Dio (Muhammad) namel-namelnyo". selesernyo wong-wong niku nano beriman.

## 52:34

dades ayûnla wong-wong niku ngerawûke kalimat yên ma’kayo Al Quran niku kalu wong-wong niku wentela wong-wong yên leser.

## 52:35

Napika wong-wong niku diciptoke nano sesios pun atawa wong-wong niku yên nyiptoke (diri wong-wong niku dewek)?

## 52:36

Atawa wong-wong niku sampun nyiptoke  langit serto bumi niku?; selesernyo wong-wong niku nano ngeyakini (napi yên wong- wong niku kelapke).

## 52:37

Atawa di sisi wong-wong niku wênten pebendaharoan Tuhan niko atawa wong-wong nikula yên bekuaso?

## 52:38

Atawa wong-wong niku ngewêntêni tanggo (ke langit) peranti ngerunguke pado tanggo niku (hal-hal yên gaib)? dades kendaknyo wong yên ngerunguke di antara wong-wong niku ngerawûke sios keterangan yên nyato.

## 52:39

atawa peranti Allah buda’-buda’ betino serto peranti niko buda’buda’ sertoang?

## 52:40

atawa niko nedo upa kepado wong-wong niku sehinggo wong-wong niku dibebani dengên utang?

## 52:41

Napika wênten pado sisi wong-wong niku pengetahuan tentang yên gaib sesampun niku wong-wong niku nyiratkenyo?

## 52:42

atawa wong-wong niku ayûn namelke tipu dayo? dades wong-wong yên kafîr niku wong-wong nikula yên keno tipu dayo.

## 52:43

atawa wong-wong niku ngewêntêni tuhan selian Allah? Maha Suci Allah dari napi yên wong-wong niku sekutuke.

## 52:44

Kalu wong-wong niku ningali sebagian dari langit nyampak, ,wong-wong niku ayûn ngelapke: "niku wêntenla awan yên betûmpû’-tûmpû’".

## 52:45

dades tala’kela wong-wong niku sampî wong-wong niku kepanggi dinten (yên dijanjike kepado) wong-wong niku yên pado dinten niku wong-wong niku dibinasoke,

## 52:46

(ya’niku) dinten sewaktu nano beguno peranti wong-wong niku setîtî’ saos tipu dayo wong-wong niku serto wong-wong niku nano ditolong.

## 52:47

serto selesernyo peranti wong-wong yên zalim wênten azab selian daripado niku. Tapi kekataan dari wong-wong niku nano wikan  [^1012]

[^1012]: wêntennyo musim kemarau, kelaparan, bencano yêng nimpo wong-wong niku, azab kubur serto liannyo

## 52:48

serto besabarla ngenteni ketetepan Tuhan niko, dades selesernyo kamo’ wênten jero peningaserto Kame’, serto betasbîla dengên muji Tuhan niko sewaktu niko bangun tegak,

## 52:49

dan betasbîla kepado-Nyo pado pinten-pinten waktu di bengi dinten serto di waktu tebenem bintang-bintang (waktu pajar).

## 53:1

Demi bintang sewaktu tebenem.

## 53:2

Rencang niko (Muhammad) nano seset serto nano pulo keliru.

## 53:3

serto nanola yên dikelapkenyo niku (Al-Quran) nunut keayûnan hawo nafsunyo.

## 53:4

Kelapannyo niku nano lian cuman wahyu yên diwahyuke (kepadonyo).

## 53:5

Yên diajarke kepadonyo ole (Jibril) yên kuat nian.

## 53:6

Yên ngewêntêni akal yên cerdas; serto (Jibril niku) nampa’ke awa' dengên rupo yên asli.

## 53:7

Sedeng dio wênten di ûfûk yên tinggi.

## 53:8

Sesampun niku dia mara’, sampun niku betamba para’ lagi.

## 53:9

Dades, dadesla dio parak (pado Muhammad) kale ujung bûsûr pana atawa para’ nian (lagi).

## 53:10

Sesampun niku Dia ngewahyuke kepado hamba-Nyo (Muhammad) napi yên sampun Allah wahyuke.

## 53:11

Atinyo nano nustoke napi yên sampun ditingalnyo.

## 53:12

dades napika niko (musyrik Mekah) ayûn mantanyo tentang napi yên sampun ditingalnyo?

## 53:13

serto selesernyo Muhammad sampun ningali Jibril niku (pado ruponyo yên asli) di waktu yêng lian,

## 53:14

(ya’niku) di Sidratil Muntaha. [^1013]

[^1013]: 1 Sidratil Muntaha ya’niki panggonan yên pucuk nian pado langit pitu, yên sampun dikunjungi Nabi SAW sewaktu Mi’raj

## 53:15

Di paraknyo wênten surgo panggonan tinggal,

## 53:16

(Muhammad ningali Jibril) sewaktu Sidratil Muntaha diliputi ole sesios yên ngeliputinyo.

## 53:17

peningalannyo (Muhammad) nano belangkung dari yên ditingalinyo niku serto nano (pulo) ngesertogkunginyo.

## 53:18

Selesernyo dio sampun ningali sebagîan tando-tando (kekuasoan) Tuhannyo yên ageng nian.

## 53:19

dades napika patut niko (hei wong-wong musyrik) nganggep al-Lata serto al-Uzza,

## 53:20

serto Manah yên ketigo, yên langkung buri (sebagî buda’ betino Allah)

## 53:21

Napika (patut) peranti niko yên lanang serto peranti Allah (budak) yên betino?

## 53:22

Yên ma’niku niku cengkila pembagîan yên nano adîl.

## 53:23

Niku nano lian cuma nami-nami yên niko serto bapak-bapak niko ngewênten-wêntenkenyo; Allah nano nûrûnke sios keterangan peranti (menyembah) nya. Wong-wong niku nano lian cuma numuti sangkaan-sangkaan, serto napi yên diayuni oleh hawo nafsu wong-wong niku serto selesernyo sampun rawû petunju’ kepado wong-wong niku dari Tuhan wong-wong niku.

## 53:24

Atawa napika wong angsal sedanten yên dicito-citokenyo?

## 53:25

(Nano), dades cuman kewêntenan Allah keuripan akhîrat serto keuripan dunia.

## 53:26

serto sepinten katanyo Malaêkat di langit, syafa’at wong-wong niku setîtî’ jugo nano beguno, kacowali sesampun Allah ngijinke peranti wong yên diayûni serto diridhoi (Nyo).

## 53:27

Selesernyo wong-wong yên nano beriman kepado keuripan akhîrat, wong-wong niku seniannyo namike Malaêkat niku dengên nami betino.

## 53:28

serto wong-wong niku nano ngewêntêni sesios ilmu tentang niku. Wong-wong niku nano lian cuma numuti sangkoan sedeng selesernyo sangkoan niku nano befaeda setîtî’ pun tehadep keleseran.

## 53:29

dades ngelengosla (hei Muhammad) dari wong yên ngelengos dari peringetan Kame’, serto nano ngayûni kacowali keuripan dunio.

## 53:30

Nikula setebî-tebî ilmu wong-wong niku. Selesernyo Tuhan niko, Diola yên wikan nian sinten yên seset dari jalan-Nyo serto Dia pulo’ yên wikan nian sinten yên angsal hidayah.

## 53:31

serto cuma kewêntenan Allah-la napi yên wênten di langit serto napi yên wênten di bumi supayo Dio ngesung balesan kepado wong-wong yên bedamel buruk teadep napi yên sampun wong-wong niku damelke serto ngesung balesan kepado wong-wong yên bedamel saê dengên pahalo yêng lebî saê (surgo).

## 53:32

(Ya’niku) wong-wong yên nebîhi doso-doso ageng serto damelan keji yên selian dari kesalahan-kesalahan alit. Selesernyo Tuhan niko Maha Luas ampunan-Nyo. serto Dio wikan lebi ngewênteni (tentang kewêntenan) niko sewaktu Dio dadeske niko dari tana serto sewaktu niko maler janin jerû perut ibo’ niko; dades nano angsalla niko ngelapke awa' niko suci. Diola yên wikan nian tentang wong yên betakwa.

## 53:33

dades napika niko ningali wong yên ngelengos (dari Al-Quran)?

## 53:34

serto ngesung setîtî’ serto nano ayun ngesung lagi?

## 53:35

Napika dio ngewêntêni ilmu tentang yên ghaib, sehinggo dia wikan (napi yên dikelapke)?

## 53:36

atawa dereng dikabarke kepadonyo napi yên wênten pado lembaran- lembaran Musa?

## 53:37

serto lembaran-lembaran Ibrahim yên selalu nyempurnoke semayoan?

## 53:38

(ya’niku) bahwosonya sios wong yên bedoso nano ayûn mikul doso wong lian,

## 53:39

serto bahwosonyo sios wong nano ngeangsal selian napi yên sampun didamelkenyo,

## 53:40

serto selesernyo usohonyo niku mengkîn ayûn ditingalke (kepadonyo).

## 53:41

Sesampun niku ayûn disung balesan kepadonya ngên balesan yên sempurno,

## 53:42

serto bahwosonyo kepado Tuhan nikola kesampunan (sedanten sesios),

## 53:43

serto bahwosonyo Diola yên dadeske wong ketawo serto nangis,

## 53:44

serto bahwosonyo Diola yên mademke serto ngidûpke,

## 53:45

serto bahwosonyo Diola yên nyiptoke bepasang-pasangan lanang serto betino.

## 53:46

serto banyu mani, napibilo dimuncratke.

## 53:47

serto bahwasonyo Dio-la yên netepke pencip- toan yên lian (kebangkîtan sesampun padem),

## 53:48

serto bahwasonyo Diala yên ngesungke kekayoan serto ngesungke kecûkûpan,

## 53:49

serto bahwasonyo Dio-la Tuhan (yên ngewênteni) bintang syi'ra. [^1014]

[^1014]: bintang yên disemba wong Arab maso jahilia,

## 53:50

serto bahwasonyo Dio sampun minasoke kaum 'Aad yên bungaran,

## 53:51

serto kaum Tsamud. dades nano sios pun wong yên disisokenyo (urip).

## 53:52

serto kaum Nuh sedereng niku. Selesernyo wong-wong niku wêntenla wong-wong yên zalim nian serto durhako nian jugo,

## 53:53

serto negeri-negeri kaum Luth yên sampun diancûrke Allah.

## 53:54

sampun niku Allah nîmpoke negeri niku azab ageng yên nimponyo.

## 53:55

dades teadep ni’mat Tuhan niko yên pundi yen niko ragu-ragu?

## 53:56

Niki (Muhammad) wêntenla sios wong pengesung peringetan di antaro pengesung-pengesung peringetan yên tekerehîn.

## 53:57

Sampun parak tedadesnyo dinten kiamat.

## 53:58

Nano wênten yên ayûn ngelapke tedadesnyo dinten niku selian Allah.

## 53:59

dades napi niko ngeraso ta’jub teadep khabar niki?

## 53:60

serto niko nawokenyo serto nano nangis?

## 53:61

Padohal niko ngelengake (nyo)?

## 53:62

dades sûjûdla kepado Allah serto sembala (Dio).

## 54:1

Sampun para’ (rawûnyo saat niku) serto sampun tebela bulan.

## 54:2

serto kalu wong-wong niku (wong-wong musyrikin) ningal sesios tando (mukjizat), wong-wong niku melengos serto bekelap: "(niki wêntenla) sîhîr yên nano pûtûs-putus".

## 54:3

serto wong-wong niku nustoke (Nabi) serto numuti hawo nafsu wong-wong niku, padohal sesaben ûrûsan sampun wênten ketetepannyo.

## 54:4

serto selesernyo sampun rawû kepado wong- wong niku bepinten kesa yên di jerûnyo wênten cegahan (dari kekafîran).

## 54:5

Nikula sios hikmah yên sempurno, dades peringetan-peringetan niku nano beguno (peranti wong-wong niku).

## 54:6

Dadesnyo ngelengosla niko dari wong-wong niku. (Imutla) dinten (sewaktu) sesios wong penyeru (malaikat) nyeru kepado sesios yên nano ngelema’ke (dinten pembalesan),

## 54:7

Sambil nundukke tingalan-tingalan wong- wong niku metu dari kuburan, pecak’ belalang yên beterbangan.

## 54:8

Wong-wong niku rawû dengên gancang kepado penyeru niku. Wong-wong kafîr bekelap: "niki wêntenla dinten yên berat."

## 54:9

Sedereng wong-wong niku, sampun nustoke pulo kaum Nuh (Rasul), dades wong-wong niku nustoke hamba Kame’ (Nuh) serto ngelapke: "Dio sios wong gilo serto dio sampun perna disung anceman”.

## 54:10

Dades dio besadu kepado Tuhannyo: "Selesernyo kulo niki wêntenla wong yên dikalake, dades tolongla (kulo)."

## 54:11

Dades Kame’ buka’ke lawang-lawang langit ngên (nûrûnke) ujan yên tecuru.

## 54:12

Serto Kame’ dadeske bumi mancarke mato banyu-mato banyu, dades bekumpul banyu-banyu niku peranti sesios urusan yên nian sampun ditetepke.

## 54:13

serto Kame’ angkut Nuh ke pûcû’ (perau) yên tedades dari papan serto paku,

## 54:14

Yên belayar dengên pemeliharoan Kame’ sebagî balesan peranti wong-wong yên diingkari (Nuh).

## 54:15

Laan selesernyo sampun Kame’ dadeske baito niku sebagî pelajaran, dadesnyo napi nian wong yên ayûn ngembîl pelajaran?

## 54:16

dades alangke dahsyat azab-Kulo serto ancaman-ancaman-Kulo.

## 54:17

serto selesernyo sampun Kame’ mudake Al-Quran peranti pelajaran, dades wênten wong yêng ngembîl pelajaran?

## 54:18

Kaum 'Aad pun nustoke (pulo). dades alangke dahsyatnyo azab-Kulo serto ancaman-ancaman Kulo.

## 54:19

Selesernyo Kame’ sampun ngembûske kepado wong-wong niku angin yên kenceng nian pado dinten naas yên nano pûtûs-putus,

## 54:20

yên ngelîmpangke wong, wong-wong niku ma’kayo pokok kurmo yên tumbang sami akarnyo.

## 54:21

dades betapo dahsyatnyo azab-Kulo serto ancaman-ancaman-Kulo.

## 54:22

serto selesernyo sampun Kame’ mudake Al Quran peranti pelajaran, dades wênten dak wong yên ngembîl pelajaran?

## 54:23

Kaum Tsamud saos sampun nustoke ancaman-ancaman (niku).

## 54:24

dades wong-wong niku bekelap: "Ma’pundi kito ayûn numuti sios wong wong (biaso) di antaro kito?". Selesernyo kalu ma’niku kito selesernyo wênten di jerû keadaan setan serto gilo".

## 54:25

napi nian wahyu niku ditûrûnke kepadonya di antaro kita? selesernyo Dio wêntenla sios wong yên amat pendusto jugo sombong.

## 54:26

Mengkîn wong-wong niku ayûn wikan sinten yên selesernyo pendusto nian jugo sombong.

## 54:27

Selesernyo Kame’ ayûn ngîrîmke onto betino sebagî cobaan peranti wong-wong niku, dades entenila dameserto wong-wong niku serto besabarla.

## 54:28

serto kabarkela kepado wong-wong niku bahwa selesernyo banyu niku tebagî antaro wong-wong niku (dengên unto betino niku); saben giliran ngumbî dihadiri (oleh yên punya giliran)

## 54:29

dades wong-wong niku manggil rencangnyo, sampun niku rencangnyo nangkep (unto niku) serto mununyo.

## 54:30

alangke dahsyatnyo azab-Kulo serto anceman-anceman-Kulo.

## 54:31

Selesernyo Kame’ nimpoke peranti wong-wong niku sios suaro yên keras gelegar, dadesla wong-wong niku ma’kayo rumput kerîng (yên dikumpulke ole) yên punyo reban binatang.

## 54:32

serto selesernyo sampun Kame’ mudake Al Quran peranti pelajaran, dades wênten dak wong yên ayun ngembîl pelajaran?

## 54:33

Kaum Luth-pun sampun nustoke anceman-anceman (Nabi-Nyo).

## 54:34

Selesernyo Kame’ sampun ngembûske kepado wong-wong niku angin yên makto batu-batu (yên nimpo wong-wong niku), kacowali metugo Luth. wong-wong niku Kame’ selametke sedereng fajar nyîngsîng,

## 54:35

sebagî ni’mat dari Kame’. Ma’nikula Kame’ ngesung balesan kepado wong-wong yên besyûkûr,

## 54:36

serto selesernyo dio (Luth) sampun ngimutke wong-wong niku azab-azab Kame’, dades wong-wong niku nustoke peringetan niku.

## 54:37

sertoser selesernyo wong-wong niku sampun muju’nyo (supayo nyerake) tamunyo (kepado wong-wong niku), sampun niku Kame’ butoke mato wong-wong niku, dades rasokela azab-Kulo serto ancaman-ancaman-Kulo.

## 54:38

serto selesernyo pado benjeng dintennyo wong-wong niku ditimpo azab yên kekel.

## 54:39

dades rasokela azab-Kulo serto anceman-anceman Kulo.

## 54:40

serto selesernyo sampun Kame’ mudake Al Quran peranti pelajaran, dades wênten dak wong yên ayûn ngembîl pelajaran?

## 54:41

serto selesernyo sampun rawû kepado kaum Fir'aun ancaman-ancaman.

## 54:42

Wong-wong niku nustoke mukjizat Kame’ sedantennyo, laju Kame’ azab wong-wong niku sebagî azab dari yên Maha Pekaso lagi Maha Kuaso.

## 54:43

napi nian wong-wong kafîr kamo’ (hei kaum musyrikin) sertogkung saê dari wong-wong niku, atawa napi nian niko sampun ngewêntêni jaminan kebebasan (dari azab) jero Kitab-Kitab yên kerehîn.

## 54:44

Atawa wong-wong niku ngelapke: "Kame’ wêntenla sios kaum yên besatu yên cengki menang".

## 54:45

Kaum niku cengki ayûn dikalake serto wong-wong niku ayûn mûndûr ke buri.

## 54:46

Selesernyo dinten kiamat nikula dinten yên disemayoke kepado wong-wong niku serto kiamat niku langkung dahsyat serto langkung pait.

## 54:47

Selesernyo wong-wong yên bedoso wênten jerû kesesetan (di dunio) serto jerû nerako.

## 54:48

(Imutla) pado dinten wong-wong niku diseret ke nerako atas rai wong-wong niku. (Dikelapke kepado wong-wong niku): "Rasokela sentuhan api nerako!"

## 54:49

Selesernyo Kame’ nyiptoke sedanten sesios nûrût ûkûran.

## 54:50

serto kêngkênan Kame’ cuma sios kelapan ma’kayo kejepan mato.

## 54:51

serto selesernyo sampun Kame’ binasoke wong yên serupo dengên niko. dades wênten dak wong yên ayûn ngembîl pelajaran?

## 54:52

serto sedanten sesios yên sampun wong-wong niku damelke tesirat jerû buku-buku siratan.

## 54:53

serto sedanten (ûrûsan) yên alit jugo yên ageng wêntenla tesirat.

## 54:54

Selesernyo wong-wong yên betakwa niku di jerû taman-taman serto sungi-sungi,

## 54:55

di panggonan yên didemeni di sisi Tuhan yên bekuaso.

## 55:1

(Allah) yên Maha Pemura,

## 55:2

Yên sampun ngajarke Al Quran.

## 55:3

Di nyiptoke wong-wong.

## 55:4

Ngajarnyo pinter bekelap.

## 55:5

Matoari serto bulan (ngiter) nunut îtûngan.

## 55:6

serto bintang gemintang serto pohon-pohonan kekalê-kalênyo tûndû’ kepado Nyo.

## 55:7

serto Allah sampun ninggike langit serto Dio nempe’ke dacing (keadilan).

## 55:8

Supayo niko nano tepeliwat tentang dacing niku.

## 55:9

serto tega’kela dacing niku dengen adîl serto nano angsal niko ngurangi dacing niku.

## 55:10

serto Allah sampun ngeratoke bumi peranti makhluk(Nyo).

## 55:11

di bumi niku wêntên buah-buahan serto pohon kurmo yên ngewêntêni kelopak mayang.

## 55:12

serto biji-bijian yên bekulît serto kembang-kembang yên wangi mambunyo.

## 55:13

dades ni’mat Tuhan niko yên pundi yên niko dustoke?

## 55:14

Dio nyiptoke wong dari tana kerîng ma’kayo tembikar,

## 55:15

serto Dio nyiptoke jin dari nyalo api.

## 55:16

dades ni’mat Tuhan niko yên pundi yên niko dustoke?

## 55:17

Tuhan yên meliharo kalê panggonan terbît matoari serto Tuhan yên meliaro kalê panggonan tebenemnyo. [^1015]

[^1015]: panggonan terbît serto tebenem matoari pado mûsîm panas serto pado mûsîm dingin

## 55:18

dades ni’mat Tuhan niko yên pundi yên niko dustoke?

## 55:19

Dio nala’ke kalê lautan ngalîr yên kalênyo kepanggê,

## 55:20

antaro kalênyo wênten bates yên nano diliwati masîng-masîngnyo. [^1016]

[^1016]: Di antaro ahli tafsir wênten yén bependapet bahwo la yabghiyan Maksudnyo masîng-masîngnyo nano ngayûni. ngen ma’niku maksud ayat 19-20 ya’niki bahwo wênten kalê laut yén kalênyo tepisa kareno dibatasi ole tana genting, tapi tana genting niku nanola diayûni (nano diperluke) dadesnyo pado akhirnyo, tana genting niku dibuang (digali peranti keperluan lalu lintas), dadesnyo kepanggêla kalê lautan niku. peca' terusan Suez serto terusan Panama.

## 55:21

dades ni’mat Tuhan niko yên pundi yên niko dustoke?

## 55:22

Dari kalênya metu mutiaro dan marjan.

## 55:23

dades ni’mat Tuhan niko yên pundi yên niko dustoke?

## 55:24

serto kewêntenan-Nyo la baito-baito yên belayar di laûtan ma’kayo gunung-gunung.

## 55:25

dades ni’mat Tuhan niko yên pundi yên niko dustoke?

## 55:26

Sedanten yên wênten di bumi niku ayûn binaso.

## 55:27

serto tetep kekel rai Tuhan niko yên ngewêntêni keagengan serto kemulioan niku.

## 55:28

dades ni’mat Tuhan niko yên pundi yên niko dustoke?

## 55:29

Sedanten yên wêntên di langit serto dibumi selalu nedo kepadonyo. Saben waktu Dio jerû' kesîbukan [^1017]

[^1017]: Allah senentiaso nyiptoke, ngîdupke, mademke, nyago, ngesung rezeki, serto liannyo.

## 55:30

dades ni’mat Tuhan niko yên pundi yên niko dustoke?

## 55:31

Kame’ ayûn merhatike sepenunyo kepado niko hei wong-wong serto jin.

## 55:32

dades ni’mat Tuhan niko yên pundi yên niko dustoke?

## 55:33

Hei jama'ah jin serto wong-wong, kalu niko sanggûp nembûs (ngelintasi) penjuru langit serto bumi, dades lintasila, niko nano angsal nembusnyo kacowali dengên kekuatan.

## 55:34

dades ni’mat Tuhan niko yên pundi yên niko dustoke?

## 55:35

Kepado niko, (jin serto wong-wong) dilepaske nyalo api serto cairan tembago, dades niko nano angsal nyelametke diri (dari padonyo).

## 55:36

dades ni’mat Tuhan niko yên pundi yên niko dustoke?

## 55:37

dades napibilo langit sampun tebela serto dades abang mawar ma’kayo (kilepan) minyak.

## 55:38

dades ni’mat Tuhan niko yên pundi yên niko dustoke?

## 55:39

Pado waktu niku wong-wong serto jin nano ditakêni tentang dosonyo. [^1018]

[^1018]: tapi pado saatnyo ayûn ditedoi petanggung jawaban sedanten amasertonyo

## 55:40

dades ni’mat Tuhan niko yên pundi yên niko dustoke?

## 55:41

Wong-wong yên bedoso niku tekelahar ngên tando-tandonnyo, sampun niku dicekel ubun- ubun serto kaki wong-wong niku.

## 55:42

dades ni’mat Tuhan niko yên pundi yên niko dustoke?

## 55:43

Nikila nerako Jahannam yên didustoke ole wong-wong bedoso.

## 55:44

Wong-wong niku ngiter diantaronyo serto di antaro banyu yên munca’ panasnyo.

## 55:45

dades ni’mat Tuhan niko yên pundi yên niko dustoke?

## 55:46

serto bagi wong yên wedhi ayûn waktu ngadep Tuhannyo wênten kalê suargo [^1019]

[^1019]: suargo peranti wong serto suargo peranti Jîn. Wênten jugo mufasîr yên bependapet suargo dunio serto suargo akhîrat

## 55:47

dades ni’mat Tuhan niko yên pundi yên niko dustoke?

## 55:48

Kalê suargo niku ngewêntêni pohon-pohonan serto buah-buahan.

## 55:49

dades ni’mat Tuhan niko yên pundi yên niko dustoke?

## 55:50

Di jerû'nyo kalê suargo niku wênten kalê ikok mato banyu yên ngalîr

## 55:51

dades ni’mat Tuhan niko yên pundi yên niko dustoke?

## 55:52

Di jerû' kalê suargo niku wênten sedanten macem buah-buahan yên bepasangan.

## 55:53

dades ni’mat Tuhan niko yên pundi yên niko dustoke?

## 55:54

Wong-wong niku besender di pûcû' permadani yên bagîan jerû'nyo dari sutero tebel. serto buah-buahan di kale suargo niku angsal diembîl (dipeti’) dari para’.

## 55:55

dades ni’mat Tuhan niko yên pundi yên niko dustoke?

## 55:56

Di jerû' suargo niku wênten bidadari-bidadari yên sopan nûndû’ke tingalannyo, nano perna disenggol wong sederengnyo wong-wong niku (yen dades domik bidadari niku), serto nano pulo' ole jîn.

## 55:57

dades ni’mat Tuhan niko yên pundi yên niko dustoke?

## 55:58

Seakan-akan bidadari niku pemato yakut serto marjans.

## 55:59

dades ni’mat Tuhan niko yên pundi yên niko dustoke?

## 55:60

Nano wênten balesan kesaêan kacowali kesaêan (pulo).

## 55:61

dades ni’mat Tuhan niko yên pundi yên niko dustoke?

## 55:62

serto selian dari kalê suargo niku wênten kalê suargo male

## 55:63

dades ni’mat Tuhan niko yên pundi yên niko dustoke?

## 55:64

kalê suargo niku (ketingalan) ijo tuo warnonyo.

## 55:65

dades ni’mat Tuhan niko yên pundi yên niko dustoke?

## 55:66

Di jerûnyo kalê suargo niku wênten kalê ikok mato banyu yên muncrat.

## 55:67

dades ni’mat Tuhan niko yên pundi yên niko dustoke?

## 55:68

Di jerû kalênya (wênten macem-macem) buah-buahan serto kurmo serta delimo.

## 55:69

dades ni’mat Tuhan niko yên pundi yên niko dustoke?

## 55:70

Di jerû suargo niku wênten bidadari-bidadari yên saê jugo cindo.

## 55:71

dades ni’mat Tuhan niko yên pundi yên niko dustoke?

## 55:72

(Bidadari-bidadari) yên cindo, putî bersî, dipendep jerû rompok.

## 55:73

dades ni’mat Tuhan niko yên pundi yên niko dustoke?

## 55:74

(Bidadari-bidadari niku) nano perna disenggol ole wong sedereng wong-wong niku (penghuni-penghuni surga yen dades domiknyo) serto nano pulo' ole jîn.

## 55:75

dades ni’mat Tuhan niko yên pundi yên niko dustoke?

## 55:76

Wong-wong niku besender pado bantal-bantal yên ijo serto pemadani-pemadani yên cindo.

## 55:77

dades ni’mat Tuhan niko yên pundi yên niko dustoke?

## 55:78

Maha Agung nami Tuhan niko yên ngewêntêni keagengan serto karunio.

## 56:1

Napibilo tedades dinten kiamat,

## 56:2

Tedadesnyo dinten kiamat niku nano angsal didustoke (ditola’).

## 56:3

(Kedadesan niku) ngerendake (sios gûgû') serto ninggike (gûgû' yên lian),

## 56:4

Napibilo bumi digoncangke sedahsyat- dahsyatnyo.

## 56:5

serto gunung-gunung diremu' redemke seancûr-ancûrnyo,

## 56:6

dades dadesla dio debu yên betebangan,

## 56:7

serto niko dades telu gûgû'.

## 56:8

Ya’niku gûgû' kanan. [^1020] Mulio nian gûgû' kanan niku.

[^1020]: wong yêng nerimo buku siratan amalan dengen tangan kanan

## 56:9

serto gûgû' kiri. [^1021] Sengsaro nian gûgû' kiri niku.

[^1021]: wong yêng nerimo buku siratan amalan dengen tangan kiri

## 56:10

serto wong-wong yên langkung bungaran beriman, wong-wong niku yên jugo langkung bungaran (masuk suargo)

## 56:11

Wong-wong niku, nikula yên dipara’ke (kepado Allah)

## 56:12

wenten di jerû suargo keni’matan.

## 56:13

gûgû' ageng dari wong-wong yên bungaran. [^1022]

[^1022]: sedanten umat sedêreng nabi Muhammad SAW, serto yên dimaksud wong yên terakhîr nikula umat Nabi Muhammad SAW

## 56:14

serto gûgû' alît dari wong-wong yên teburi.

## 56:15

Wong-wong niku wênten di pucu' ranjang yên betahta emas serto permato,

## 56:16

serayo besender beadêp-adêpan.

## 56:17

Wong-wong niku dikelîlîngi buda’ mudo yên tetep anom,

## 56:18

Dengên makto gelas, cerek serto minuman yên diembîl dari banyu yên ngalîr,

## 56:19

Wong-wong niku nano muyêng kernonyo serto nano pulo' mabûk,

## 56:20

serto buah-buahan dari napi yên wong-wong niku pîlî,

## 56:21

serto daging burung dari napi yên wong-wong niku ayûni.

## 56:22

serto (di jerû suargo niku) wênten bidadari- bidadari bemata jeli,

## 56:23

laksano mutiaro yên tependep saê.

## 56:24

Sebagî balesan peranti napi yên sampun wong-wong niku damelke.

## 56:25

Wong-wong niku nano ngerungu di jerûnyo kelapan yên sio-sio serto nano pulo' kelapan yên mûncûlke doso,

## 56:26

tapi wong-wong niku ngerungu kelapan salam.

## 56:27

serto gûgû' kanan, gembiro nian gûgû' kanan niku.

## 56:28

Wong-wong niku wênten di antaro pohon bidara yên nano beduri,

## 56:29

serto pohon pisang yên besûsûn-sûsûn (buanyo),

## 56:30

serto naungan yên tebentang lego.

## 56:31

serto banyu yên tecura (ngalîr terûs),

## 56:32

serto buah-buahan yên kata,

## 56:33

yên nano leren (bebua) serto nano telarang ngembilnyo.

## 56:34

serto kasur-kasur yên tebel jugo empuk.

## 56:35

Selesernyo Kame’ nyiptoke bidadari-bidadari niku dengên langsung. [^1023]

[^1023]: Wong-wong niku diciptoke nano ngen kelahîran serto langsung dades gadîs

## 56:36

serto Kame’ dadeske bidadari-bidadari niku gadîs-gadîs perawan.

## 56:37

penu cinto serto sepantar umurnyo.

## 56:38

(Kame’ ciptoke bidadari-badadari niku) peranti gûgû' kanan,

## 56:39

(ya’niku) gûgû' ageng dari wong-wong yên awal.

## 56:40

serto gûgû' ageng pulo' dari wong-wong yên akhîr.

## 56:41

serto gûgû' kiri, sinten gûgû' kiri niku?

## 56:42

jerû siksoan angin yên panas nian, serto banyu panas yên mendîdî,

## 56:43

serto jerû naûngan asep yên item.

## 56:44

nano adem serto nano nyênengke.

## 56:45

Selesernyo wong-wong niku sedêreng niku îdûp mewa.

## 56:46

serto wong-wong niku nano leren namelke doso ageng.

## 56:47

serto wong-wong niku sesampun niku ngelapke: "Napibilo Kame’ padem serto dades tana serto tulang belulang, Napi selesernyo Kame’ ayûn dibangkîtke lagi?

## 56:48

Napi bapak-bapak Kame’ yên awal dumin (dibangkîtke jugo)?"

## 56:49

Kelapkela: "Selesernyo wong-wong yên tekerehin serto wong-wong yên akhîr,

## 56:50

nian-nian ayûn dikûmpûlke di waktu tetentu pado dinten yên dimaklumi.

## 56:51

Sampun niku selesernyo niko Hei wong-wong yên seset lagi nustoke,

## 56:52

nian-nian ayûn nedo batang zaqqum,

## 56:53

serto ayûn ngebeki perut niko dengênnyo.

## 56:54

Sesampun niku niko ayûn minum banyu yên anget nian.

## 56:55

dades niko minum ma’ kayo unto yên keaûsan.

## 56:56

Nikula idangan peranti wong-wong niku pado dinten pembalesan".

## 56:57

Kame’ sampun nyiptoke niko, dades napi niko nano ngeleserkenyo?

## 56:58

dades terangkela kepado kulo tentang nutfah yên niko pancarke.

## 56:59

Napi niko yên nyiptokenyo, atawa Kame’ yên nyiptokenyo?

## 56:60

Kame’ sampun nentuke kepademan di antaro niko serto Kame’ nian-nian angsal dikalake.

## 56:61

peranti ngentike niko dengên wong-wong yên ma’kayo niko (jerû' dunio) serto nyiptoke niko mengkîn (di akhîrat) jerû kewêntenan yên nano niko wikani.

## 56:62

serto selesernyo niko sampun ngewikani penciptoan yên bungaran, dades napi niko nano ngembil pelajaran (peranti penciptaan yên kalê)?

## 56:63

dades terangkela kepado Kulo tentang yên niko tanem.

## 56:64

Napi niko yên nûmbûkenyo atawa Kame’ yên numbûkennyo?

## 56:65

Kalu Kame’ ngayûni, cengki Kame’ dadeske dio ancûr serto kerîng, dades dadesla niko takjub.

## 56:66

(Sambîl bekelap): "Selesernyo kame’ menderito kerugian nian",

## 56:67

bahkan kame’ dades wong-wong yên nano ngewenteni hasîl napi-napi.

## 56:68

dades terangkela kepado Kulo tentang banyu yên niko minum.

## 56:69

Napi niko yên nûrûnkennyo atawa Kame’ yên nûrûnkennyo?

## 56:70

Kalu Kame’ ngayûni, niscayo Kame’ dadeske Dio asîn, dades napi niko nano besyûkûr?

## 56:71

dades terangkela kepado Kulo tentang api yén niko nyalake (dari gesekan-gesekan kayu).

## 56:72

napi niko yên dadeske kayu niku atawa Kame’ yên dadeskenyo?

## 56:73

Kame’ dadeske api niku peranti peringetan serto bahan yên beguno peranti musafîr di padong pasîr.

## 56:74

dades betasbîla ngên (mengelapke) nami Tuhan niko yên Maha ageng.

## 56:75

dades Kulo besumpa ngên panggonan ngiternyo bintang-bintang.

## 56:76

Selesernyo sumpa niku wêntenla sumpa yên ageng kalu niko ngewikani.

## 56:77

selesernyo Al-Quran niki wentenla bacoan yên sangat mulia,

## 56:78

pado kitab yên tepeliharo (Lauhul Mahfuzh),

## 56:79

nano wênten yên nyêntunyo kacowali wong- wong yên disucike.

## 56:80

Ditûrûnke dari Tuhan semesto alam.

## 56:81

dades napi nian niko nganggep reme Al-Quran niki?

## 56:82

niko (ngentike) rezki (yên Allah sungke) dengên nustoke (Allah ).

## 56:83

dades menapi ketiko nyawo sampe di kerongkongan,

## 56:84

padohal niko sewaktu niku ningali,

## 56:85

serto Kame’ langkung parak kepadonyo dari pado niko. Tapi niko nano ningali,

## 56:86

dades menapi kalu niko nano dikuasoi (ole Allah)?

## 56:87

Niko nano mantu’ke (nyawo niku) kalu niko wêntenla wong-wong yên leser?

## 56:88

wentenpun kalu dio (wong yên padem) temasuk wong-wong yên diparakke (kepado Allah),

## 56:89

dades dio angsal ketentereman, serto rezki serta suargo kenikmatan.

## 56:90

serto wêntenpun kalu dio termasuk gûgû' kanan,

## 56:91

dades keselametan peranti niko kerno niko dari gûgû' kanan.

## 56:92

serto wêntenpun kalu dio termasuk gûgû' yên nustoke lagi sesat,

## 56:93

dades dio disambût idangan banyu yên mendîdî,

## 56:94

serto dimûtûngke di jerû nerako Jahannam.

## 56:95

Selesernyo (yên dikelapke niki) wêntenla sios keyakinan yên leser.

## 56:96

dades betasbîla ngên (mengelap) nami Tuhan niko yên Maha Ageng.

## 57:1

Sedanten yên wênten di langit serto yên wênten di bumi betasbî kepado Allah (ngelapke keagengan Allah). serto Dnikula yên Maha Pekaso lagi Maha Bijaksano.

## 57:2

Kewêntenan-Nyola kerajoan langit serto bumi, Dio ngîdûpke serto mademke, serto Dio Maha Kuaso dengen sedanten sesios.

## 57:3

Dnikula yên Awal serto yên akhir yên Zhahir serto yên Bathin; [^1024] serto Dio Maha Wikan sedanten sesios.

[^1024]: Yên dimaksud dengên: yên Awal ya’niki, yên sampun wênten sedêreng sedanten sesios wênten, yên akhir ya’niki yên tetep wênten sesampun sedanten sesios musna, yên Zhahir ya’niki, yên nyato wêntennyo kerno kata bukti- buktinyo serto yên Bathin ya’niki yên nano angsal digambarke hikmat zat-Nyo ole akal

## 57:4

Dnikula yên nyiptoke langit serto bumi pado enem dinten: Sesampun niku Dio besemayam di pûcû' ´arsy. Dio wikan napi yên mlebet ke jerû bumi serto napi yên metu daripadonyo serto napi yên tûrûn dari langit serto napi yên naik kepado-Nyo. [^1025] serto Dio besami niko di pundipun niko wênten. serto Allah Maha ningali napi yên niko damelke.

[^1025]: yên dimaksûd dengen yên munggah, antaro lian amal serto doa hamba-Ny

## 57:5

Kewêntenan-Nyo-la kerajoan langit serto bumi. Serto kepado Allah dimantû’ke sedanten ûrûsan.

## 57:6

Dnikula yên melebetke malem ke jerû' siang serto melebetke siang ke jerû malem. serto Doa Maha wikan sedanten isi ati.

## 57:7

Berimanla niko kepado Allah serto Rasul-Nyo serto nafkahkela sebagîan dari harto niko yên Allah sampun dadeske niko nguasoinyo. dades wong-wong yên beriman di antara niko serto nafkake (sebagîan) dari hartonyo angsal pahalo yên ageng.

## 57:8

serto napi niko nano beriman kepado Allah padohal Rasul nyeru niko supayo niko beriman kepado Tuhan niko. serto selesernyo Dio sampun ngembîl semayoan (setio) niko kalu niko wêntenla wong-wong yên beriman.

## 57:9

Dnikula yên nûrûnke kepado hamba-Nyo ayat-ayat yên terang (Al-Quran) supayo Dia metuke niko dari kegelepan kepado cahayo. serto Allah selesenyo Maha Penyantun, Maha Penyayang tehadep niko.

## 57:10

serto napi niko nano nafkake (sebagîan harto niko) pado jalan Allah, Padohal Allah-la yên ngewêntêni langit serto bumi? Nano sami di antaro niko wong yên nafkake (hartonyo) serto beperang sedêreng penaklukan (Mekah). Wong-wong niku duwur nian derajatnyo daripado wong-wong yên nafkake (hartonyo) serto beperang sesampun niku. Allah nyemayoke kepado wong-wong niku (balesan) yên saê nian. serto Allah wikan napi yên niko damelke.

## 57:11

Sinten saos yên ayûn minjemke kepado Allah pinjeman yên saê, dades Allah ayûn ngelipet-gandoke (balesan) pinjeman niku perantinyo, serto perantinyo niku pahalo yên kata.

## 57:12

(ya’niki) pado dinten sewaktu niko ningal wong beriman lanang serto betino, sedeng cahayo wong-wong niku besinar di hadepan serto di sebela kanan wong-wong niku, (Dikelapke kepado wong-wong niku): "Pado dinten niki wênten kabar gembiro peranti niko, (ya’niki) suargo yên ngalîr di bawanyo sungi-sungi, yên niko kekel di jerûnyo. nikula keberuntungan yên ageng".

## 57:13

Pado dinten sewaktu wong-wong munafik lanang serto betino bekelap kepado wong-wong yên beriman: "Enténila kame’ supayo kame’ angsal ngembîl sebagîan dari cahayo niko". Dikelapke (kepado wong-wong niku): "Mantû’la niko ke buri serto ngerunutla dewe' cahayo (peranti niko)". Sampun niku diwêntenke di antara wong-wong niku dîndîng yên ngewêntêni lawang. Di sebela jerûnyo wenten rahmat serto di sebela jabonyo wenten azab.

## 57:14

Wong-wong munafik niku manggîl wong-wong mukmin, serayo bekelap: " dêdênyo kame’ kerehin besami-sami ngên niko?" Wong-wong niku nyawab: "leser, tapi niko nyelakoke awa' niko dewe' serto ngenteni (keancûran kame’) serto niko ragu-ragu serto ditipu ole angan-angan kosong sehinggo rawûla ketetepan Allah; serto penipu (setan) sampun rawû nipu niko tentang Allah.

## 57:15

dades pado dinten niki nano diterimo tebûsan dari niko serto nano pulo' dari wong-wong kafîr. Panggonan niko nikula nerako. Nikula panggonan belîndûng niko. Serto nikula sejahat-jahat panggonan mantu’".

## 57:16

Napi dêreng sampî rawû waktunya peranti wong-wong yên beriman, peranti khusyu’ ngimut Allah serto matuhi keleseran yên sampun diwahyuke (kepado wong-wong niku), serto nano angsal wong-wong niku ma’kayo wong-wong yên sedêrengnyo sampun ditûrûnkan Al kitab kepadonya, sampun niku wong-wong niku ngasertoi maso yên panjang sehinggo ati wong-wong niku dades keras. Serto kata di antara wong- wong niku dades wong-wong fasîk.

## 57:17

Wikanila ole niko bahwo selesernyo Allah ngidûpke bumi sesampun mademkenyo (kerîng). Selesernyo Kame’ sampun nyelaske kepado niko tando-tando keagengan (Kame’) supayo niko mîkîrkennyo.

## 57:18

Selesernyo wong-wong yên besedeka baé’lanang atawa betino serto minjemke kepado Allah pinjeman yên saé, niscayo ayûn dilipet gandoke (bayarannyo) kepado wong-wong niku; serto wong-wong niku angsal pahalo yên kata.

## 57:19

serto wong-wong yên beriman kepado Allah serto Rasul-Nyo, wong-wong niku wêntenla wong-wong yên tûlûs ati. Serto dades saksi di sisi Tuhan wong-wong niku. Wong-wong niku berhak angsal pahalo serto cahayo. tapi wong-wong yên kafîr serto nustoke ayat-ayat Kame’, wong-wong niku penghuni-penghuni nerako.

## 57:20

Wikanila, bahwo selesernyo keîdûpan dunio niki cuma maînan serto sesios yên melalaike, pehiasan serto beambo’an dengen harto yên kata antaro niko serto belumban dêngen harto bendo jugo anak ketûrûnan, ma’kayo ujan yên tanam-tanamannyo ngagumke sedanten petani; sampun niku taneman niku dades kerîng serto niko ningal warnonyo kuning sampun niku dades ancûr. Serto di akhîrat (mengkîn) wenten azab yên keras serto ampunan dari Allah serto keridhoan-Nyo. serto keîdupan dunio niki nano lian cuma kesenengan yên nipu.

## 57:21

Belumban-lumbanla niko supayo angsal ampunan dari Tuhan niko serto suargo yên luasnyo seluas langit serto bumi, yên diwêntenke peranti wong-wong yên beriman kepado Allah serto rasul-rasul-Nyo. Nikula karunia Allah, disungke-Nyo kepado sinten yên diayûni-Nyo. Serto Allah ngewêntêni kurnio yên ageng.

## 57:22

Nano sesios bencano yên nimpo di bumi serto nimpo awa' niko dewe', sedantennyo sampun tetûlîs di jerû kitab (Lauhul Mahfuzh) sedêreng Kame’ nyiptokenyo. Selesernyo yên ma’niku nano angel peranti Allah.

## 57:23

(Kame’ jelaske yên ma’niku) supayo niko nano beduko cito tehadep napi yên lûpût dari niko, serto nano pulo' beladas tehadep napi yên sampun di sungke Allah kepado niko. Serto Allah nano demen sedanten wong yên sombong jugo banggake awa' dewe',

## 57:24

(ya’niki) wong-wong yên kîkir dan menyuruh wong bedamel kikir. Sinten saos yên melengos (dari kêngkênan-kêngkênan Allah) dadesnyo selesernyo Allah Dio-la yên Maha Kayo lagi Maha Tepuji.

## 57:25

Selesernyo Kame’ sampun ngûtûs Rasul-rasul Kame’ dengên makto bukti-bukti yên nyato serto sampun Kame’ tûrûnke besami wong-wong niku Al kitab serto dacîng (keadilan) supayo wong angsal damelke keadîserto. serto Kame’ nyiptoke besi yên padonya wênten kekuatan yên hebat serto bebagî manfaat peranti wong, supayo Allah wikan sinten yên nolong (agama)Nyo serto rasul-rasul-Nyo padohal Allah nano ditingalnyo. Selesernyo Allah Maha Kuat jugo Maha Pekaso.

## 57:26

serto selesernyo Kame’ sampun ngûtûs Nuh serto Ibrahim serto Kame’ dadeske kepado ketûrûnan kalênyo, Di antaro wong-wong niku wênten yên nerimo petûnjûk serto kata di antaro wong-wong niku yên fasik.

## 57:27

Sampun niku Kame’ tutulke rasul-rasul Kame’ numuti jejak wong-wong niku serto kame’ tutulke pulo' Isa putra Maryam; serto Kame’ sûngke kepadonya Injil serto Kame’ dadeske raso santûn serto kasi sayang jerû' ati wong yên numutinyo. wong-wong niku ngewêntenke rahbaniyyah. [^1026] Padohal Kame’ nano ngewajibkenyo kepado wong-wong niku, tapi (wong-wong niku dewe'la yên ngewêntenkenyo) peranti bebîtî’ keridhaan Allah, sampun niku wong-wong niku nano menjagonyo ngên penjagoan yên cengkinyo. dadesnyo Kame’ sûngke kepado wong-wong yên beriman di antaro wong-wong niku pahalonyo serto kata di antaro wong-wong niku wong-wong fasik.

[^1026]: nano wenten sema atawa domik serto ngûrûng awa' jerû biara.

## 57:28

Hei wong-wong yên beriman (kepado para Rasul), betakwala kepado Allah serto berimanla kepado Rasul-Nyo, niscayo Allah ngesungke rahmat-Nyo kepado niko kalê bagîan, serto dadeske bagîan niko cahayo yên dengên cahayo niku niko angsal melaku serto Dio ngampuni niko. Serto Allah Maha Pengampun lagi Maha Penyayang.

## 57:29

(Kame’ terangke yên demikian niku) supayo ahli kitab wikan bahwo wong-wong niku nano angsal setîtî’pun karunia Allah (kalu wong-wong niku nano beriman kepado Muhammad), serto selesernyo karunio niku wêntenla di tangan Allah. Dio sungke karunio niku kepado sinten yên diayûni-Nyo. serto Allah ngewêntêni karunia yên ageng.

## 58:1

Selesernyo Allah sampun ngerungu kelapan betino yên ngajuke gugetan kepado niko tentang domiknyo, serto nyaduke (perihal) kepado Allah. serto Allah ngerungu taken-jawab antaro niko beduo. Selesernyo Allah Maha ngerungu jugo Maha Ningal [^1027]

[^1027]: Sebab tûrûnnyo ayat niki ya’niki behûbûngan dengên masalah sios betino benami Khaulah binti Tsa´labah yên sampun dizhihar ole domiknyo Aus ibn Shamit, ya’niki ngên ngelapke kepado semanyo: niko peranti kulo ma’kayo punggung ibu kulo dengên maksud Dio nano angsal lagi nggauli semanyo, peca' dio nano angsal ngauli embi'nyo. Kelap adat Jahiliya kalimat Zhihar ma’ kayo niku sampun sami dengên nalak sema. dades Khaulah nyaduke hal niku kepado Rasulullah s.a.w. Rasulullah nyawab, bahwo perihal niki dereng wênten keputusan dari Allah. serto pado riwayat yên lian Rasulullah ngelapke: Niko sampun diharamke besetûbû dengên dio. sampun niku Khaulah bekelap: Domik kulo dereng ngelapke kelap-kelap thalak sampun niku Khaulah pinten kali nesek Rasulullah supayo netepke sios keputusan jerû hal niki, sehinggo sampun niku tûrûnla ayat niki serrto ayat-ayat sesampun niku.

## 58:2

wong-wong yên zhihar semanyo diantaro niko, (nganggep semanya sebagî embi'nyo, padohal) sema wong-wong niku dêdênyo embi' wong-wong niku. embi'-embi' wong-wong niku nano lian cuma betino yên ngelahîrke wong-wong niku. Serto selesernyo wong-wong niku sampun ngelapke dêngen selesernyo kelapan mungkar serto dusto. Selesernyo Allah Maha Pemaaf jugo Maha Pengampun.

## 58:3

Wong-wong yên ngezhihar sema wong-wong niku, sampun niku wong-wong niku ayûn narik lagi napi yên wong-wong niku kelapke, dades (wong-wong niku diwajibke) merdekake sios budak sedereng kalê domik sema niku becampur. Ma’ nikula yên diajarke kepado niko, serto Allah Maha wikan napi yên niko damelke.

## 58:4

Sinten saos yên nano angsal (merdekake budak), dades (dio wajib) bepuaso kalê bulan betûrût-tûrût sedereng kalênyo becampûr. dades sinten yên nano kuaso, dades (wajib) ngesung nedo enem pûlû wong mîskîn. Ma’nikula supayo niko beriman kepado Allah serto Rasul-Nyo. Nikula hûkûm-hûkûm Allah, lan peranti wong kafîr wênten azab yên pedî nian.

## 58:5

Selesernyo wong-wong yên nentang Allah serto Rasul-Nyo, cengki angsal kehinoan peca' kehinoan yên sampun diwênteni ole wong-wong sedereng wong-wong niku. Selesernyo Kame’ sampun nûrûnke bukti-bukti nyato. serto peranti wong-wong kafîr wênten azab yên ngehinoke.

## 58:6

Pado dinten sewaktu wong-wong niku dibangkîtke Allah sedantennyo, laju dikabarke-Nyo kepado wong-wong niku napi yên sampun wong-wong niku damelke. Allah ngîtûngnyo (sedanten amal damelan niku), meski wong-wong niku sampun ngelalikenyo. Serto Allah Maha nyaksike sedanten sesios.

## 58:7

Nanoka niko pasati, bahwo selesernyo Allah wikan napi yên wenten di langit serto bumi? Nano wenten kelapan resio antaro telu wong, melianke Dio-la yên kesekawan. Lan nano wênten limo wong, melianke Dio-la keenemnyo. Nano (pulo) kelapan antaro îtûngan yên kirang dari niku atawa lebî kata, melianke Dio wênten besami wong-wong niku di pundipun wong-wong niku wênten. Sampun niku Dio ayun ngesung wikan kepado wong-wong niku pado dinten kiamat napi yên sampun wong-wong niku damelke. Selesernyo Allah Maha Wikan sedanten sesios.

## 58:8

Napika nano niko pasati wong-wong yên sampun dilarang ngewêntenke kelapan resio, sampun niku wong-wong niku (namelke) lagi larangan niku serto wong-wong niku ngewêntenke kelapan resio peranti bedamel doso, pemûsûan serto durhako kepado rosul. Lan napibilo wong-wong niku rawô kepado niko, wong-wong niku ngelapke salim kepado niko dengên ngesûng salim yên dédé sebagî yên ditentuke Allah peranti niko. Lan wong-wong niku ngelapke kepado diri wong-wong niku dewek: "Napi Allah nano nyikso kito disebabke napi yên kito kelapke niku?" cungkûpla peranti wong-wong niku Jahannam yên ayun wong-wong niku melebeti. serto nerako niku wêntenla sejahat-jahatnyo panggonan mantu’.

## 58:9

Hei wong-wong beriman, napibilo niko ngewêntenke kelapan resio, nano angsal niko ngelapke damelam doso, pemûsûan serto durhako kepado rasul. Serto kelapkela tentang damelan kebajîkan lan takwa. Lan betakwala kepado Allah yên kepado-Nyo niko ayun dimantû’ke.

## 58:10

Selesernyo kelapan resio niku wêntenla dari syaitan, supayo wong-wong yên beriman niku duko cito, padohal kelapan niku nanola ngesung mudharat setîtî’ saos kepado wong-wong niku, kacowali dengên îzîn Allah. Lan kepado Allah-la mestinyo wong-wong yên beriman betawakkal.

## 58:11

Hei wong-wong beriman napibilo dikelapke kepado niko: "Belego-legola jerû majlîs", dades legokela niscayo Allah ayun ngesung kelegoan peranti niko. Serto napibilo dikelapke: "Tegakla niko", dades tegakla, cengkinyo Allah ayun ninggike wong-wong yên beriman di antaro niko serto wong-wong yên disung ilmu bepinten derajat. Serto Allah Maha Wikan napi yên niko damelke.

## 58:12

Hei wong-wong beriman, napibilo niko ngewêntenke kelapan khusus dengên Rasul kendaknyo niko metuke sedeka (kepado wong miskin) sedereng pengelapan niku. yên ma’niku lebî saé peranti niko serto lebî bersî; Kalu niko nano angsal (yên ayun disedekake) dades selesernyo Allah Maha Pengampun, Maha Penyayang.

## 58:13

Napi niko takut ayun (dades mîskîn) kerno niko ngesûngke sedeka sedereng ngewêntenke kelapan dengên Rasul? dades kalu niko nano namelkenyo serto Allah sampun ngesûng tobat kepado niko dades tega’kela shalat, tunaikela zakat, taatla kepado Allah serto Rasul-Nyo; lan Allah Maha wikan napi yên niko damelke.

## 58:14

Napi nano niko pasati wong-wong yên ngedadeske sios kaum yên dimurkoi Allah sebagî rencang? Wong-wong niku dédé dari kaum niko serto dédé (pulo) dari kaum wong- wong niku. Serto wong-wong niku besumpa peranti nguatke kebohongan, padohal wong- wong niku wikan.

## 58:15

Allah sampun nyedioke peranti wong-wong niku azab yên keras nian, Selesernyo jahat nian napi yên sampun wong-wong niku damelke.

## 58:16

Wong-wong niku ngedadeske sumpa-sumpa wong-wong niku sebagî perisai, laju wong-wong niku ngalangi (wong) dari jalan Allah; Kerno niku wong-wong niku angsal azab yên nginoke.

## 58:17

Herto bendo serto budak-budak wong-wong niku nano beguno setîtî’ saos (peranti nolong) wong-wong niku dari azab Allah. Wong-wong niku nikula penghuni nerako, serto wong-wong niku kekel di jerûnyo.

## 58:18

(Imutla) pado dinten (sewaktu) wong-wong niku sedanten dibangkîtke Allah, laju wong-wong niku besumpa kepado-Nyo (bahwo wong-wong niku dédé musyrikin) sema’pundi wong-wong niku besumpa kepado niko; lan wong-wong niku nyangko bahwo wong-wong niku ayun ngewêntenke sios (manfaat). Wikanila, bahwo selesernyo wong-wong niku wong-wong pendusto.

## 58:19

Setan sampun nguasoi wong-wong niku laju wong-wong niku dades lali ngimut Allah; Wong-wong niku nikula kaum setan. Wikanila, bahwo selesernyo kaum setan nikula kaum yên rugi.

## 58:20

Selesernyo wong-wong yên nentang Allah serto RasulNyo, wong-wong niku temasûk wong-wong yên hino dino.

## 58:21

Allah sampun netepke: "Kulo serto rasul-rasul-Kulo cengki menang". Selesernyo Allah Maha kuat jugo Maha Pekaso.

## 58:22

Niko nano ayun ngewênteni kaum yên beriman kepado Allah serto dinten akhîrat, saling bekasî-sayang dengên wong-wong yên nentang Allah serto Rasul-Nyo, sekalipun wong-wong niku, bapak-bapaknyo, atawa budak-budak atawa dûlûr-dûlûr atawa keluargo wong-wong niku. Wong-wong niku nikula wong-wong yên sampun nanamke keimanan jerû ati wong-wong niku serto nguatke wong-wong niku dengên petûlûngan  (keayunan serto kekuatan batîn, kebersîan ati, kemenangan tehadep mûsû serto liannyo) yên rawû daripado-Nyo. Lan dilebetkenyo wong-wong niku ke jerû surgo yên ngalîr di bawanyo sungi-sungi, wong-wong niku kekel di jerûnyo. Allah ridha tehadep wong-wong niku, serto wong-wong niku jugo ngeraso puas tehadep (limpahan rahmat)-Nyo. Wong-wong niku nikula kaum Allah. Wikanila, bahwo selesernyo kaum Allah niku wêntenla kaum yên berûntûng.

## 59:1

Betasbîla kepado Allah napi yên wênten di langit serto bumi; serto Diola yên Maha Pekaso lagi Maha Bijaksano.

## 59:2

Dio-la yên metuke wong-wong kafîr di antaro ahli kitab dari kampung-kampung wong-wong niku pado saat pengusîran yên bunga-ran  (Wong-wong Yahudi Bani Nadhir, wong-wong nikula yên awalnyo dihadêrenganke peraanti di usir metu dari kota Madinah). Niko nano nyangko, bahwo wong-wong niku ayun metu serto wong-wong niku jugo yakîn, bahwo benteng-benteng wong-wong niku angsal mertahanke wong-wong niku dari (sikso) Allah; dades Allah ngrawôke kepado wong-wong niku (hûkûman) dari ara yên nano wong-wong niku sangko-sangko. serto Allah sungke raso wedhi di jerû ati wong-wong niku; wong-wong niku musnake rompo'-rompo' wong-wong niku dengên tangan wong-wong niku dewe' serto tangan wong-wong beriman. dades êmbila (kedadesan niku) peranti pelajaran, Hei wong-wong yên ngewêntêni peningalan.

## 59:3

serto kalu nanola kareno Allah sampun netepke pengusîran tehadep wong-wong niku, selesenyo Allah ngazab wong-wong niku di dunio. serto peranti wong-wong niku di akhîrat azab nerako.

## 59:4

yên ma’niku wêntenla kerno selesernyo wong-wong niku nentang Allah serto Rasul-Nyo. Sinten saos nentang Allah serto Rasul-Nyo, selesernyo Allah keras nian hukuman-Nyo.

## 59:5

Napi saos yên niko tebang dari pohon kurmo (punyo wong-wong kafîr) atawa yên niko tala’ke (tûmbû) tega’ di pûcû' pokoknyo, dades (sedanten niku) wêntenla ngên izin Allah; serto kerno Dio ayûn ngesûngke kehinoan kepado wong-wong fasîk.

## 59:6

Serto harto pampasan (fai-i) [^1028] yên disungke Allah kepado RasulNyo (dari harto bendo) wong-wong niku, dades niko nano mutuke kudo atawa unto peranti ngangsalkenyo, tapi Allah yên ngesûngke kekuasoan kepado RasulNyo tehadep sinten saos yên diayûniNyo. serto Allah Maha Kuasa peranti sedanten sesios.

[^1028]: Harto pampasan yên diperole dari mûsû tanpa tedadesnyo perang. Pembagîannyo berlianan ngên pembagîan ghanimah. Ghanimah wêntenla harto pampasan yên diperole dari mûsû sesampûn tedades perang. Pembagîan Fai-i pecak yên wênten pado ayat 7. Padohal pembagîan ghanimah tesebut pado ayat 41 Al Anfal.

## 59:7

Harto pampasan (fai-i) yên disungke Allah kepado RasulNyo (dari harto bendo) yên berasal dari pendûdûk kota-kota Makka wêntenla peranti Allah, peranti rasul, sanak kadang, budak-budak yatîm, wong-wong mîskîn serto musafîr, supayo harto niku nano beredar di antaro wong-wong sûgî saos di antaro niko. Napi yên disungke Rasul kepado niko, dades terimola, serto napi yên dilarangnyo peranti niko,dades tinggalkela. serto betakwala kepado Allah. Selesernyo Allah keras nian hukumannyo.

## 59:8

(Harto pampasan niku jugo) peranti wong fakîr yên hijra \[harto] yên diusir dari kampung halaman serto dari harto bendo wong-wong niku (kerno) bebîtî’ karunia dari Allah serto keridhoan-Nyo serto wong-wong niku nolong Allah serto RasulNyo. Wong-wong niku nikula wong-wong yên saê.

## 59:9

serto wong-wong yên sampun nempati kota Madinah serto sampun beriman (Anshor) sedêreng (kerawûan) wong-wong niku (Muhajirin), wong-wong niku (Anshor) 'nyintoi' wong yên hijrah kepado wong-wong niku (Muhajirin). serto wong-wong niku (Anshor) nano wenten keîngînan di jerû ati wong-wong niku tehadep napi-napi yên disungke kepado wong-wong niku (Muhajirin); serto wong-wong niku nuluke (wong-wong muhajirin), peranti awa' wong-wong niku dewe', meski wong-wong niku jerû kesusahan. serto sinten yên dipeliharo dari kekîkîran awa'nyo, wong-wong niku nikula wong wong yên berûntûng

## 59:10

serto wong-wong yên rawû sesampun wong-wong niku (Muhajirin serto Anshor), wong-wong niku bedoa: "Ya Tuhan kame’, sung ampunla kame’ serto dûlûr-dûlûr kame’ yên sampun beriman langkung dumin dari kame’, serto nano angsal niko nala’ke kedengkian jerû ati kame’ tehadep wong-wong yên beriman; Ya Tuhan kame’, selesernyo Niko Maha Penyantun, Maha Penyayang".

## 59:11

Napika niko nano masati wong-wong munafik yên bekelap kepado dûlûr-dûlûr wong-wong niku yên kafîr di antaro ahli kitab: "Selesernyo kalu niko diusir niscayo kame’ jugo ayun metu besami niko; serto kame’ selambat-lambatnyo nano ayun patû kepado sinten saos demi niko, serto kalu niko diperangi cengki kame’ ayun nolong niko”. serto Allah nyaksike bahwo wong-wong niku selesenyo pendusto.

## 59:12

Selesernyo kalu wong-wong niku diûsîr, wong-wong munafîk niku nano ayun metu besami wong-wong niku, serto selesernyo kalu wong-wong niku diperangi, niscayo wong-wong niku nano ayun nolongnyo; Selesernyo kalu wong-wong niku nolongnyo, niscayo wong-wong niku ayun melengos lari ke buri; sampun niku wong-wong niku nano ayun ngewenteni petûlûngan.

## 59:13

Selesernyo niko jerû ati wong-wong niku lebî ditakuti daripado Allah. yên ma’niku kareno wong-wong niku wêntenla kaum yên nano wikan.

## 59:14

Wong-wong niku nano ayun merangi niko secaro besami-sami, kacowali jerû kampung-kampung yên bebenteng atawa di buri tembok. Pemusûan antaro sesami wong-wong niku wêntenla hebat nian. niko sangko wong-wong niku niku dades sios, padohal ati wong-wong niku bepeca-bela. yên ma’niku kerno selesernyo wong-wong niku wêntenla kaum yên nano wikan.

## 59:15

(Wong-wong niku wêntenla) peca' wong-wong yên sedêreng wong-wong niku (Yahudi) dêreng lambat beselang, sampun ngerasoke akibat buruk (terusi’) dari damelan wong-wong niku dewe'. Serto wong-wong niku ayun ngewenteni azab yên pedi.

## 59:16

(Olo’an wong-wong munafîk niku wêntenla) peca' (olo’an) setan sewaktu dio bekelap kepado wong: "Kafîrla niko", dades sewaktu wong niku sampun kafîr, dio bekelap: "Selesernyo kulo belepas awa' dari niko, kerno selesernyo kulo takut kepado Allah, Tuhan semesto alam".

## 59:17

dades wêntenla kesampunan peranti kalénya, bahwo selesernyo kalênya (melebu) ke jerû nerako, wong-wong niku kekel di jerûnyo. Ma’nikula balesan wong-wong yên zalim.

## 59:18

Hai wong-wong yên beriman, betakwala kepado Allah serto kendaknyo saben awa' masati napi yên sampun didamelkenyo peranti dinten benjîng (akhirat); serto betakwala kepado Allah, selesernyo Allah Maha wikan napi yên niko damelke.

## 59:19

serto nano angsal niko peca' wong-wong yên lali kepado Allah, sampun niku Allah dadeske wong-wong niku lali kepado wong-wong niku dewe'. Wong-wong niku nikula wong-wong yên fasik.

## 59:20

Nanola sami penghuni-penghuni nerako ngên penghuni-penghuni surgo; penghuni-penghuni surgo nikula wong-wong yên beruntung.

## 59:21

Kalu sekironyo Kame’ nûrûnke Al-Quran niki kepado sios gunung, cengki niko ayun ningalnyo tundu’ tepeca-bela disebabke ketakutannyo kepado Allah. serto perumpamoan-perumpamoan niku Kame’ buat peranti wong supayo wong-wong niku bepîkîr.

## 59:22

Diola Allah yên nano wenten Tuhan (yên wenten hak disembah) selian Dio, yên wikan yên ghaib serto yên nyato, Dio-la yên Maha Pemurah, Maha Penyayang.

## 59:23

Diola Allah yên nano wenten Tuhan (yên wenten hak disembah) selian Dio, Rajo, yên Maha Suci, yên Maha Sejahtera, yên Ngaruniai keamanan, yên Maha Meliharo, yên Maha Perkaso, yên Maha Kuasa, yên Ngewênteni sedanten Keagungan, Maha suci Allah dari napi yên wong-wong niku persekutukan.

## 59:24

Diola Allah yên Nyiptoke, yên Ngewêntenke, yên Mentûk rupo, yên Ngewêntêni Asmaul Husna. Betasbî kepadoNyo napi yên di langit serto di bumi. serto Diola yên Maha Pekaso lagi Maha Bijaksano.

## 60:1

Hei wong-wong Yên beriman, nano angsal niko ngembil musuh-Kulo serto musuh niko dades rencang-rencang setio Yên niko sampîke kepado wong-wong niku (kabar- kabar Muhammad), kerno raso kasî sayang; Padohal selesernyo wong-wong niku sampun ingkar kepado keleseran Yên rawû kepado niko, wong-wong niku ngûsîr Rasul serto (ngûsîr) niko kerno niko beriman kepado Allah, Tuhan niko. kalu niko selesenyo metu peranti bejihad di jalan-Kulo serto ngerunut keridhoan-Kulo (nano angsal niko bedamel ma’niku). Niko ngesung wikan secaro resio (kabar-kabar Muhammad) kepado wong-wong niku, kerno raso kasî sayang. Kulo wikan nian napi Yên niko singitke serto napi Yên niko nyatoke. serto sinten saos di antaro niko Yên namelkenyo, dades selesernyo dio sampun teseset dari jalan Yên lûrûs.

## 60:2

Kalu wong-wong niku nangkep niko, niscayo wong-wong niku betindak sebagî mûsû peranti niko serto ngelepaske tangan serto lida wong-wong niku kepado niko ngên nyakiti (niko); serto wong-wong niku ayun supayo niko (mantû'’) kafîr.

## 60:3

Sanak kadang serto budak-budak niko sesios kali nano bemanfaat peranti niko pado dinten kiamat. Dio ayun misake antaro niko. serto Allah Maha ningali napi Yên niko damelke.

## 60:4

Selesernyo sampun wênten suri toladan Yên saé peranti niko pado Ibrahim serto wong-wong Yên besami dengên dio; sewaktu wong-wong niku bekelap kepado kaum wong-wong niku: "Selesernyo kame’ belepas awa' dari niko daripado napi Yên niko semba selian Allah, kame’ ingkari (kekafîran) niko serto sampun nyato antaro kame’ serto niko pemûsûan serto kebencian buat selambat-lambatnyo sampî niko beriman kepado Allah saos.Kacowali Kelapan Ibrahim kepado bapaknyo [^1029] : "Selesernyo kulo ayun mohonke ampunan peranti niko serto kulo nano angsal nola’ sesios jugo dari niko (siksoan) Allah". (Ibrahim bekelap): "Ya Tuhan kame’ cuman kepado nikola kame’ betawakkal serto cuman kepado nikola kame’ betobat serto cuman kepado Nikola kame’ mantû'’”.

[^1029]: Nabi Ibrahim perna nedo ampunan peranti bapaknyo yên musyrik kepado Allah: niki nano angsal ditiru, kerno Allah nano ngeleserkenyo wong mukmin nedoke ampunan peranti wong-wong kafîr (tingal surat An Nisa ayat 48: wikan bahwo wong-wong niku (nian-nian) beriman mako nano angsal niko mantu’ke wong-wong niku kepado (domik-domiknyo) wong-wong kafîr. Wong-wong niku nano halal peranti wong-wong kafîr niku serto wong-wong kafîr niku nano halal pulo peranti wong-wong niku. serto sungkela kepado (domik domik) wong-wong niku, mahar Yên sampun wong-wong niku bayar. serto nano bedoso niko ngawîni wong-wong niku napibilo niko bayar kepado wong-wong niku maharnyo. serto nano angsal niko tetep becekel pado tali (pekawînan) dengên betino-betino kafîr; serto ayunla niko nedo mahar Yên sampun niko bayar; serto ayunla wong-wong niku nedo mahar Yên sampun wong-wong niku bayar. Ma’ nikula hukum Allah Yên ditetepke-Nyo di antaro niko. serto Allah Maha wikan jugo Maha Bijaksano.

## 60:5

"Ya Tuhan kame’, nano angsal Niko dadeske kame’ (sasaran) fitna peranti wong-wong kafîr. serto ampunila kame’ Ya Tuhan Kame’. Selesernyo Nikola Yên Maha Pekaso jugo Maha Bijaksano".

## 60:6

Selesernyo pado wong-wong niku (Ibrahim serto umatnyo) wênten teladan Yên saé peranti niko; (ya’niki) peranti wong-wong Yên ngarep (pahalo) Allah serto (keselametan pado) dinten sesampun niku. serto sinten saos Yên melengos, dades selesernyo Allah Dio-la Yên Maha Sugê jugo Maha Tepuji.

## 60:7

Mudah-mudahan Allah mûncûlke kasî sayang antaro niko dengên wong-wong Yên niko musuhi di antaro wong-wong niku. serto Allah wêntenla Maha Kuaso. serto Allah Maha Pengampun jugo Maha Penyayang.

## 60:8

Allah nano ngelarang niko peranti bedamel saé serto belaku adîl tehadep wong-wong Yên nano merangi niko kerno igamo serto nano (pulo) ngûsîr niko dari negeri niko. Selesernyo Allah nemeni wong-wong Yên belaku adîl.

## 60:9

Selesernyo Allah cuman ngelarang niko dadeske sebagî rencang niko wong-wong Yên merangi niko kerno agami serto ngûsîr niko dari negeri niko serto nolong (wong lian) peranti ngusir niko. serto sinten saos dadeske wong-wong niku sebagî rencang, mko wong-wong niku, nikula wong-wong Yên zalim.

## 60:10

Hei wong-wong Yên beriman, napibilo rawû behijrah kepado niko betino-betino Yên beriman, dades kendaknyo niko uji (keimanan) wong-wong niku. Allah langkung wikan tentang keimanan wong-wong niku; dades kalu niko sampun wikan bahwa wong-wong niku (leser-leser) pecayo maka janganlah niko mantû'ke wong-wong niku kepado wong-wong kafir (semi-semi wong-wong niku). wong-wong niku nano halal bagi wong-wong niku serto wong-wong kafir niku nano halal bagi wong-wong niku. serto enjukla kepado (semi) wong-wong niku mahar yên telah wong-wong niku nju’ke. serto nano bedoso bagimu ngawini wong-wong niku napibilo niko bayarke kepado wong-wong niku maharnyo. Serto janganlah niko tetep nyekel pado tali (pernikahan) ngen betino-betino kafir, serto ayunlah niko ngatur mantû'ke mahar yên sampun wong-wong niku bayarke (kepado mantan semanyo yên sampun pecayo). Ma’nikila hukum Allah yên ditetepke-Nyo di antara niko. Serto Allah Maha Wikan, Bijaksano.

## 60:11

serto kalu sesios wong dari sema-sema niko lari kepado wong-wong kafîr, laju niko ngalake wong-wong niku dades bayarkela kepado wong-wong Yên lari semanyo niku mahar sekata Yên sampun wong-wong niku sungke [^1030] . serto betakwala kepado Allah Yên kepado-Nyo niko beriman.

[^1030]: Sedereng ghanimah diperantike kepado segangsal kaum yên berhak, dibayarke bungaran dari mahar-mahar kepado domik-domik yang sema-sema wong-wong niku lari ke daera kafîr.

## 60:12

Hei Nabi, napibilo rawû kepado niko betino-betino Yên beriman peranti ngewêntenke janji setio, bahwo wong-wong niku nano ayun nyekutuke sesiospun dengen Allah, nano ayun malîng, nano ayun bezina, nano ayun munu budak-budaknyo, nano ayun bedamel dusto Yên wong-wong niku ngewentenke antaro tangan serto kaki wong-wong niku [^1031] serto nano ayun nurhakoi niko jerû ûrûsan Yên saé, dades terimola janji setio wong-wong niku serto mohonkanla ampunan kepado Allah peranti wong-wong niku. Selesernyo Allah Maha Pengampun jugo Maha Penyayang.

[^1031]: Damelan yên wong-wong niku ngewentenke antaro tangan serto kaki wong-wong niku, maksudnyo iola ngewêntenke pengakuan-pengakuan palsu ngenai hubungan antaro lanang serto betino ma’ kayo tuduan bezina, tuduan bahwo anak si Fulan dîdî anak domiknyo serto liannyo

## 60:13

Hei wong-wong Yên beriman, nano angsal niko dadeske penolong niko kaum Yên dimurkoi Allah. Selesernyo wong-wong niku sampun putus aso tehadep negeri akhirat sema’pundi wong-wong kafîr yên sampun wênten jerû kubur bepûtûs aso.

## 61:1

Sampun betasbî kepado Allah napi saos yên wenten di langit serto napi saos yên wenten di bumi; serto Dio-la yên Maha Perkaso jugo Maha Bijaksano.

## 61:2

Hei wong-wong yên beriman, napi niko ngelapke sesios yên nano niko damelke?

## 61:3

Ageng nian kebencian di sisi Allah bahwo niko ngelapke napi-napi yên nano niko damelke.

## 61:4

Selesernyo Allah nemeni wong yên beperang dijalan-Nyo jerû barisan yên teratur, wong-wong niku ma’kayo sios bangunan yên tesûsûn kuat.

## 61:5

serto (imutla) sewaktu Musa bekelap kepado kaumnyo: "Hei kaum kulo, napi niko nyakiti kulo, padohal niko wikan bahwo selesernyo kulo wêntenla ûtûsan Allah kepado niko?" dades tatkala wong-wong niku melengos (dari keleseran), Allah malîngke ati wong-wong niku [^1032] ; serto Allah nano ngesung hidayah kepado kaum yên fasîk.

[^1032]: Kareno wong-wong niku bepalîng dari keleseran, mako Allah nala’ke seset ati wong-wong niku sehinggo wong-wong niku betamba tebî dari kesaêan.

## 61:6

serto (imutla) sewaktu Isa putero Maryam bekelap: "Hei Bani Israil, selesernyo kulo wêntenla ûtûsan Allah kepado niko, ngeleserke kitab sedêreng kulo, ya’niki Taurat, serto ngesungke khabar gembiro dengen (rawûnya) sios wong Rasul yên ayun rawû sesampun kulo, yên naminyo Ahmad (Muhammad)”. dades tatkalo Rasul niku rawû kepado wong-wong niku ngên makto bukti-bukti yên nyato, wong-wong niku bekelap: "niki wêntenla sîhîr yên nyato."

## 61:7

serto sinten yên langkung zalim daripado wong yên ngewentenke dusto tehadep Allah padohal dio diajak kepado Islam?. serto Allah nano ngesung hidayah kepado wong-wong yên zalim.

## 61:8

Wong-wong niku ayun midemke cahayo Allah ngên mûlût (tipu dayo) wong-wong niku, tapi Allah (justru) nyempurnoke cahayo-Nyo, walau wong-wong kafîr mencinyo".

## 61:9

Dio-lo yên ngutus Rasul-Nyo ngên makto hidayah serto agami yên saê supayo Dio menangkenyo di pucuk sedanten agami- agami meski wong musyrik menci.

## 61:10

Hei wong-wong yên beriman, demenka niko kulo tûnjûkke sios sadéan yên angsal nyelamatke niko dari azab yên pedî?

## 61:11

(ya’niku) niko beriman kepado Allah serto RasulNyo serto bejihad di jalan Allah dengen harto serto jiwo niko. Nikula yên langkung saê peranti niko, kalu niko wikan.

## 61:12

niscayo Allah ayun ngampuni doso-doso niko serto melebetke niko ke jerû surgo yên ngalîr di bawanyo sungi-sungi, serto (melebetke niko) ke panggonan tinggal yên saê di jerû surgo 'Adn. Nikula keberûntûngan yên ageng.

## 61:13

serto (wenten lagi) kurnia yên lian yên niko demeni (ya’niki) petolongan dari Allah serto kemenangan yên parak (waktunyo). serto sampékela kabar gembiro kepado wong- wong yên beriman.

## 61:14

Hei wong-wong yên beriman, dadesla niko penolong (agami) Allah sema’ pundi Isa putero Maryam sampun bekelap kepado penumut-penumutnyo yên setio: "Sinten yên ayun dades penolong-penolong kulo (peranti negakke agami) Allah?" Penumut-penumut yên setio niku bekelap: "Kame’lah penolong-penolong agami Allah", laju segolongan dari Bani Israil beriman serto segolongan (yên lian) kafîr; dades Kame’ sungke kekuatan kepado wong-wong yên beriman tehadep mûsû-mûsû wong-wong niku, laju wong-wong niku dades wong-wong yên menang.

## 62:1

Senantiaso betasbî kepado Allah napi yên wenten di langit serto napi yên wenten di bumi. Rajo yên Maha Suci, yên Maha Pekaso, jugo Maha Bijaksano.

## 62:2

Dio-la yên ngûtûs kepado kaum yên buto urup sios wong Rasul di antaro wong-wong niku, yên macoke ayat-ayat-Nyo kepado wong-wong niku, nyucike wong-wong niku serto ngajarke wong-wong niku kitab serto Hikmah (As Sunnah). serto selesernyo wong-wong niku sedêrêngnyo nian-nian jeru kesesetan yên nyato,

## 62:3

serto (jugo) kepado kaum yên lian dari wong-wong niku yên dêrêng behûbûngan ngên wong-wong niku. serto Dio-la yên Maha Perkaso jugo Maha Bijaksano.

## 62:4

Ma’nikula karunia Allah, disungke-Nyo kepado sinten yên diayûni-Nyo; serto Allah ngewêntêni karunia yên ageng.

## 62:5

Perumpamoan wong-wong yên dipikulke kepadonyo Taurat, sampun niku wong-wong niku nano mîkûlnyo wêntenla ma’kayo keledai yên makto Kitab-Kitab yên tebel. Buruk nian perumpamoan kaum yên nustoke ayat-ayat Allah niku. serto Allah nano ngesung hidayah kepado kaum yên zolim.

## 62:6

Kelapkela: "Hei wong-wong yên nganut igamo Yahudi, kalu niko ngedakwake bahwo selesernyo niko saos kekasî Allah dêdê wong yên lian, dades arepkela kepademan niko, kalu niko wêntenla wong-wong yên leser".

## 62:7

Wong-wong niku nano ayun ngarepke kepademan niku selambat-lambatnyo disebabke kejahatan yên sampun wong-wong niku damelke dengên tangan wong-wong niku dewe'. serto Allah Maha wikan tehadep wong-wong yên zolim.

## 62:8

Kelapkela: "Selesernyo kepademan yên niko ngindar daripadonyo, dades selesernyo kepademan niku ayun panggi niko, sampun niku niko ayun dimantû’ke kepado (Allah), yên ngewikani yên ghaib serto yên nyato, laju Dio kabarke kepado niko napi yên sampun niko damelke".

## 62:9

Hei wong-wong mukmin, napibilo diseru peranti nunaike solat Jum'at, dades begancangla niko kepado ngimut Allah serto tinggalkela tumbas-sadêan . yên ma’ niku langkung saê peranti niko kalu niko wikan.

## 62:10

Napibilo sampun ditunaike solat, dades betebaranla niko di muko bumi; serto runutla karunia Allah serto imutla Allah kata-kata supayo niko berûntûng.

## 62:11

serto napibilo wong-wong niku ningal sadéan atawa pemaînan, wong-wong niku bubar peranti nuju kepadonyo serto wong-wong niku ninggalke niko padohal tegak (berkhotbah). Kelapkela: "napi yên di sisi Allah langkung saê daripado pemaînan serto pesadéan", serto Allah sesaê-saê pengesung rezki.

## 63:1

Napibilo wong-wong munafik rawû kepado niko, wong-wong niku bekelap: "Kame’ ngako’i, bahwo selesernyo niko nian-nian Rasul Allah". serto Allah wikan bahwo selesernyo niko nian-nian Rasul-Nyo; serto Allah wikan bahwo selesernyo wong-wong munafîk niku nian-nian wong pendusto.

## 63:2

Wong-wong niku dadeske sumpah wong-wong niku sebagî perisai [^1033] , sampun niku wong-wong niku ngalangi (wong) dari jalan Allah. Selesernyo buru’ nian napi yên sampun wong-wong niku damelke.

[^1033]: Wong-wong niku besumpa bahwo wong-wong niku beriman wêntenla peranti nyago harto wong-wong niku supayo nano dibunu atawa ditawan atawa dirampas hartonyo.

## 63:3

yên ma’niku wêntenla kerno bahwo selesernyo wong-wong niku sampun beriman, sampun niku dades kafîr (malu) sampun niku ati wong-wong niku dikunci padem; kerno niku wong-wong niku nano angsal ngerti.

## 63:4

serto napibilo niko ningal wong-wong niku, badan-badan wong-wong niku nadeske niko kagum. serto kalu wong-wong niku bekelap niko ngerunguke kelapan wong-wong niku.Wong-wong niku wêntenla peca’ kayu yên tesender [^1034] . Wong-wong niku nyangko bahwo saben teriakan yên keras ditujuke kepado wong-wong niku. Wong-wong niku nikula mûsû (yên selesernyo) dades waspa-dala tehadep wong-wong niku; mugi-mugi Allah minasoke wong-wong niku. Ma’pundi-ka wong-wong niku sampî dipalîngke (dari keleseran)?

[^1034]: Wong-wong niku diumpamoke ma’ kayo kayu yên tesender, Maksudnyo peranti ngelapke sifat wong-wong niku yang jahat meski badan wong-wong niku molek-molek serto wong-wong niku pinter ngomong, tapi selesernyo otak wong-wong niku wêntenla kosong nano angsal wikan keleseran. bekelap: "Ya Tuhan kulo, napi Niko nano nanggûke (kepademan) kulo sampî waktu yên para’, yên nyebabke kulo dapet besedeka serto kulo temasuk wong-wong yên soleh?

## 63:5

serto napibilo dikelapke kepado wong-wong niku: Payôla (beriman), supayo Rasulullah nedoke ampunan peranti niko, wong-wong niku muang rainyo serto niko ningal wong-wong niku melengos padohal wong-wong niku nyombongke diri.

## 63:6

Sami saos peranti wong-wong niku, niko nedoke ampunan atawa nano niko nedoke ampunan peranti wong-wong niku. Seleser-nyo Allah nano ngesung hidayah kepado wong-wong yên fasîk.

## 63:7

Wong-wong niku, wong yên ngelapke (kepado wong-wong Anshar): "Nano angsal niko ngesungke belenan kepado wong-wong (Muhajirin) yên wenten disisi Rasulullah supayo wong-wong niku bubar (ninggalke Rasulullah)". Padohal kewêntenan Allah-la pebendaharoan langit serto bumi, tapi wong- wong munafîk niku nano mahami.

## 63:8

Wong-wong niku bekelap: "Selesernyo kalu kito sampun mantu’ ke Madinah, nian-nian wong yên kuat ayun ngûsîr wong-wong yên lema dari padonyo". Padohal kekuatan niku cuma wenten pado Allah, peranti Rasul-Nyo serto peranti wong-wong beriman, tapi wong- wong munafîk niku nano wikan.

## 63:9

Hei wong-wong beriman, nano angsal harto-harto niko serto budak-budak niko ngelalike niko dari ngimut Allah. Sinten saos yên bedamel ma’niku dades wong-wong niku nikula wong-wong yên rugi.

## 63:10

serto belenankela sebagîan dari napi yên sampun Kame’ sungke kepado niko sedêrêng rawû kepademan kepado sala sios wong di antaro niko; sampun niku dio bekelap (nyesel) ya Tuhan kulo kalu Niko ayun ngelembetke (pademnyo) kulo setîtî’ waktu, dades kulo angsal sedekah serto kulo temasu’ wong-won sholeh

## 63:11

serto Allah selesernyo nano ayun nanggûke (kepademan) sesios wong napibilo sampun rawû waktu pademnyo. serto Allah Maha wikan napi yên niko damelke.

## 64:1

Senantiaso betasbî kepada Allah napi yên wênten di langit serto napi yên wênten di bumi; Allah saos yên ngewênteni sedanten kerajoan serto sedanten puji-pujian, serto Dio Maha Kuasa peranti sedanten sesios.

## 64:2

Dio-la yên nyiptoke kamo’ dades diantaro kamo’ wênten yên kafîr serto di antaro kamo’ wênten yên beriman. serto Allah Maha ningali napi yên niko damelke.

## 64:3

Dio nyiptoke langit serto bumi dengen (tujuan) yên haq. Dio mentû’ rupo niko serto disaêke-Nyo rupo niko niku serto kepado Allah saos (niko) mantû’.

## 64:4

Dio wikan napi yên wênten di langit serto di bumi, serto wikan napi yên niko resioke serto yên niko nyatoke. serto Allah Maha wikan sedanten isi ati.

## 64:5

Napika dêrêng rawû kepado niko (hei wong-wong kafîr) kabar wong-wong kafir kerîhîn. dades wong-wong niku sampun ngerasoke akibat yên jahat dari damelan wong-wong niku serto wong-wong niku angsal azab yên pedî.

## 64:6

yên ma’niku wêntenla kerno selesernyo sampun rawû kepado wong-wong niku Rasul-rasul wong-wong niku (makto) keterangan-keterangan sampun niku wong-wong niku bekelap: " Napika wong yên ayun ngesung hidayah kepado kame?". sampun niku wong-wong niku ingkar serto bepalîng; serto Allah nano butu (wong-wong niku). serto Allah Maha Kayo jugo Maha Terpuji.

## 64:7

Wong-wong yên kafir ngelapke bahwo wong-wong niku sekali-kali nano ayun dibangkîtke. Kelapkela: "Ma’nikula, demi Tuhan kulo, selesernyo niko ayun dibangkîtke, sampun niku ayun dikabarke kepada niko napi yên sampun niko damelke”. yên ma’niku wêntenla muda bagi Allah.

## 64:8

dades berimanla niko kepada Allah serto Rasul-Nyo serto kepada cahayo (Al-Quran) yên sampun Kame’ tûrûnke. serto Allah Maha Wikan napi yên niko damelke.

## 64:9

(Imutla) dinten (yên diwaktu niku) Allah ngûmpûlke niko pado dinten pengûmpûlan (peranti diitung), nikula dinteni dinampakke kesalahan-kesalahan. serto sinten saos yên beriman kepada Allah serto beramal saleh,niscayo Allah ayun nutûpi kesalahan-kesalahannyo serto ngelebetkenyo ke jerû suargo yên ngalîr di bawanyo sungi-sungi, wong-wong niku kekel di jerûnyo. Nikula keberuntungan yên ageng.

## 64:10

serto wong-wong yên kafir serto nustoke ayat-ayat Kame’, wong-wong niku nikula penghuni-penghuni nerako, wong-wong niku kekal di jerûnyo. serto nikula sejahat-jahatnyo panggonan mantû’.

## 64:11

Nano wênten sesios musibahpun yên nimpo wong kacowali dengan ijin Allah; serto sinten saos yên beriman kepada Allah niscayo Dio ayun ngesung petunjuk kepado atinyo. serto Allah Maha Wikan sedanten sesios.

## 64:12

serto taatla kepada Allah serto taatla kepada Rasul-Nyo, kalu niko bepalîng selesernyo kewajiban Rasul Kame’ cuma nyampîke (amanat Allah) dengen terang.

## 64:13

(Dio-la) Allah nano wênten Tuhan (yên berhak disembah) selian Dio. serto kendakla wong-wong mu’min betawakkal kepado Allah saos.

## 64:14

Hei wong-wong beriman, selesernyo diantaro sema-sema niko serto anak-anak niko wênten yên dades musu bagi niko. dades beati-atila niko tehadep wong-wong niku serto kalu niko maafke serto nano marahi serto ngampuni (wong-wong niku) dades selesernyo Allah Maha Pengampun, Maha Penyayang.

## 64:15

Selesernyo harto niko serto anak-anak niko hanyola cobaan (peranti niko); di sisi Allah pahalo yên ageng.

## 64:16

dades betakwala niko kepada Allah nurut kesanggupan niko serto rungukela serto taatla serto nafkakela nafkah yên saê peranti diri niko [^1035] serto sinten saos yên dijago dari kepelîtan dirinyo, dades wong-wong niku nikula wong-wong yên berûntûng.

[^1035]: Maksudnyo: kadang-kadang sema atawa buda’ angsal nyerûmuske domik atawa abanyo peranti damelke damelan yên nano diserke igamo.

## 64:17

Kalu niko ngurupke kepado Allah urupan yên saê, niscayo Allah ngelipet gandoke balesannyo kepada niko serto ngampuni niko. serto Allah Maha Pembales Jasa jugo Maha Penyantun.

## 64:18

yên wikan yên ghaib serto yên nyato. yên Maha Perkaso, Maha Bijaksano

## 65:1

Hei Nabi, napibilo niko nyerîke sema-sema niko dades kendakla niko cerîke wong-wong niku pado waktu wong-wong niku angsal (ngadepi) iddahnyo (yên wajar) [^1036] serto îtûngla waktu iddah niku serto betakwala kepado Allah Tuhan niko. Nano angsal niko metuke wong-wong niku dari rompok wong-wong niku serto nano angsal wong-wong niku (diizinkan) metu kacowali wong-wong niku namelke damelan keji yên nyato [^1037]. Nikula hukum-hukum Allah, serto sinten saos yên ngelanggar hukum-hukum Allah, dades selesernyo dio sampun bedamel zolim tehadep awa'nyo dewe'. Niko nano wikan barangkali Allah Ngewêntenke sesampun niku sesios hal yên anyar [^1038] .

[^1036]: Maksudnyo sema-sema niku ayunla ditala’ di waktu suci sedêrêng dicampuri. Tentang maso iddah niku tingali ayat 228, 234 surat 2 (Al Baqarah) serto surat 65 (Ath-thalaq) ayat 4.

[^1037]: yên dimaksud “damelan keji” dingeriki wêntenla damelke damelan pidana, berperilaku nano sopan tehadep mertuo, ipar, besan dsb

[^1038]: “Sesios hal yên anyar” masudnyo wêntenla dari domik ayun rujuk bali napibilo talaqnyo daru dicampa’ke sios kali atawa kalê kali.

## 65:2

Napibilo wong-wong niku sampun marak’i akhir iddahnya, dades rujukila wong-wong niku dengên saê atawa lepaskela wong-wong niku ngên saê serto pesaksikela ngên kalé wong saksi yên adil diantaro niko serto kendaknyo niko tega’ke kesaksian niku kerno Allah. Ma’nikula disung pengajaran ngên niku wong yên beriman kepado Allah serto dinten akhirat. Sinten saos betakwa kepado Allah niscayo Dio ayun Ngewêntenke perantinyo jalan metu.

## 65:3

serto ngesunginyo rezki dari arah yên nano disangko-sangkonyo. Serto sinten saos yên betawakkal kepado Allah niscayo Allah ayun nyûngkûpke (hajat)nyo. Selesernyo Allah ngelaksanoke ûrûsan yên (diayûni)Nyo. Selesernyo Allah sampun Ngewêntenke ketentuan peranti saben-saben sesios.

## 65:4

serto betino-betino yên nano haid lagi (monopause) diantaro betino-betino niko kalu niko ragu-ragu (tentang maso iddahnyo), dades maso iddah wong-wong niku wêntenla telu bulan; serto ma’nikula pulo betino-betino yên nano haid. serto betino-betino yên hamil, waktu iddah wong-wong niku nikula sampî wong-wong niku ngelahîrke kandûngannyo. serto sinten saos yên betakwa kepado Allah, niscayo Allah dadeske perantinyo kemudahan jerû ûrûsannyo.

## 65:5

Nikula kêngkênan Allah yên ditûrûnkan-Nyo kepado niko, serto sinten saos yên betakwa kepado Allah, niscayo Dio ayun ngapûs kesalahan-kesalahannyo serto ayun ngelipet gandoke pahalo perantinyo

## 65:6

Enggonkela wong-wong niku (sedanten sema) di pundi niko tinggal numut kemampu-an niko serto nano angsal niko nyusake wong-wong niku peranti nyempîtke (ati) wong-wong niku. serto kalu wong-wong niku (sema-sema yên sampun ditalaq) niku deng hamil, dades sungkela kepadonyo nafkahnyo sampî wong-wong niku besalîn, sampun niku kalu wong-wong niku nete’i (budak-budak) niko peranti niko dades sungkela kepado wong-wong niku upanyo, serto musyawarakela diantaro niko (sedanten sesios) dengên saê; serto kalu niko manggî kesulîtan dades betino lian bolê nete’i (budak niku) perantinyo.

## 65:7

Kendaknyo wong yên mampu ngesung nafkah nûrût kemampuannyo. serto wong yên disempîtke rezkinyo kendaknyo ngesung nafkah dari harto yên disungke Allah kepadonyo. Allah nano mikulke beban kepado sesios wong melianke sekedar napi yên Allah sungke kepadonyo. Allah mengkîn ayun ngesungke kelapangan sesampun kesempitan.

## 65:8

serto pintenla kata (penduduk) negeri yên durhako tehadep kêngkênan Tuhan wong-wong niku serto rasul-rasul-Nyo, dades Kame’ sikso penduduk negeri niku dengên siksoan yên keras, serto Kame’ azab wong-wong niku dengên azab yên ngerike.

## 65:9

dades wong-wong niku ngerasoke akibat yên buruk dari damelannyo, serto wêntenla akibat damelan wong-wong niku kerugian yên ageng.

## 65:10

Allah nyaweske peranti wong-wong niku azab yên keras, dades betakwala kepado Allah Hei wong-wong yên ngewêntêni akal; (ya’niki) wong-wong yên beriman. Selesernyo Allah sampun nûrûnke peringetan kepado niko,

## 65:11

(Dan ngûtûs) sios wong Rasul yên macoke kepado niko ayat-ayat Allah yên nerangke (bemacem-macem hukum) supayo Dio metuke wong-wong yên beriman serto beramal sole dari kegelepan kepado cahayo. serto sinten saos beriman kepado Allah serto namelke amal yên sole niscayo Allah ayun melebetkenyo ke jerû suargo-suargo yên ngalîr di bawanyo sungi-sungi; wong-wong niku kekel di jerûnyo selambat-lambatnyo. Selesernyo Allah ngesungke rezki yên saê kepadonyo.

## 65:12

Allah yên nyiptoke pitu langit serto peca' niku pulo bumi. Kêngkênan Allah belaku padonyo, supayo niko wikan bahwasonyo Allah Maha Kuaso atas sedanten sesios. serto Selesernyo Allah, ilmu-Nyo selesenyo menuhi sedanten sesios.

## 66:1

Hei Nabi, napi niko ngaramke napi yên Allah halalke peranti niko; niko ngerunut kedemenan ati sema-sema niko? serto Allah Maha Pengampun jugo Maha Penyayang [^1039] .

[^1039]: Bukhari serto Muslim nyerioske bahwo Nabi Muhammad s.a.w\.perna ngeharamke ates awaknyo dewek ngumbê madu piranti nyenengke ati sema-semanyo. dades turunla ayat niki sebagi teguran kepado Nabi.

## 66:2

Selesernyo Allah sampun ngewajîbke kepado niko sedanten mebaske awa' dari sumpa niko [^1040] ; serto Allah wêntenla Pelîndûng niko serto Dio Maha Wikan jugo Maha Bijaksano.

[^1040]: Napibilo sesios wong besumpa ngaramke yên halal dades wajib atasnyo membebaske awa' dari sumpanyo niku ngen mayar kaffarat, pecak tesirat pado surat Al-Maidah ayat 89.

## 66:3

Serto imutla sewaktu Nabi ngelapke secaro resio kepado sala sios semanyo (Hafsah) sios peristiwa. dades tatkalo (Hafsah) nyerioske peristiwa niku (kepado Aisyah) serto Allah ngesung wikan kedadesan niku (kelapan Hafsah serto Aisyah) kepado Muhammad sampun niku Muhammad ngesung wikan sebagîan (yên dikabarke Allah kepadonya) serto nyingitke sebagîan yên lian (kepado Hafsah). dades tatkalo (Muhammad) ngesung wikan kelapan (antaro Hafsah serto Aisyah) sampun niku (Hafsah) betakên: "Sinten yên sampun ngesung wikan hal niki kepado niko?" Nabi nyawab: "Sampun disung wikanke kepado kulo ole Allah yên Maha wikan jugo Maha teliti."

## 66:4

Kalu niko beduo betobat kepado Allah, dades selesernyo ati niko beduo sampun condong (peranti nerimo kesaên); serto kalu niko beduo iko’ salîng nolong nyusake Nabi, dades selesernyo Allah wêntenla Pelîndûngnyo serto (ma’nikula) Jibril serto wong-wong beriman yên saê; serto selian dari niku malêikat'-malêikat' wêntenla penolongnyo pulo'.

## 66:5

Kalu Nabi nyerîke niko, bole dades Tuhan-nyo ayun ngesung genti kepadonyo dengên sema yên langkung saê daripado niko, yên patuh, yên beriman, yên toat, yên betobat, yên namelke ibadat, yên bepuaso, yên jando serto yên gadîs.

## 66:6

Hei wong-wong yên beriman, peliharola awa' niko serto keluargo niko dari api nerako yên bahan bakarnyo wêntenla wong serto batu; penjagonyo malêikat'-malêikat' yên kasar, keras, serto nano nurhakoi Allah tehadep napi yên dikêngkênke-Nyo kepadonyo serto sesampun niku namelke napi yên dikêngkênke.

## 66:7

Hei wong-wong kafîr, nano angsal niko ngemukoke uzur pado dinten niki. Selesernyo niko disung saos balasan nurut napi yên niko damelke.

## 66:8

Hei wong-wong yên beriman, betobatla kepado Allah ngên tobatan yên seleser- lesernyo. Mudah-mudahan Tuhan niko ayun nutûpi kesalahan-kesalahan niko serto melebetke niko ke jerû surgo yên ngalîr di bawanyo sungi-sungi, pado dinten sewaktu Allah nano nginoke Nabi serto wong-wong beriman yên besami dio; deng cahayo wong-wong niku mancar di adepan serto di sebela kanan wong-wong niku, sambîl wong-wong niku ngelapke: "Ya Tuhan Kame’, sempurnokela peranti kame’ cahayo kame’ serto ampunila kame’; Selesernyo Niko Maha Kuaso dengen sedanten sesios."

## 66:9

Hei Nabi, perangila wong-wong kafîr serto wong-wong munafik serto besikap kerasla tehadep wong-wong niku. Panggonan wong-wong niku wêntenla nerako jahannam serto niku wêntenla sebûrû’-bûrû’ panggonan mantû’.

## 66:10

Allah dadeske sema Nuh serto sema Luth sebagî perumpamoan peranti wong-wong kafîr. Keduonyo wênten di bawa pengawasan keduo hambo yên sole diantaro hambo-hambo Kame’; dades keduo sema niku berkhianat kepado domiknyo (masîng-masîng), dades domiknyo niku nano angsal nolong wong-wong niku setîtî’ saos dari (sikso) Allah; serto dikelapke (kepado kaduonyo): "Melebula ke jerû nerako Jahannam besami wong-wong yên melebu (jahannam)".

## 66:11

serto Allah dadeske sema Fir'aun perumpamoan peranti wong-wong yên beriman, sewaktu dio bekelap: "Ya Tuhan kulo, bangunkela peranti kulo sios rompo’ di sisi-Niko di jerû surgo, serto selamatkela kulo dari Fir'aun serto damelan, serto selametkela kulo dari kaum yên zolim.

## 66:12

serto Maryam puteri Imran yên meliharo kehormatannyo, dades Kame’ tiupke ke jerû rahimnyo sebagîan dari ruh (ciptaan) Kame’, serto dio ngeleserke kalimat Tuhannyo serto Kitab-KitabNyo, serto dio wêntenla temasû’ wong-wong yên to’at.

## 67:1

Maha suci Allah yên di tangan-Nyo sedanten kerajoan, serto Dio Maha Kuaso peranti sedanten sesios,

## 67:2

Yên nyiptoke padem serto urip, supayo Dio nguji niko, sinten di antaro niko yên langkung saê amalnyo. Serto Dio Maha Pekaso jugo Maha Pengampun,

## 67:3

Yên sampun nyiptoke pitu langit belapîs-lapîs. niko sesios-sios nano ningali pado ciptoan Tuhan Yên Maha Pemura sesios yên nano seimbang. dades tingalila bekali-kali, napi dak niko ningali sesios yên nano seimbang?

## 67:4

Sampun niku pasatila male niscayo peningalan niko ayun mantû’ kepado niko dengên nano manggîke sesios cacat serto peningalan niko niku dengen lesu.

## 67:5

Selesernyo Kame’ sampun ngiasi langit yên para’ dengên bintang-bintang, serto Kame’ dadeske bintang-bintang niku alat-alat pelempar setan, serto Kame’ wêntenke peranti wong-wong niku sikso nerako yên menyalo-nyalo.

## 67:6

serto wong-wong yên kafîr kepado Tuhannyo, ayun angsal azab Jahannam. serto nikula sejahat-jahat enggon mantû’.

## 67:7

Napibilo wong-wong niku dibabîtke ke jerûnyo wong-wong niku ngerungu suaro nerako yên ngerike, sedengke nerako niku meledak-ledak.

## 67:8

Ampîr-ampir (nerako) niku tepeca-peca lantaran mara. Saben kali dibabîtke ke jerûnyo gerombolan (wong-wong kafîr), penjago-penjago (nerako niku) betakên kepado wong-wong niku: "Napi dêrêng perna rawû kepado niko (di dunio) sios wong pengesung peringetan?"

## 67:9

Wong-wong niku nyawab: "Leser wênten", selesernyo sampun rawû kepado kame’ sios wong pengesung peringetan, dades kame’ nustoke(nyo) serto kame’ kelapke: "Allah nano nurunke sesios pun; niko nano lian cuma di jerû kesesetan yên ageng".

## 67:10

serto wong-wong niku bekelap: "Sekironyo kame’ ngerunguke atawa mîkîrke (peringetanniku) niscayo nanola kame’ temasûk penghuni-penghuni nerako yên nyalo-nyalo".

## 67:11

Wong-wong niku ngako’i dosonyo. dades kebinasaanla peranti penghuni-penghuni nerako yên nyalo-nyalo.

## 67:12

Selesernyo wong-wong yên wedhi kepado Tuhannyo yên nano nampak ole wong-wong niku, wong-wong niku ayun ngewênteni ampunan serto pahalo yên ageng.

## 67:13

serto resiokela kelapan niko atawa lahirkela; selesernyo Dio Maha wikan sedanten isi ati.

## 67:14

Napi (pantes) Allah Yên nyiptoke niku nano wikan (yên niko lahirke atawa resioke); serto Dio Maha Alus jugo Maha Wikan?

## 67:15

Diola Yên dadeske bumi niku gampang peranti niko, dades melakula di sedanten penjurunyo serto nedola sebagîan dari rezki-Nyo. serto cuman kepado-Nyo niko (mantû’ sesampun) dibangkîtke.

## 67:16

Sampun ngeraso aman dak niko, bahwo Dio yên di langit nano ayun muat niko di telen bumi ketiko tumpa’-tumpa’ io begoncang?,

## 67:17

Atawa napi niko ngeraso aman tehadep Allah Yên (bekuaso) di langit bahwo Dio ayun ngîrîmke badai yên bebatu. Dades mengkîn niko ayun wikan ma’pundi (akibat nustoke) peringetan-Kulo?

## 67:18

Serto selesernyo wong-wong yên sedêrêng wong-wong niku sampun nustoke (rasul-rasul-Nyo). dades alangke hebatnyo kemurkoan-Kulo.

## 67:19

Serto napika wong-wong niku nano masati burung-burung yên ngembangke serto ngatupke sayapnyo di pucu’ wong-wong niku? Nano wênten yên nyanggonyo (di udara) selian yên Maha Pemurah. Selesernyo Dio Maha ningal sedanten sesios.

## 67:20

Atawa sinten nian dio yên dades tentaro peranti niko yên ayun nolong niko selian daripado Allah Yên Maha Pemura? Wong- wong kafîr niku nano lian cuman tebudi.

## 67:21

Atawa sinten nian yên angsal ngesung niko rezki kalu Allah nahan rezki-Nyo? selesernyo wong-wong niku nano pûtûs jerû kesombongan serto nebîke awa' (dari keleseran)?

## 67:22

dades napi wong yên merangka’ dengen rainyo tetelûngkûp yên langkung tepîmpîn (jerû keleseran) atawa wong yên melaku tegep di pucu jalan yên lempeng?

## 67:23

Kelapkela: "Dio-la Yên nyiptoke niko serto dadeske peranti niko penengeran, peningalan serto ati". (Tapi) setîtî’ nian niko besyukur.

## 67:24

Kelapkela: "Dio-la Yên dadeske niko bekembang bia’ di muko bumi, serto cuman kepado-Nyola niko mengkin dikûmpûlke".

## 67:25

serto wong-wong niku bekelap: "Kapan rawûnyo ancaman niku kalu niko wêntenla wong-wong yên leser?"

## 67:26

Kelapkela: "Selesernyo ilmu (tentang dinten kiamat niku) cuman pado sisi Allah. Serto selesernyo kulo cuman sios wong pengesung peringetan yên nyelaske".

## 67:27

Katiko wong-wong niku ningal azab (pado dinten kiamat) sampun para’, rai wong-wong kafîr niku dades besem. serto dikelapke (kepado wong-wong niku) nikila (azab) yên kerehînnyo niko nedo-nedonyo.

## 67:28

Kelapkela: "Wikan dak niko kalu Allah mademke kulo serto wong-wong yên besami kulo atawa ngesung rahmat kepado kame’, (dades kame’ ayun melebu surgo), tapi sinten yên paca’ ngelindungi wong-wong yên kafîr dari sikso yên pedî?"

## 67:29

Kelapkela: "Dio-la Allah Yên Maha Penyayang, kame’ beriman kepado-Nyo serto kepado-Nyo kame’ betawakkal. Mengkîn niko ayun wikan sinten yên wênten jerû kesesatan yên nyato".

## 67:30

Kelapkela: "sung wikan kepado kulo kalu sumber banyu niko dades kering; dades sinten yên ayun ngerawûke banyu yên ngalîr peranti niko?".

## 68:1

Nun, demi pena serto napi yên wong-wong niku tûlîs,

## 68:2

berkat nikmat Tuhan niko, niko (Muhammad) selesernyo dêdênyo wong gilo.

## 68:3

serto selesernyo peranti niko nian-nian pahalo yên ageng yên nano pûtûs- pûtûsnyo.

## 68:4

serto selesernyo niko bebudi pekerti yên mulio nian.

## 68:5

Dades mengkîn niko ayun ningali serto wong-wong niku (wong-wong kafîrpun) jugo ayun ningali,

## 68:6

sinten di antaro niko yên gilo.

## 68:7

Selesernyo Tuhan niko, Dio-la Yên langkung wikan sinten yên seset dari jalan-Nyo; serto Dio-la Yên langkung wikan sinten wong-wong yên angsal hidayah.

## 68:8

dades nano angsal niko numuti wong-wong yên nustoke (ayat-ayat Allah).

## 68:9

dades wong-wong niku ayûn supayo niko besikap lunak dades wong-wong niku besikap lunak (pulo' kepado niko).

## 68:10

serto nano angsal niko numuti saben wong yên kata besumpa lagi hino,

## 68:11

yên kata ngatoi, yên semakîn nemen ngambûrke fitnah,

## 68:12

yên ngerintangi sedanten yên saê, yên tepeliwat jugo kata doso,

## 68:13

yên betabiat kasar, selian dari niku, yên tekelahar kejahatannyo,

## 68:14

Kereno dio sugî serto kata anak [^1041]

[^1041]: Wong yên wêntên kata anak serto harto langkung muda wênten penumut. tapi kalu dio wêntên sifat-sifat peca’ pado ayat 10-13, nanola dio angsal ditumuti

## 68:15

Napibilo dibacoke kepadonyo ayat-ayat Kame’, io bekelap: "(niki wêntenla) dongeng-dongengan wong-wong kerehîn."

## 68:16

mengkîn ayûn Kame’ sung tando dio di belalai (nyo) [^1042]

[^1042]: Yên dimaksud dengen belalai di ngeriki iola cungur. dipake kelap belalai di ngeriki sebagî penghinoan

## 68:17

Selesernyo Kame’ sampun nguji wong-wong niku (musyrikin Mekah) sema’ pundi Kame’ sampun nguji yên wênten kebun, sewaktu wong-wong niku besumpa bahwo wong-wong niku selesernyo ayun metîk (hasil) nyo di pagi dinten,

## 68:18

serto wong-wong niku nano ngelapke: “Insya Allah”.

## 68:19

sampun niku kebun niku diliputi malapetako (yên rawû) dari Tuhan niko sewaktu wong- wong niku sedeng tilem,

## 68:20

dades, dadesla kebûn niku item peca’ malem yên gelap gulito. [^1043]

[^1043]: Dades mutungla kebun niku serto tinggal areng-arengnyo yên item peca’ malem

## 68:21

sampun niku wong-wong niku bejerîtan di benjîng dinten:

## 68:22

"kêsala di waktu benjîng (niki) ke kebun niko kalu niko ayûn metî’ buanyo".

## 68:23

dades kêsala wong-wong niku salîng bebîsîk- bîsîk.

## 68:24

"Pado dinten niki nano angsalla wênten sesios wong mîskîn melebet ke jerû kebûn niko".

## 68:25

serto kêsala wong-wong niku di benjîng dinten dengen niat ngalangi (wong-wong mîskîn) padohal wong-wong niku mampu (nolongnyo).

## 68:26

Ketiko wong-wong niku ningali kebon niku, wong-wong niku bekelap: "Selesernyo kito nian-nian wong-wong yên seset (jalan),

## 68:27

bahkan kito nano anagsal napi saos.

## 68:28

Bekelapla sios wong yên langkung saê pikirannyo di antaro wong-wong niku: " dêdênyo kulo sampun ngelapke kepado niko, ngapo niko nano betasbî (kepado Tuhan niko)?" [^1044]

[^1044]: Yên dimaksud bertasbi kepado Tuhan nikula nyukuri nikmat-Nyo serto nano niatke sesios yên betentangan dengen kêngkênan Tuhan peca’; niatke nano ayun ngesung fakîr miskin.

## 68:29

wong-wong niku ngelapke: "Maha Suci Tuhan Kame’, Selesernyo Kame’ wêntenla wong-wong yêng zalim".

## 68:30

sampun niku sebagîan wong-wong niku ngadepi sebagîan yên lian serayo nyelo-nyelo.

## 68:31

Wong-wong niku bekelap: "ya’wa celakola kito; selesernyo kito niki wêntenla wong- wong yên tepeliwat".

## 68:32

Mugi-mugi Tuhan kito ngesûngke genti kepado kito dengên (kebûn) yên langkung saê daripado niko; selesernyo kito ngarepke ampunan dari Tuhan kito.

## 68:33

Ma’kayo nikula azab (dunio). Selesernyo azab akhîrat langkung ageng kalu wong- wong niku wikan.

## 68:34

Selesernyo peranti wong-wong yên betakwa (diwêntenke) suargo-suargo yên kebek kenikmatan di sisi Tuhannyo.

## 68:35

dades napi patût Kame’ dadeske wong-wong Islam niku sami dengên wong-wong yên bedoso (wong kafîr)? [^1045]

[^1045]: Maksudnyo: sami tentang balesan yêng diwêntenke Allah peranti wong-wong niku masing-masing.

## 68:36

Napi niko (bedamel ma’niku): Ma’pundi niko ngembil kepûtûsan?

## 68:37

Atawa napi niko wêntên sios kitab (yên ditûrûnke Allah) yên niko pelajari?,

## 68:38

Selesenyo niko angsal mîlî napi saos yên wênten di jerûnyo.

## 68:39

Atawa napi niko wênten janji-janji yên dipekuat dengên sumpa dari Kame’, yên tetep belaku sampî dinten kiamat; selesernyo niko nian-nian angsal ngembîl kepûtûsan (sekendak niko)?

## 68:40

Takênkela kepado wong-wong niku: "Sinten di antaro wong-wong niku yên betanggûng- jawab tehadep kepûtûsan yên diembîl niku?"

## 68:41

Atawa napi wong-wong niku wêntên sekutu-sekutu? Kalu ma’niku, kendaknyo wong-wong niku ngerawûke sekutu-sekutunyo kalu wong-wong niku wêntenla wong-wong yên leser.

## 68:42

Imutla, pado dinten betis disingkepke [^1046] serto wong-wong niku dipanggîl peranti besûjûd; dades wong-wong niku nano kuaso. [^1047]

[^1046]: yên dimaksud dengen betîs disingkepke nikula ngambarke wong yên sedeng ketakutan yên ayûn lari kerno hebatnyo huru-hara dinten kiamat.

[^1047]: Wong-wong niku dikengken sujud niku peranti nguji keimanan wong-wong niku Padohal wong-wong niku nano sanggup lagi kerno pesendian tulang-tulang wong-wong niku sampun lema serto azab sampun ngeliputi wong-wong niku

## 68:43

Pandangan wong-wong niku nûndûk ke bawa, wong-wong niku diliputi kehinoan. serto selesernyo wong-wong niku kerehîn (di dunio) diseru peranti besûjûd, sewaktu wong-wong niku sehat (tapi wong-wong niku nano namelkenyo).

## 68:44

dades serenkela (ya Muhammad) kepado-Kulo (ûrûsan) wong-wong yên nustoke kelapan niki (Al Quran). Kagek Kame’ ayun narîk wong-wong niku dengên berangsûr-angsûr (ke ara kebinasoan) dari ara yên nano wong-wong niku wikan,

## 68:45

serto Kulo ngesung tanggu kepado wong-wong niku. Selesernyo rencano-Kulo tegû nian.

## 68:46

Atawa niko (Muhammad) nedo upa kepado wong-wong niku, sehinggo wong-wong niku diberati dengen utang?

## 68:47

Atawa wong-wong niku wikan dengen ilmu yên ghaib, sampun niku wong-wong niku nûlîskenyo?

## 68:48

dades besabarla niko (hei Muhammad) tehadep ketetepan Tuhan niko, serto nano angsal niko ma’kayo wong (Yunus) yên wênten di jerû (perût) iwak ketiko dio bedo’a sedeng atinyo sedî.

## 68:49

Kalu sekironyo dio nano gancang angsal nikmat dari Tuhannyo, nian-nian dio dicampa’ke ke tana tandus dengen tecelo.

## 68:50

sampun niku Tuhannyo mîlînyo serto nadeskenyo temasûk wong-wong yên sale.

## 68:51

serto selesernyo wong-wong kafîr niku ampîr ngelîncîrke niko dengên pandangan wong-wong niku, katiko wong-wong niku ngerungu Al Quran serto wong-wong niku bekelap: "Selesernyo dio (Muhammad) niku wong yên gilo" [^1048] .

[^1048]: Nurut kebiasoan yên tedades di tana Arab, sesios wong angsal minasoke binatang atawa wong ngên nujuke pandangannyo yên tajam. Hal niki ayûn didamelke pulo' kepado Nabi Muhammad s.a.w., tapi Allah meliharonyo, sehinggo tehindar dari bahaya niku, sema’pundi disemayoke Allah jerû surat Al Maidah ayat 67. Kekuatan pandangan mato niku pado maso ma’niki dinten diwawôi ngên hypnotisme.

## 68:52

serto Al Quran niku nano lian cuma peringetan peranti sedanten umat.

## 69:1

Dinten kiamat [^1049]

[^1049]: Al Haaqaah nurut bahaso retinyo yên cengki tedades. dinten kiamat dinamoke Al Haaqqah kerno Dia cengki tedades.

## 69:2

Napi dio dinten kiamat niku?

## 69:3

serto wikan dak niko napidio dinten kiamat niku?

## 69:4

Kaum Tsamud serto 'Aad sampun nustoke dinten kiamat. [^1050]

[^1050]: Al Qaari'ah nurut bahaso retinyo yên genterke ati, dinten kiamat dinamike Al Qaari'ah kareno Dio genterke ati.

## 69:5

wênten jugo kaum Tsamud, dades wong-wong niku sampun dibinasoke dengen suaro yên luar biaso. [^1051]

[^1051]: Petir yên keras nian yên nyebabke suara yên ngguntur yên angsal ngancurke.

## 69:6

wênten jugo kaum 'Aad dades wong-wong niku sampun dibinasoke dengen angin yên dingin jugo kenceng,

## 69:7

yên Allah nimpoke angin niku kepado wong-wong niku selambat pitu malem serto wolu dinten nano pûtûs; dades niko ningal kaum 'Aad pado waktu niku padem begelimpangan peca’ wong-wong niku wênten pohon kurmo yên sampun kosong (lapuk).

## 69:8

dades niko nano ningali sesios wong saos yên tinggal di antaro wong-wong niku. [^1052]

[^1052]: Wong-wong niku abîs diancûrke sami sekali serto nano wênten keturunan

## 69:9

serto sampun rawû Fir'aun serto wong-wong yên sedêrêngnya serto (pendûdûk) negeri-negeri yên dijûngkîr balî’ke kareno kesalahan yên ageng. [^1053]

[^1053]: umat-umat kerehen yên ngingkari nabi-nabi ma’kayo kaum shaleh, kaum Syu'aib serto lian-lian serto negeri-negeri yên dijungkir bali’ke nikula negeri-negeri kaum Luth. padohal kesalahan yên didamelke wong-wong niku nikula nustoi sedanten rasul.

## 69:10

dades wong-wong niku nurhakoi rasul Tuhan wong-wong niku, sampun niku Allah nyikso wong-wong niku dengen siksoan yên keras nian.

## 69:11

Selesernyo Kame’, ketiko banyu sampun munggah (sampî ke gunung) Kame’ makto (nenek moyang) niko [^1054] , ke jerû baito,

[^1054]: Yên dibakto jerû baito Nabi Nuh peranti diselametke nikula keluargo Nabi Nuh serto wong-wong yên mukmin selian anaknyo yên durhako.

## 69:12

supayo Kame’ dadeske peristiwo niku peringetan peranti niko serto supayo dipasati oleh kupîng yên ayun ngerungu.

## 69:13

dades napibilo sangkakala ditiup sios tiûpan [^1055]

[^1055]: Tiupan yên bungaran yên pado waktu niku alam semesto dades ancûr.

## 69:14

serto diangkatla bumi serto gunung-gunung, sampun niku dibentûrke keduonyo sios bentûran.

## 69:15

dades pado dinten niku tedadesla dinten kiamat,

## 69:16

serto tebelala langit, kareno pado dinten niku langit dades lema.

## 69:17

serto malêikat-malêikat wênten di penjuru- penjuru langit. serto pado dinten niku wolu malêikat nyûnjûng 'Arsy Tuhan niko di pucu’ (kepala) nyo.

## 69:18

Pado dinten niku niko diadepke (kepado Tuhan niko), nano sesios pun dari kewêntenan niko yên tesingit (peranti Allah).

## 69:19

wêntenpun wong-wong yên disungke kepadonya kitabnyo [^1056] dari sebela kanannyo, dades dio bekelap: "embil-la, bacola kitab kulo (niki)".

[^1056]: catetan amalan damelannyo.

## 69:20

Selesernyo kulo yakin, bahwo selesernyo kulo ayun manggî hisab tehadep awa' kulo.

## 69:21

dades wong niku wênten jerû keurîpan yên diridhoi,

## 69:22

jerû suargo yên dûwûr,

## 69:23

buah-buahannyo parak,

## 69:24

(kepado wong-wong niku dikelapke): "Nedo serto ngumbila dengen sedep disebabke amal yên sampun niko damelke pado dinten-dinten yên sampun sampun niku".

## 69:25

wêntenpun wong yên disungke kepadonya kitabnyo dari sebela kirinyo, dades dio bekelap: "Aduh alangke saênyo kironyo nano disungke kepado kulo kitab kulo (niki).

## 69:26

Sehinggo kulo nano wikan ma’pundi hisab tehadep awa' kulo.

## 69:27

Ya’wa kironyo kepademan nikula yên nyampunke sedanten sesios.

## 69:28

Harto kulo sekali-kali nano ngesung manfaat kepado kulo.

## 69:29

kekuasoan kulo sampun ilang daripado kulo"

## 69:30

(Allah befirman): "cekella dio sampun niku belenggula tangannyo ke lehernyo.

## 69:31

Sampun niku melebetla dio ke jerû api nerako yên menyalo-nyalo.

## 69:32

Sampun niku belîtla dia dengen rantî yên panjangnyo pitu pûlû hasto.

## 69:33

Selesernyo dio kerehîn nano beriman kepado Allah Yên Maha Ageng

## 69:34

Serto jugo dio nano norong (wong lian) peranti ngesung nedo wong mîskîn.

## 69:35

Dades pado dinten niki di ngeriki nano wênten sios réncang saos perantinyo.

## 69:36

serto nano wênten (pulo') yên nedonyo kacowali dari dara serto nana.

## 69:37

Nano wênten yên menedonyo kacowali wong-wong yên bedoso.

## 69:38

dades Kulo besumpa dengen napi yên niko tingali.

## 69:39

serto dengen napi yên nano niko tingali.

## 69:40

Selesernyo Al Quran niku wêntenla nian-nian wahyu (Allah yên ditûrûnke kepado) Rasul yên mulio,

## 69:41

serto Al Quran niku dêdêla kelapan sios penyair. Setîtî’ sekali niko beriman kepadonyo.

## 69:42

serto dêdênyo pulo' kelapan tukang tenung. Setîtî’ sekali niko ngembil pelajaran daripadonyo.

## 69:43

Io wêntenla wahyu yên ditûrûnke dari Tuhan semesto alam.

## 69:44

Seandainyo dio (Muhammad) ngewênten-wênteke sebagîan kelapan peranti (nami) Kame’,

## 69:45

Cengki Kame’ cekel dio pado tangan kanannyo. [^1057]

[^1057]: Kame’ sung tindakan yên sekeras-kerasnyo.

## 69:46

Sampun niku Kame’ potong urat tali jantungnyo.

## 69:47

Dades nano wênten sios wong pun dari niko yên angsal ngalangi (Kame’), dari pemotongan urat nadi niku.

## 69:48

Serto selesernyo Al Quran niku pelajaran peranti wong-wong yên betakwa.

## 69:49

Serto selesernyo Kame’ wikan bahwo di antaro niko wênten wong yên nustoke (nyo).

## 69:50

Serto selesernyo Al Quran niku dades penyeselan peranti wong-wong kafîr (di akhirat).

## 69:51

Serto selesernyo Al Quran niku keleseran yên diyakini.

## 69:52

Dades betasbîla dengen (ngelap) nami Tuhan niko yên Maha Ageng.

## 70:1

Sios wong betakên rawûnyo azab yên cengki tedades.

## 70:2

Peranti wong-wong kafîr, yên nano wênten sios wong wikan nula’nyo

## 70:3

(Yên rawû) dari Allah, yên wênten enggon- enggon munggah.

## 70:4

Malêikat-malêikat serto Jibril munggah (ngadep) kepado Tuhan, jerû sedinten yên kadarnya sêket ribu taun. [^1058]

[^1058]: Sedanten malaêkat-malaêkat serto Jibril kalu ngadep Tuhan nedo waktu sios dinten. Napibilo didamelke ole wong, nedo waktu sêkêt pulu ribu taun.

## 70:5

dades besabarla niko dengen kesabaran yên saê.

## 70:6

Selesernyo wong-wong niku ningali siksoan niku tebî (mustahil).

## 70:7

Sedengke Kame’ ningalinyo para’ (cengki tedades).

## 70:8

Pado dinten sewaktu langit dades ma’kayo leburan perak,

## 70:9

Serto gunung-gunung dades ma’kayo bulu (yên beterbangan),

## 70:10

Serto nano wênten sios wong réncang akrab nakênke rêncangnyo,

## 70:11

Sedeng wong-wong niku salîng mandang. Wong kafîr kepêngên kalu sekironyo dio angsal nebûs (awa'nyo) dari azab dinten niku dengen budak-budaknyo,

## 70:12

Serto semanyo serto dûlûrnyo,

## 70:13

Serto sanak-kadangnyo yên ngelindunginyo (di dunio).

## 70:14

Serto wong-wong di bumi sedantennyo, sampun niku (ngarepke) tebûsan niku wikan nyelametkennyo.

## 70:15

Sekali-kali nano wikan danten, Selesernyo nerako niku nikula api yên mûrûp

## 70:16

Yên ngocê’ kulît kepala’,

## 70:17

Yên ngulemi wong yên melakangi serto yên melêngos (dari agami),

## 70:18

Serto ngeraȗp (harto bendo) sampun niku nyimpennyo. [^1059]

[^1059]: Wong yên nyimpen hertonyo serto nano ayun metuke zakat serto nano pulo' nafkakenyo ke jalan yên lese

## 70:19

Selesernyo wong-wong diciptoke biaso ngerûtûk

## 70:20

Napibilo dio ditimpo kesusahan dio bekelû kesa,

## 70:21

serto kalu dio nemu yên saê (herto) dio kentût genggem.

## 70:22

kacuali wong-wong yên nega’ke semayang,

## 70:23

wong-wong niku tetep nega’ke semayangnyo,

## 70:24

serto wong-wong yên jerû hertonyo wênten dicawêske bagîannyo.

## 70:25

Peranti wong (miskin) yên nedo serto wong yên nano nedo,

## 70:26

serto wong-wong yên pecayo dinten pembalesan,

## 70:27

serto wong-wong yên takut dengen azab Tuhannyo.

## 70:28

Selesernyo, tehadep azab Tuhan wong-wong niku, nano wênten sios wong yên ngeraso aman (dari kerawûannyo).

## 70:29

Serto wong-wong yên meliaro pekakasnyo,

## 70:30

kacowali tehadep sema-sema wong-wong niku atawa budak-budak yên wong-wong niku hek-i [^1060] , dades selesernyo wong-wong niku nano tecelo.

[^1060]: Budak-budak tumbasan yên angsal jerû peperangan dengên wong kafîr, dêdê buda’ tumbasan yên angsal di luar peperangan. jerû peperangan dengên wong-wong kafîr niku, betino-betino yên ditawan biasonyo dibagî-bagîke kepado kaum muslimin yên tumut jerû peperangan niku, serto kebiasoan niki dêdêla sios yên diwajibke. Imam angsal ngelarang kebiasoan niki. Maksudnyo: budak-budak yên diwênteni yên domiknyo nano tumut tetawan besami-semanyo.

## 70:31

Sinten saos ngerunut yên di balik niku [^1061] , dades wong-wong niku nikula wong-wong yên tepeliwat.

[^1061]: Maksudnyo: zina, homoseksual, lesbian.

## 70:32

Serto wong-wong yên meliaro amanat-amanat (yên dipikulnyo) serto janjinyo.

## 70:33

Serto wong-wong yên ngesungke kesaksiannyo.

## 70:34

Serto wong-wong yên meliaro semayangnyo.

## 70:35

wong-wong niku niku (kekel) di suargo jugo dimulioke.

## 70:36

Ngapo wong-wong kafîr niku nguber niko,

## 70:37

Dari kanan serto dari kiri dengen gerombol-gerombol.

## 70:38

Napi saben wong dari wong-wong kafîr niku kepêngên melebet ke jerû suargo yên kebek kenikmatan?,

## 70:39

Sekali-kali nano! Selesernyo Kame’ ciptoke wong-wong niku dari napi yên wong-wong niku sampûn ma’lûm [^1062] .

[^1062]: Yen dimaksud dengen ayat niki nikula bahwo wong-wong kafir niku diciptoke Allah dari mani peranti beriman serto betakwa kepado Nyo, ma’kayo yên dikelapke ole Rasul. dades kalu wong-wong niku nano beriman nano berhak melebet suargo.

## 70:40

dades Kulo besumpa dengen Tuhan yên ngatur enggon mûncûl serto tebenemnyo matoari, bulan serto bintang; selesernyo Kame’ cengki angsal.

## 70:41

Peranti ngenti (wong-wong niku) dengen kaum yên langkung saê dari wong-wong niku, serto Kame’ sekali-kali nano wikan dita’lȗ’ke.

## 70:42

dades tala’kela wong-wong niku tenggelem (jerû kebatîlan) serto beuca’-uca’ sampî wong-wong niku kepanggî dinten yên diancamke kepado wong-wong niku,

## 70:43

(Nikula) pado dinten wong-wong niku metu dari kubur dengen tegesa-gesa’ ma’kayo wong-wong niku kêsa na’ ngadep kepado behalo-behalo (sewaktu di dunio),

## 70:44

Peningalan wong-wong niku tetûndû’ ke bawa dilȋngkȗpi kehinoan. Nikula dinten yên kerehînnyo diancamke kepado wong-wong niku.

## 71:1

Selesernyo Kame’ sampun ngûtûs (Nabi) Nuh kepado kaumnyo (dengen merintake):"Sûng la kaum niko peringetan sedêrêng rawû kepadonyo azab yên pedî",

## 71:2

Nuh becerios: "Wahai kaum kulo, selesernyo kulo niki wong yên ngesung peringetan, yên nyelaske kepado niko,

## 71:3

(Nggê) sembala ole niko Allah, betakwala dengen Dio serto taatla kepado kulo,

## 71:4

niscayo Allah bakal ngampuni sebagîan doso-doso niko serto ngûndûrke niko (manjangke umur niko) sampî pado bates waktu yên ditentuke. Selesernyo ketetepan Allah napibilo sampun rawû nano wikan di ûndûrke, kalu niko ma’lum”

## 71:5

Nuh becerios: "Ya Tuhan kulo selesernyo kulo sampun nyeru kaum kulo wengi serto siang,

## 71:6

dades seruan kulo niku nano namba (iman) wong-wong niku, justeru wong-wong niku kesa ninggalke kulo (dari keleseran).

## 71:7

Serto selesernyo saben kali kulo beda’wah ke wong-wong niku (kepado iman) supayo niko ngampuni wong-wong niku, Wong-wong niku nyumpelke jerijinyo ke jerû kupingnyo serto nyelubungke kelambi (ke rainyo) serto wong-wong niku teka’ serto bongka’ nian.

## 71:8

Sampun niku selesernyo kulo sampun nyeru wong-wong niku (kepado iman) dengên caro terang-terangan [^1063]

[^1063]: Tingali surat Al Mu'minun ayat 12, 13 serto 14

## 71:9

Sampun niku selesernyo kulo (beda’wah) wong-wong niku (lagi) dengên terang-terangan serto dengên singit-singitan.

## 71:10

dades kulo cerioske kepado wong-wong niku: 'Nyatu ampunla kepado Tuhan niko, selesernyo Dio niku Maha Pengampûn,

## 71:11

Cengki Dio bakal nûrûnke ujan deres kepado niko dari langit,

## 71:12

Serto Dio Bakal nambai harto serto ana’-ana’ niko, serto nyaweske kebon-kebon serto sungi-sungi buat niko.

## 71:13

Napi sebab niko nano takut dengen keagengan Allah?

## 71:14

Padohal Dio selesernyo sampun ngawê’ niko pado pinten-pinten tingkatan (kedadesan).

## 71:15

Napi niko nano ningali ma’pundi Allah sampun nyiptoke tûjû langit belapȋs-lapȋs.

## 71:16

Serto Allah di ngeriku ngawe’ bulan sebagî cahayo serto ndadeske matoari sebagî obor?

## 71:17

Serto Allah numbûke niko dari tana dengên begûyûr,

## 71:18

sampun niku Dio mantû’ke niko ke jerû tana serto cengki metuke niko (pado dinten kiamat).

## 71:19

Serto Allah ndadeske bumi buat niko sebagî hamparan,

## 71:20

supayo niko bejalan-jalan ngider di jalan- jalan yên luas di bumi niku".

## 71:21

Nuh becerios: "Ya Tuhan kulo, selesernyo wong-wong niku sampun durhako dengen kulo serto sampun numuti wong-wong yên harto serto budak-budaknyo cuma nambai kerugiannyo saos,

## 71:22

serto wong-wong niku ngedamel tipu-daya yên teliwat ageng".

## 71:23

Serto wong-wong niku becerios: "Sekali-kali nano angsal niko ninggalke (penyembahan) tuhan-tuhan niko serto sekali-kali nano angsal pulo' niko ninggalke (penyembahan) wadd,serto nano pula suwwa', yaghuts, ya'uq serto nasr".

## 71:24

Serto leser nian, wong-wong niku sampun nyasarke kata wong-wong; serto kulo nyatu Niko nano nambai lagi buat wong-wong zalim itu seliannyo dari kesasar.

## 71:25

Kereno kesalahan-kesalahan wong-wong niku, wong-wong niku dilelepke, sampun niku dibenyu’ke ke jerû nerako, dades wong-wong niku nano wênten penûlûng wong-wong niku lian dari Allah\[1521].

## 71:26

Nuh becerios: "Ya Tuhan kulo, kulo nyatu Niko nano tala’ke wong di antaro wong-wong kafîr niku tinggal di pucu’ bumi walau cuma sios.

## 71:27

Selesernyo kalu Niko tala’ke wong-wong niku tinggal, niscaya wong-wong niku ayun nyasarke hambo-hambo Niko, serto wong-wong niku nano ayun ngelahîrke selian anak yên bedamel ma'siat jugo nano wikan besyûkûr..

## 71:28

Ya Tuhan kulo! ampunila kulo, embik abah kulo, wong yên melebet ke rompo’ Kulo dengên beriman serto sedanten wong yên beriman lanang serto wadon. Serto mugi Niko nano nambake perati wong-wong yên zalim niku selian tumpes-melepes".

## 72:1

Cerioskela (ya Muhammad): "Sampûn diwahyuke kepado kulo selesernyo: sampûn nenger sekûmpûlan jȋn (sami Al Quran), sampun niku jȋn-jȋn niku becerios: Selesernyo kame’ sampûn nengerke Alquran yên na’jûbke,

## 72:2

(Yên) ngesûng hidaya kapado jalan yên leser, dades kame’ beriman kepado-Nyo. serto kame’ sekali-kali nano ayûn nyekutuke dengên Tuhan kame’dengen sios napi saos,

## 72:3

serto selesernyo Maha Tinggi keagengan Tuhan kame’, Dio nano besêma serto nano (pulo') beranak.

## 72:4

serto selesernyo: wong yên buyan dari kame’ sesampun niku becerios yên tepeliwat kepado Allah, [^1064]

[^1064]: Ngelapke bahwo Allah wênten sema jugo anak. Nurut Ibnu Katsir kelapan niki dikelapke sedêrêng jin niku melebet Islam.

## 72:5

serto selesernyo kame’ nyangko, bahwo wong serto jȋn sekali-kali nano ayûn nyerioske kelapan yên bohong tehadep Allah.

## 72:6

Serto selesernyo wênten wong-wong lanang di antaro manusio nyatu pelindungan [^1065] kepado jîn lanang di antaro jîn, dades jîn-jîn niku nadeske wong-wong niku langkung durhako.

[^1065]: wênten di antaro wong-wong Arab kalu wong-wong niku ngelintasi enggon yên sunyi, dades wong-wong niku nedo pelindûngan kepado jin yên wong-wong niku anggep kuaso di enggon niku.

## 72:7

Serto selesernyo jîn-jîn niku nyangko ma’kayo sangkoan niko (wong-wong kafîr Mekah), bahwo Allah sekali-kali nano ayun mbangkîtke sinten saos (pado dinten kiamat)..

## 72:8

serto selesernyo kame’ sampûn nyobo ngeraba’i/nginté (resio) langit, dades kame’ naoninyo penu dengen penjagoan yên kuat serto pana-pana api,

## 72:9

serto selesernyo kame’ kerȋhîn wikan nûdûki bepinten enggon di langit niku supayo ngerunguke (kabar-kabarnyo). Tapi dinten ma’niki [^1066] sinten saos yên (nyobo) ngerunguke (ma’kayo niku) tentu ayûn kepanggî pana api yên ngintȋ (peranti nunu- nyo).

[^1066]: waktu sesampun Nabi Muhammad s.a.w. diutus dades rasul.

## 72:10

Serto selesernyo kame’ (jȋn) nano wikan (dengen penjagoan niku) napi keburukan yên dikenda’i wong yên di bumi atau Tuhan wong-wong niku ngenda’i yên saê peranti wong-wong niku.

## 72:11

Serto selesernyo di antaro kame’ wênten wong-wong yên sole serto di antaro kame’ wênten (pulo') yên nano ma’niku halnyo. Wêntenla kame’ makȋ jalan yên nano sami.

## 72:12

Serto selesernyo kame’ ma’lûm bahwo kame’ sekali-kali nano wikan ngȋcûlke awa' (dari kekuasoan) Allah di muko bumi serto sekali-kali nano (pulo') wikan ngȋcûlke awa' (daripado)Nyo dengên belari.

## 72:13

Serto selesernyo kame’ tatkalo nenger hidaya (Al Quran), kame’ beriman kepado-Nyo. Sinten saos beriman kepado Tuhannyo, dades dio nano wedhi dengen pengirangan pahalo serto nano (takut pulo') dengen penambahan doso serto kesalahan.

## 72:14

Serto selesernyo di antaro kame’ wênten jȋn-jȋn yên taat serto wênten (pulo') jȋn-jȋn yên nyimpang dari keleseran. Sinten saos yên taat, dades wong-wong niku sampun mili jalan yên lempeng.

## 72:15

Peranti jȋn yên nyimpang dari keleseran, dades dio dades kayu api peranti nerako Jahannam.

## 72:16

Serto sekironyo: kalu jîn-jîn niku tetep melaku lempeng di jalan niku (igamo Islam), niscayo Kame’ ayun cûrûke kepado jȋn-jȋn niku banyu yên seger (rezki yên kata).

## 72:17

Dengen caro niku Kame’ ngesung ujian kepado jȋn-jȋn niku. Serto sinten saos yên melengos dari peringetan Tuhannyo, niscaya ayun dilebetke-Nyo ke jerû azab yên berat nian.

## 72:18

Serto selesernyo mesjid-mesjid niku peranti nyemba Allah. dades nano angsal niko nyemba sesios napi saos di jerûnyo lian daripado (nyemba) Allah.

## 72:19

Serto selesernyo tatkalo hamba Allah (Muhammad) tega’ nyemba-Nyo (ndamelke ibadat), ampîr saos jȋn-jȋn niku desek-desekan ngerûbûninyo.

## 72:20

Cerioskela: "Selesernyo kulo cuma nyemba Tuhan kulo serto kulo nano nyekutuke sesios napi saos dengên Dio".

## 72:21

Cerioskela: "Selesernyo kulo nano kuaso ngerawûke sios saos kemudharatan kepado niko serto nano (pulo') kemanfaatan".

## 72:22

Cerioskela (ya Muhammad): "Selesernyo kulo nano wênten sios napi saos yên ngelindungi kulo dari (azab) Allah serto kulo nano wikan nyari enggon belîndûng selian daripado-Nyo".

## 72:23

Kulo cuma nyampîke (peringetan) dari Allah serto risalah-Nyo. serto sinten saos yên nurhakoi Allah serto Rasul-Nyo dades selesernyo perantinyola nerako Jahannam, wong-wong niku mantep di jerûnyo selambat-lambatnyo.

## 72:24

Sehinggo kalu wong-wong niku ningali azab yên diancamke kepado wong-wong niku, dades wong-wong niku wikan naoni sinten yên langkung lema penolongnyo serto langkung setȋtȋ’ bilangannyo.

## 72:25

Cerioskela: "kulo nano wikan, napi azab yên diancamke kepado niko niku sampûn parak atau Tuhan kulo netepke waktunyo maler panjang?".

## 72:26

Dio (Allah) Maha Naoni hal-hal yên ghaib, tapi Dio nano ningalke kepado sios wong pun tentang yên ghaib niku.

## 72:27

Kecuali kepado Rasul yên diridho’i-Nyo, dades selesernyo Dio ngêngkên penjago-penjago (malêikat) di luan serto di burinyo.

## 72:28

Supayo Dio wikan, bahwo selesernyo Rasul-rasul niku sampûn nyampîke risala-risala Tuhannyo, sedengke ilmu-Nyo ngelingkûpi napi yên wênten pado wong-wong niku, serto Dio ngîtûng sios-sios sedantennyo.

## 73:1

Wahai wong yên bekemul (Muhammad),

## 73:2

Tega’ke malem (peranti semayang) di, kecuali [^1067] setîtî’ (daripadonyo),

[^1067]: Sembahyang dinten niki mulo-mulo wajib, sedêrêng turun ayat ke 20 jerû surat niki. Sesampun tûrunnyo ayat ke 20 niki hukumnyo dades sunat.

## 73:3

Setenganyo atau kirang setîtî’.

## 73:4

Atau langkung dari setenga. Serto bacola Al Quran niku dengên tartil.

## 73:5

Selesernyo Kame’ ayun nurunke kapado niko cerios yên berat.

## 73:6

Selesernyo tangi di dinten dalu niku langkung kuat bekasnyo (ngisi jiwo) serto langkung tegû bacoannyo.

## 73:7

Selesernyo pado siang dinten niko siget dengen ûrûsan yên panjang (kata).

## 73:8

Serto kelapke/imut nami Tuhan niko, serto beribadatla kepado-Nyo dengên penu ketekunan.

## 73:9

(Dio-la) Tuhan masyrik(di Timur) serto maghrib (di Barat), nano wênten Tuhan (yên berhak disemba) lian dari Dio, dades embilla Dio sebagî Pelindûng.

## 73:10

Serto besabarla tehadep napi yên wong-wong cerioske serto tebîla dari wong-wong niku dengên caro yên saê.

## 73:11

Serto lanta’kela Kulo (saos) betindak tehadep wong-wong yên mudike niko, wong-wong yên wênten sedanten kemewahan, serto sungla wong-wong niku penengguhan sedenget saos.

## 73:12

Selesernyo punyo Kame’ wênten belenggu- belengguyên berat serto nerako yên mûrûp.

## 73:13

Serto tedoan yên nyumpel di gorokan serto azab yên pedî.

## 73:14

Pado dinten bumi serto gunung-gunung beguncangan, serto dadesla gunung-gunung niku tûmpûkan-tûmpûkan pasîr yên belambûran.

## 73:15

Selesernyo Kame’ sampûn ngûtus kepado niko (hei wong kafîr Mekah) sios rasul, yên dades saksi tehadep niko, ma’kayo Kame’ sampun ngûtûs (kerȋhîn) sios Rasul kepado Fir'aun.

## 73:16

Dades Fir'aun nurhakoi Rasul niku, sampun niku Kame’ sikso dio dengên siksoan yên berat.

## 73:17

Dades ma’pundi niko ayun angsal meliaro awa' niko kalu niko tetep kafîr kepado dinten yên dadeske budak-budak alȋt beruban.

## 73:18

Langit dades peca bela pado dinten niku. Wêntenla janji-Nyo niku cengki tedades.

## 73:19

Selesernyo nikila sios peringetan. dades sinten saos yên ngenda’i niscayo io ngembȋl jalan (yên nyampîkennyo) kepado Tuhannyo.

## 73:20

Selesernyo Tuhan niko naoni bahwasonyo niko (Muhammad) tegak (sembahyang) kirang dari dua-pertigo wengi, atawa separu malem atawa sepertigonyo serto (ma’niku pulo') segolongan dari wong-wong yên besami niko. Serto Allah netepke ukuran malem serto siang. Allah naoni bahwo niko sekali-kali nano angsal nentuke wates-wates waktu-waktu niku, dades Dio ngesung keringanan kepado niko, kereno niku bacola napi yên cepa’ (bagȋ niko) dari Al Quran. Dio wikan bahwo ayun wênten di antaro niko wong-wong yên sakît serto wong-wong yên melaku di muko bumi ngerunut sebagîan karunio Allah; serto wong-wong yên lian lagi beperang di jaserto Allah, dades bacola napi yên muda (peranti niko) dari Al Quran serto tega’kela semayang, bayarla zakat serto sungkela pinjeman kepado Allah pinjeman yên saê. serto kesaêan napi saos yên niko damelke peranti awa' niko dari yên saê niscayo niko nerimo (balesan)nyo di sisi Allah sebagî balesan yên langkung saê serto yên langkung ageng pahalonyo. Serto nyatula ampunan kepado Allah; selesernyo Allah Maha Pengampun serto Maha Penyayang.

## 74:1

Hei wong yên bekemul ,

## 74:2

bangunla, sampun niku sung peringetan!

## 74:3

serto Tuhan niko agungkela!

## 74:4

serto kelambi niko bersîkela,

## 74:5

serto damelan dosa tinggalkela,

## 74:6

serto janganlah niko ngesung (dengen maksud) angsal (balasan) yên langkung kata

## 74:7

Serto peranti (menuhi perinta) Tuhan niko, sabarla.

## 74:8

Napibilo ditiup sangkakala,

## 74:9

dades waktu niku wêntela waktu (rawunya) dinten yên saro,

## 74:10

peranti wong-wong kafir male nano muda.

## 74:11

lanta’la Kulo betinda’ terhadap wong yên Kulo sampun nyiptoke dewe’.

## 74:12

Serto Kulo dadeske perantinyo herto bendo yên kata,

## 74:13

serto anak-anak yên sesampun niku besami dio,

## 74:14

serto Kulo lapangke perantinyo (rezeki serto kekuasaan) dengen selapang-lapangnyo,

## 74:15

sampun niku dio ayun nian supaya Kulo nambanyo

## 74:16

Sesios kali nano (ayun Kulo tamba), kereno selesernyo dio nentang ayat-ayat Kame’ (Al Quran).

## 74:17

Kulo ayun mebaninyo dengen pendakian yên nyaroke.

## 74:18

Selesernyo di sampun mîkîrke serto netepke (napi yên ditetepkenyo),

## 74:19

dades celakola dio! Ma’pundi dio netepke?,

## 74:20

sampun niku celakola dio! Ma’pundi nian dio netepke?,

## 74:21

sampun niku dio mîkîrke,

## 74:22

sesampun niku dio bemasem muko serto merengut,

## 74:23

sampun niku dio melengos (dari keleseran) serto nyombongke awa’,

## 74:24

sampun niku dio bekelap: "(Al Quran) niki nano lian cuman sihir yên dipelajari (dari wong-wong kerîhîn),

## 74:25

niki nano lian cuman kelapan wong".

## 74:26

Kulo ayun masu’kenyo ke (nerako) Saqar.

## 74:27

Wikan nano niko napi (nerako) Saqar niku?

## 74:28

Saqar niku nano ninggalke serto nano miarke.

## 74:29

(Nerako Saqar) wêntela dadesr kulit wong.

## 74:30

Serto di pûcû’nyo wênten sembilan belas (malaikat penjago).

## 74:31

Serto nano Kame’ dadeske penjago nerako niku melianke dari malaêkat: serto nanola Kame’ dadeske bilangan wong-wong niku niku melianke dades cobaan peranti wong-wong kafir, supaya wong-wong yên disung Al-Kitab dades yakin serto supaya wong yên beriman tamba imannyo serto supaya wong-wong yên disung Al Kitab serto wong-wong mukmin niku nano ragu-ragu serto supaya wong-wong yên di atinyo wênten penyakit serto wong-wong kafir (ngelapke): "Napi yên diayunke Allah dengen bilangan niki sebagai sios perumpamoan?" Ma’nikula Allah miarke sesat wong-wong yên dikenda-iNyo serto ngesung petunju’ kepada sinten yên dikehennanoi-Nya. Serto nano ada yên wikan tentero Tuhan niko melianke Dia dewe’. Serto Saqar niku nano lian cuman peringetan peranti wong.

## 74:32

Sekali-kali nano, demi bulan,

## 74:33

serto demi malam ketiko sampun belalu,

## 74:34

serto subuh napibilo mulai terang.

## 74:35

Selesernyo Saqar niku wêntela sala sios bencano yên besa’ nian,

## 74:36

sebagî anceman peranti wong.

## 74:37

(Ya’niku) peranti sinten di antaro niko yên bekenda’ ayun maju atawa mundur.

## 74:38

Saben-saben awa’ bertanggung jawab pucu’ apa yên sampun diperbuatnya,

## 74:39

kecuali gugu’ kean,

## 74:40

berada di dalam surga, wong-wong niku tanya menanya,

## 74:41

tentang (keadaan) wong-wong yên berdosa,

## 74:42

"Napi yên memasukke niko ke dalam Saqar (neraka)?"

## 74:43

Wong-wong niku menjawab: "Kame’ dumin nano termasuk wong-wong yên namelke semayang,

## 74:44

serto kame’ nano (pulo’) ngesung nedo wong miskin,

## 74:45

serto wêntela kame’ ngelapke yên bathil, besami dengen wong-wong yên ngelapkenyo

## 74:46

serto wêntela kame’ mohongi dinten pembalesan,

## 74:47

nggût rawu kepado kame’ padem".

## 74:48

Dades nano beguno male peranti wong-wong niku syafa'at dari wong-wong yên ngesungke syafa'at.

## 74:49

Dades ngapo wong-wong niku (wong-wong kafir) melengos dari peringetan (Allah)?,

## 74:50

seayun-ayun wong-wong niku niku keledai liar yên lari tekejut,

## 74:51

lari daripado singa.

## 74:52

Bahke saben-saben wong dari wong-wong niku ayun supayo disung kepadonyo lembaran-lembaran yên tebuka’.

## 74:53

Sekali-kali nano. Selesernya wong-wong niku nano takut kepada negeri akhirat.

## 74:54

Sekali-kali nano demikian halnya. Selesernyo Al Quran niku wêntela peringatan.

## 74:55

Dades sinten saos ayun, niscayo dio ngambil pelajaran daripasertoya (Al Quran).

## 74:56

Serto wong-wong niku nano ayun ngambil pelajaran daripadonyo kecuali (kalu) Allah ngayuninyo. Dio (Allah) wêntela Tuhan Yên patut (kito) betakwa kepada-Nya serto berhak ngesung ampun.

## 75:1

Kulo besumpa dengen dinten kiamat,

## 75:2

serto Kulo besumpa dengên jiwo yên nyeseli (awa'nyo dewe')

## 75:3

Napi wong-wong nyangko, bahwo Kame’ nano wikan ngûmpûlke (lagi) tulang belulang?

## 75:4

Nano ma’niku, selesernyo Kame’ kuaso nyûsûn (kembali) jerijinyo dengên sempurno.

## 75:5

Tapi wong niku ayûn namelke maksiat nano pûtûs.

## 75:6

Dio betakên : "Kapan dinten kiamat niku?"

## 75:7

dades waktu mato tejelȋt (ketakûtan),

## 75:8

Serto kalu bulan sampûn ilang cahayonyo,

## 75:9

Serto matoari serto bulan dikûmpûlke,

## 75:10

Pado dinten niku wong-wong betakên: "Ke pundi enggon belari?"

## 75:11

Sekali-kali nano! Nano wênten enggon belindûng!

## 75:12

Cuma kepado Tuhan niko saos pado dinten niku enggon mantû’.

## 75:13

Pado dinten niku dikabarke kepado wong-wong napi yên sampûn didamelkenyo serto napi yên dilênokenyo.

## 75:14

Bahkan wong-wong niku dades saksi peranti awa'nyo dêwêk [^1068]

[^1068]: (Maksudnyo ayat niki iola, bahwo anggota-anggota badan wong dades saksi tehadep damelan yêng sampun wong-wong niku damelke ma’ kayo wênten jerû surat Nur ayat [^24]

## 75:15

Meskipun dio ngemukoke alesan-alesannyo.

## 75:16

Nano angsal niko ( Muhammad) ngera’ke ilat niko (buat maco Al Quran) kereno ayûn gancang-gancang (menguasai)nyo.

## 75:17

Selesernyo Kame’ yên ayun ngumpulkenyo (di dado niko) serto macokenyo.

## 75:18

dades, kalu Kame’ sampun telas macokenyo dades tumutila bacoannyo niku.

## 75:19

Sampûn niku, selesernyo ates tanggungan Kame’la penjelasannyo.

## 75:20

Sekali-kali nano angsal ma’niku. Selesernyo niko (hei wong-wong) nyintoi keuripan dunio,

## 75:21

Serto ninggalke (keuripan) akhîrat.

## 75:22

Rai-rai (wong-wong mukmin) pado dinten niku beseri-seri.

## 75:23

Kepado Tuhannyola wong-wong niku ningali.

## 75:24

Serto rai-rai (wong kafîr) pado dinten niku murem,

## 75:25

Wong-wong niku yakîn bahwo ayun ditimpoke kepadonyo bala’ yên keliwat dahsyat.

## 75:26

Sekali-kali nano angsal. Kalu nafas (sesios wong) sampûn (nesak) sampê ke gorokan,

## 75:27

Serto ditakênke (kepadonyo): "Sinten yên angsal ngewaraske?",

## 75:28

Serto dio yakîn bahwo selesernyo nikula waktu bepisah (dengen dunio),

## 75:29

serto betaut betîs (kiri) serto betîs (kanan) [^1069]

[^1069]: \[kareno hebatnyo penderitoan pado saat ayun padem serto ketakutan ayun ninggalke dunio serto ngadepi akhirat]

## 75:30

Kepado Tuhan niko saos pado dinten niku niko diburu.

## 75:31

dades dio (kerȋhȋn) nano ayûn ngeleserke (Rasul serto Al Quran) serto nano ayûn nega’ke semayang,

## 75:32

tapi dio mudike (Rasul) serto melêngos (dari keleresan),

## 75:33

sampun niku dio kêsa kepado beroyotnyo dengên bongka’ (congka’).

## 75:34

Celakola niko (hei wong kafîr) serto celakola niko,

## 75:35

sampun niku, celako bagȋ niko (hei wong kafîr), dades celakola niko.

## 75:36

Napi manusio nyangko, bahwo ia ayun ditala’ke ma’niku saos (nano wênten petanggung jawaban)?

## 75:37

Napi nano, dio kerȋhîn setetes mani yên ditumpake (ke jerû rahim),

## 75:38

Sampûn niku mani niku dades segumpel dara, sampun niku Allah nyiptokenyo, serto nyempurnokenyo,

## 75:39

dades Allah dadeske daripadonyo sepasang: sertoang serto wadon.

## 75:40

Napi dedenyo (Allah yên bedamel) ma’niku bekuaso (pulo') nguripke wong padem?

## 76:1

Napi sampun rawû peranti wong sios kali waktu dari maso (yen teliwat panjang), sedeng dio waktu niku dêrêng kalo dicerioske?

## 76:2

Selesernyo Kame’ sampun nyiptoke wong dari setetes mani yên becampûr (Maksudnyo: becampûr antaro bȋbȋt lanang dengen wadon) yên Kame’ ayûn ngujinyo (dengen perênta serto tegahan), dades Kame’ dadeske dio nenger serto ningali.

## 76:3

Selesernyo Kame’ sampun nûnjû’ke jalan yên lempeng; wênten yên besyûkûr serto wênten pulo'’ yên kufur.

## 76:4

Selesernyo Kame’ nyawȋske peranti wong-wong kafîr: rantê, belenggu serto nerako yên mûrûp.

## 76:5

Selesernyo wong-wong yên bedamel kebajîkan bakal minum dari gelas (berisi minuman) yên campurannyo wêntenla banyu kafur \[Kafir wêntenla nami sios mato banyu di suargo yên banyunyo putî mambunyo sedep serto lema’ nian rasonyo]

## 76:6

(ya’ni) sumur (sumber toyo dijerû suargo) yên dari ngeriku hambo-hambo Allah minum, yên wong-wong niku wikan mancerkenyo, nuangkenyo dengen sesaê- saênyo.

## 76:7

Wong-wong niku mayar nazar serto takut ngen sios dinten yên azabnyo rato di pundi saos.

## 76:8

Serto wong-wong niku ngesungke tedoan yên didemeninyo kepado wong mîskîn, budak yatîm serto wong yên ditawan.

## 76:9

(cerios wong niku) :Selesernyo Kame’ ngesûng tedoan kepado niko cuma ngarepke keridhoan Allah, Kame’ nano kepéngén balesan dari niko serto nano pulo' terimo kasî (dari niko)

## 76:10

Selesernyo kame’ takut sami (azab) Tuhan kame’, pado dinten yên (di dinten niku) wong-wong berai kecût penu kesulîtan.

## 76:11

Dades Tuhan miaro wong-wong niku dari kesusahan dinten niku, serto ngesungke kepado wong-wong niku rai bedecar serto ragap.

## 76:12

Serto Dio ngesung balesan kepado wong-wong niku kereno kesabaran wong-wong niku (dengen) suargo (kelambi) sutero,

## 76:13

di ngeriku wong-wong niku lînggî besender di pucu’ dipan, nano ningali/ngerasoke di jerûnyo (terî’nyo) matoari serto nano pulo' kedinginan.

## 76:14

Serto naungan (pohon-pohon suargo niku) parak di pucuk sira wong-wong niku serto buahnyo dimudake metê’nyo.

## 76:15

Serto di-iderke kepado wong-wong niku mûkûn-mûkûn dari perak pialo-pialo yên bening ma’kayo kaco,

## 76:16

(y’ni) kaco-kaco (yên digawê’) dari perak yên sampun ditûlû’ke dengen wong-wong niku nano wênten mȋngsȋlnyo .

## 76:17

Di ngeriku wong-wong disung segelas minuman yên dicampur jahe.

## 76:18

Dibakto dari mato banyu suargo yên naminyo salsabil.

## 76:19

Serto wong-wong niku dikelilingi ole pelayan-pelayan mudo yên tetep mudo. Kalu niko ningalinyo, niko nyangko wong-wong niku, mutiaro yên betabûran.

## 76:20

Serto kalu niko ningali di ngeriko (suargo), niscayo niko bakal ningali segalo macem kenikmatan serto kerajoan yên ageng.

## 76:21

Wong-wong niku makê kelambi sutero alus warno ijo sutero kandel serto dipakêke kepado wong-wong niku geleng dari perak, serto Tuhan ngesungke kepado wong-wong niku minuman yên bersî/suci.

## 76:22

Selesernyo niki wêntenla balesan buat niko, serto usaho niko cengki disyukuri (disung balesan ole Allah).

## 76:23

Selesernyo Kame’ sampun nûrûnke Al Quran kepado niko (ya Muhammad) dengên begûyûr.

## 76:24

Dades besabarla niko buat (ngelaksanoke) hukum/ketetepan Tuhan niko, serto nano angsal niko tumut wong yên bedoso serto wong yên kafîr di antaro wong-wong niku.

## 76:25

Serto sebutla nami Tuhan niko pado (waktu) bênjing serto sôre.

## 76:26

Serto pado sebagîan dari wengi, dades sujudla kepado-Nyo serto memujiNyo pado bagian yên panjang di wengi dinten.

## 76:27

Selesernyo wong-wong niku (wong kafîr) demen yên gancang (keûrîpan dunio) serto nano peduli dinten yên berat (dinten akhirat).

## 76:28

Kame’ sampun ngawé’ wong-wong niku serto nguatke badan wong-wong niku; kalu Kame’ kenda’i, Kame’ genti (wong-wong niku) dengên gentian yên mêmper dengên wong-wong niku.

## 76:29

Selesernyo (ayat-ayat) nikila sios peringetan, dades sinten saos bekenda’ (kesaêan peranti awa'nyo) niscayo dio ngembîl jalan kepado Tuhannyo.

## 76:30

serto nikonano wikan (ngembȋl jalan nitu), kecuali bila dikenda’i Allah. Selesernyo Allah niku Maha Ma’lum jugo Maha Bijaksano.

## 76:31

Dio ngelenggeke sinten yên dikenda’i-Nyo ke jerû rahmat-Nyo (suargo). Serto buat wong-wong zalim dicaweske-Nyo azab yên pedî.

## 77:1

Demi (malaêkat-malaêkat [^1070] yên diûtûs buat makto kesaêan,

[^1070]: sebagian mufasir ngertike “demi angin yên dikîrîm

## 77:2

dades (malaêkat-malaêkat) yên terbang dengên kencengnyo [^1071]

[^1071]: Maksudnyo: terbang peranti ngelaksanoke kêngkênan Tuhannyo

## 77:3

serto (malaêkat-malaêkat) yên nyebarke (rahmat Tuhannyo) dengên seluas-luasnyo [^1072]

[^1072]: Di waktu malaêkat tûrûn peranti makto wahyu, sebagîan ahli tafsir bependapet, bahwo yêng dimaksûd dengên An nasyiraat wêntenla angin yêng betiûp dengên makto ujan.

## 77:4

serto (malaêkat-malaêkat) yên medoke (antaro yên hak serto yên bathil) dengen sejelas-jelasnyo,

## 77:5

serto (malaêkat-malaêkat) yên nyampîke wahyu,

## 77:6

buat nola’ alesan (yen mêlo) atawa alesan (ngesung peringetan),

## 77:7

selesernyo napi yên dijanjike kepado niko niku cengki dades.

## 77:8

Dades waktu bintang-bintang sampun dipademke,

## 77:9

serto waktu langit sampun dibela,

## 77:10

serto waktu gunung-gunung sampun diancûrke dades debu,

## 77:11

serto kalu Rasul-rasul sampun ditetepke waktunyo [^1073]

[^1073]: Maksudnyo: waktu peranti bekûmpûl besami-sami beserto umat wong-wong niku masîng-masîng

## 77:12

(Niscayo dicerioske kepadonyo:) "Sampê dinten napi ditanggûke (ngazab wong-wong kafîr niku)?"

## 77:13

sampî dinten kepûtûsan.

## 77:14

Serto napi niko wikan napidio dinten kepûtûsan niku?

## 77:15

Celako yên ageng pado dinten niku peranti wong-wong yên mudike (nano pecayo).

## 77:16

Napi niko nano imut Kame’ sampun numpeske wong-wong yên kerêhîn?

## 77:17

sampun niku Kame’ tumutke (azab Kame’ tehadep) wong-wong yên rawû di burinyo.

## 77:18

Ma’nikula Kame’ bedamel tehadep wong-wong yên bedoso.

## 77:19

Celako yên ageng pado dinten niku peranti wong-wong yên dustoke (keleseran).

## 77:20

Napi niko nano imut Kame’ nyiptoke niko dari toyo yên hino?

## 77:21

sampun niku Kame’ simpenke dio jerû enggon yên tegû (rahîm),

## 77:22

sampê waktu yên ditentuke,

## 77:23

sampun niku Kame’ tentuke (bentû’nyo), dades Kame’la yên nentuke paling saê.

## 77:24

Celako yên ageng pado dinten niku peranti wong-wong yên nustoke.

## 77:25

Napi niko nano imut Kame’ dadeske bumi (enggon) bekûmpûl,

## 77:26

wong-wong ûrîp serto wong-wong padem [^1074]

[^1074]: Maksudnyo: bumi ngûmpûlke wong-wong urip dipemukoannyo serto wong-wong padem jerû perûtnyo

## 77:27

serto Kame’ dadeske padonya gunung-gunung yên tinggi, serto Kame’ sung niko minum dengên toyo campa?

## 77:28

Celako yên ageng pado dinten niku peranti wong-wong yên mudike.

## 77:29

(Ayûn dicerioske kepado wong-wong niku pado dinten kiamat): "kêsala niko nyari napi yên niko budike kerêhîn (azab).

## 77:30

Kêsala niko angsal naungan (asep api nerako) yên punyo tigo cabang [^1075]

[^1075]: Yên dimaksud dengên naungan di ngeriki dêdêla naungan peranti betedû tapi asap api nerako yên ngewêntêni telu gejolak, Yakni di kanan, di kiri serto di pûcû’. niki retinyo bahwo azab niku ngepûng wong-wong kafîr dari sedanten penjuru.

## 77:31

yên nano ngelindungi serto nano pulo' nulak mûrûpnyo api nerako".

## 77:32

Selesernyo nerako niku nyembûrke kembang api ageng serto tinggi ma’kayo istana.

## 77:33

Peca’ irȋng-ȋrȋngan unto yên kuning.

## 77:34

Celako yên ageng pado dinten niku buat wong-wong yên mudike.

## 77:35

Nikila dinten, wong-wong niku nano wikan becerios.

## 77:36

serto wong-wong niku nano angsal ngesung alesan buat nyatu uzur.

## 77:37

Celaakoyên ageng pado dinten niku buat wong-wong yên dustoke.

## 77:38

Niki dio dinten kepûtûsan; (pado dinten niki) Kame’ ngûmpûlke niko serto wong-wong zaman kerêhîn.

## 77:39

Kalu niko wikan namelkw tipu dayo, dades damelkela (tipu daya niko) niku tehadep- Kulo.

## 77:40

Celako yên ageng pado dinten niku peranti wong-wong yên mudike.

## 77:41

Selesernyo wong-wong yên betakwa wênten jerû naungan (yên tedu) serto (wênten) mato- mato toyo (peranti minum).

## 77:42

serto buah-buahan yên wong-wong niku demeni.

## 77:43

(Dicerioske kepado wong-wong niku): "Nedo serto minumla niko sepuasnyo sebagî balesan dari napi yên sampun niko damelke".

## 77:44

Selesernyo ma’nikula Kame’ ngesung balesan kepado wong-wong yên bedamel saê.

## 77:45

Celako yên ageng pado dinten niku peranti wong-wong yên mudike.

## 77:46

(Cerioske kepado wong-wong kafîr): "Nedola serto besenang-senangla niko di waktu setȋtȋ’(di dunio); selesernyo nikola wong- wong yên bedoso".

## 77:47

Celako yên ageng pado dinten niku peranti wong-wong yên mudike.

## 77:48

Serto kalu dicerioske kepado wong-wong niku: "Rûkû’la”, niscayo wong-wong niku nano ayun rûkû' [^1076]

[^1076]: \[Sebagîan ahli tafsir ngelapke, bahwo yêng dimaksud dengên rûkû’ di ngeriki ya’ni tûndûk kepado kêngkênan Allah; sebagîan yêng liannyo ngelapke, Maksudnyo nikula semayang]

## 77:49

Celako yên ageng pado dinten niku peranti wong-wong yên mudike

## 77:50

Dades ajaran napidio lagi (sesampûnnyo Alqur’an niki) wong-wong niku ayun beriman?

## 78:1

Napidio yên wong-wong niku salîng betakên?

## 78:2

Tentang habar yên ageng [^1077] , (dinten kiamat)

[^1077]: yên dimaksûd dengen berito ageng niku wênten berito tentang dinten bebangkît.

## 78:3

Ma’niki wong-wong niku maler beselîsî.

## 78:4

Nano ma’niku [^1078] ; mengkîn wong-wong niku wikan,

[^1078]: Niki wêntenla bantahan tehadep pendapet wong-wong kafir Mekah yên ngingkari dinten bebangkît sami dinten kiamat.

## 78:5

Sekali lagi selesernyo nano ma’niku; mengkîn wong-wong niku wikan.

## 78:6

Napi nano Kame’ sampûn dadeske bumi niku hamsedantenn?,

## 78:7

Serto gunung-gunung sebagî pasek?,

## 78:8

Serto Kame’ dadeske niko bepasang- pasangan,

## 78:9

Serto Kame’ dadeske tilem niko peranti rehat,

## 78:10

Serto Kame’ dadeske malem peranti kelambi [^1079] ,

[^1079]: Malam niku disebût sebagî kelambi kareno malam niku gelep nutupi dunio sebagî kelambi nutupi beserto wong.

## 78:11

serto Kame’ dadeske siang peranti ngerunut pengûrîpan,

## 78:12

Serto Kame’ gawȇ’ di pûcû’ niko pitu lapȋs (langit) yên kuat,

## 78:13

Serto Kame’ dadeske pelito yên padang nian (matoari),

## 78:14

serto Kame’ tûrûnke dari awan toyo yên kata tecûrû,

## 78:15

supayo Kame’ tûmbûke dengen toyo niku biji- bijian sami tûmbû-tûmbûan,

## 78:16

serto kebon-kebon yên sûbûr/lebet?

## 78:17

Selesernyo dinten kepûtûsan niku sios waktu yên sampûn ditetepke,

## 78:18

Ya’ni dinten (yên pado waktu niku) ditiûp sangkokalo dades niko rawû bederup,

## 78:19

serto dibuka’la langit, dades wêntenla lawang- lawang,

## 78:20

Serto dijalankela gunung-gunung dades dadesla fatamorgano.

## 78:21

Selesernyo nerako Jahannam niku wêntenla enggon yên dicaweske’ [^1080] ,

[^1080]: Maksûdnyo: di nerako Jahannam wenten sios panggonan yeng dari panggonan niku sedanten penjago nerako ngêntêp serto ningali isi nerako.

## 78:22

Enggon mantû’ peranti wong-wong yên tepeliwat,

## 78:23

wong-wong niku mendep di ngeriko pado waktu yên lambat,

## 78:24

wong-wong niku nano ngerasoke adem di jerûnyo serto nano (pulo' nemu) minuman,

## 78:25

Kecuali toyo yên umep/melodok serto nana,

## 78:26

Nikula balesan yên sesuai/leser.

## 78:27

Selesernyo wong-wong niku nano ngarepke hisab,

## 78:28

serto wong-wong niku mohongke ayat-ayat Kame’ dengen teliwat nian.

## 78:29

Serto sedantennyo niku sampûn Kame’ catet di jerû kitab [^1081] (catetan amalan manusio di dunio).

[^1081]: Yên dimaksûd dengen kitab di ngeriki wentenla buku catetan amalan wong.

## 78:30

dades rasokela. dades Kame’ nano ayûn nambai buat niko kecuali azab.

## 78:31

Selesernyo wong-wong yên betakwa nemuke /bole keûntûngan,

## 78:32

Kebon-kebon serto buah anggûr,

## 78:33

serto gadîs-gadîs anom yên sepantar,

## 78:34

serto cangkîr-cangkîr yên kebek (berisi minuman).

## 78:35

Di jerûnya wong-wong niku nano nenger cerios yên sio-sio serto nano (pulo') cerios mudike.

## 78:36

Sebagî balesan dari Tuhan niko serto sungan yên cungkup kata,

## 78:37

Tuhan yên meliaro langit serto bumi jugo napi yên wenten di antaro keduonyo; yên Maha Pemura. Wong-wong niku nano wikan becerios dengen Dio.

## 78:38

Pado dinten, ketiko rûh [^1082] serto sedanten malaêkat tega’ beshaf- shaf, wong-wong niku nano becerios, kecuali sinten yên sampûn diizinke oleh Tuhan yên Maha Pemura; serto io nyerioske kelapan yên leser.

[^1082]: Pakar tafsir wenten Pendapet yên lian tentang maksud rûh pado ayat niki. wenten yên ngelapke Jibril, wenten yeng ngelapke tentero Allah, wenten pulo' yên ngelapke rûh wong.

## 78:39

Nikula dinten yên cengki dades. dades sinten saos yên ngenda’i, niscayo dio ngembȋl jalan mantû’ kepado Tuhannyo.

## 78:40

Selesernyo Kame’ sampûn ngimutke kepado niko (hei wong kafir) sikso yên para’, pado dinten wong-wong ningali napidio yên sampûn didamel ole keduo tangannyo; serto wong kafir bekelap: "Alangke saênyo sekironyo kulo kerêhîn dades tana".

## 79:1

Demi (malaêkat) yên nyênta’ke (nyawo) dengen ngejût,

## 79:2

Demi (malaêkat-malaêkat) yên nyabût (nyawo) dengen lema-lembut,

## 79:3

Demi (malaêkat-malaêkat) yên tûrûn dari langit dengen cepet,

## 79:4

serto (malaêkat-malaêkat) yên nului dengen ngebût,

## 79:5

Serto (malaêkat-malaêkat) yên ngatûr ûrûsan (dunio) [^1083] .

[^1083]: jerû ayat 1 s/d 5 Allah besumpa dengen malaêkat-malaêkat yên bemacem-macem perangi serto ûrûsannyo, bahwo wong ayûn dibangkîtke pado dinten kiamat. Sebagîan ahli tafsir bependapet, bahwo jerû ayat-ayat niku Allah besumpa dengen bintang-bintang.

## 79:6

(Selesernyo kamo’ bakal dibangkîtke) pado dinten sewaktu gempito (tîûpan bungaran) ngegerke alam,

## 79:7

tîûpan bungaran niku ditumuti dengen tiûpan keduo.

## 79:8

Ati wong-wong pado waktu niku keliwat takût

## 79:9

Peningalannyo takût/nûndûk.

## 79:10

(Wong-wong kafîr) becerios: "Napi leser kito bakal dimantû’ke kepado keûrîpan yên semulo [^1084] ?

[^1084]: Sesampûn wong-wong kafîr ngerungu wentennyo dinten kebangkitan sesampûn pademnyo wong-wong niku ngeroso heran serto nguyo’ sebab nûrût keyakinan wong-wong niku nano wenten dinten kebangkitan niku. Nikula sebabnyo wong-wong niku betaken yên ma’niku.

## 79:11

Napi leser (ayûn dibangkêtke jugo) kalu Kame’ sampûn dades tulang-belulang yên pero?"

## 79:12

Wong-wong niku becerios: "Kalu ma’niku, nikula balênan yên ngerugike".

## 79:13

dades, niku cuma sekali tîûpan saos,

## 79:14

dades, sato-sato wong-wong niku îdup lagi di bumi yen lian/anyar.

## 79:15

Napi sampûn rawû kepado niko (ya Muhammad) kêso (nabi) Musa.

## 79:16

Sewaktu Tuhannyo ngundangnyo di lemba suci nikula lemba Thuwa;

## 79:17

"Kesala niko kepado Fir'aun, selesernyo dio sampûn tepeliwat,

## 79:18

dades kelapke (kepado Fir'aun): "Napi niko kepêngên mersîke diri (dari kesesetan)".

## 79:19

Serto kulo tûnjû’ke niko jalan Tuhan supayo takut kepado-Nyo?"

## 79:20

dades Musa nûnjû’ke kepadonyo mu’jizat yên ageng.

## 79:21

Tapi Fir´aun mbohongkenyo serto durhako.

## 79:22

Sampûn niku dio (Fir´aun) bepalîng sambîl berusoho nantang (Musa).

## 79:23

dades dio ngumpûlke (pembesa’- pembesa’nyo) sampun niku becerios

## 79:24

(Sambȋl) becerios: "Kulo tuhan niko yên palîng tinggi".

## 79:25

dades Allah ngazabnyo dengen azab di akhirat serto sikso di dunio.

## 79:26

Leser nian, niku dades pelajaran peranti wong yên takût (kepado Tuhannyo).

## 79:27

Napi nyiptoke niko langkung saro atawa penciptoan langit? yên sampûn digawe’Allah,

## 79:28

Dio sampûn ninggike bangunannyo lalu Dio nyempurnokenyo,

## 79:29

serto Dio petengke malemnyo, serto Dio dadeske waktu dhuha siangnyo terang benderang.

## 79:30

Serto bumi, sampûn niku dihamparke-Nyo.

## 79:31

Dipancerke-Nyo (dari bumi) toyo, serto ditûmbûkeNyo padang rumput.

## 79:32

Serto gunung-gunung dipancangke-Nyo dengen tegû,

## 79:33

(sedanten niku) peranti kesenengan kamo’ serto peranti binatang-binatang piaroan kamo’.

## 79:34

dades kalu sampûn rawû malapetako yên sanget ageng (dinten kiamat).

## 79:35

Dinten (sewaktu) wong-wong imut napidio yên sampûn didamelkenyo,

## 79:36

serto ditingalke bagȋnyo (nerako) jahim dengen pasat kepado wong yên ningali.

## 79:37

dades sinten wong yên tepeliwat wates,

## 79:38

Serto ladas ûrîp di dunio,

## 79:39

dades selesernyo (nerako) Jahim enggonnyo.

## 79:40

Serto sinten saos yên takût kepado keagengan Tuhannyo serto nahan diri dari kepȇngȇnan hawo nafsunyo,

## 79:41

dades selesernyo surgola enggon(nyo).

## 79:42

(Wong-wong kafir) betakên kepada niko (Muhammad) tentang dinten kebangkîtan, kapan nian rawûnyo? [^1085]

[^1085]: Cerios-cerios niki wong-wong niku ngelapke wentenla sebagî katoan saos, dîdînyo kareno wong-wong niku pecayo dengen dinten bebangkît.

## 79:43

Peranti napi niko perlu ngelapke (waktunyo)?

## 79:44

Kepado Tuhan niko dimantû’ke akhirnyo (ketentuan waktunyo).

## 79:45

Niko (Muhammad) cuman ngesûng perêngetan buat sinten yên takut kepadoNyo (dinten kebangkîtan).

## 79:46

Pado dinten wong-wong niku ningali dinten kebangkîtan niku (ma’niku dahsyatnyo), wong-wong niku ngeroso peca’ nano bediem (di dunio) melianke (sedenget saos) di waktu sore atawa pagi ari [^1086] .

[^1086]: Kereno hebatnyo suasano dinten bebangkît niku wong-wong niku ngeroso bahwo îdûp di dunio niki sedenget saos.

## 80:1

Dio berai/rainyo masem serto melengos,

## 80:2

Kareno sampûn rawû kepadonyo wong buto [^1087] .

[^1087]: wong buto niku benami Abdullah bin Ummi Maktum. Dio rawû kepado Rasulullah s.a.w. nyûwûn ajaran-ajaran tentang Islam; sampûn niku Rasulullah s.a.w. berai masem serto melengos daripadonyo, kereno beliau sedeng ngadepi pengageng Quraisy dengen pengarepan supayo pengageng -pengageng niku ayûn masûk Islam. dades tûrûnla surat niki sebagî tegûran kepado Rasulullah s.a.w

## 80:3

Napi niko wikan barengkali saos dio ayûn mersîke dirinyo (dari doso),

## 80:4

atawa dio (ayûn) nyatu pengajaran, laju pengajaran niku ngesûng manfaat kepadonyo?

## 80:5

Wenten pulo' wong-wong yên ngeraso dirinyo serbo cekap [^1088] sûgȋ,

[^1088]: Ya’niku pengageng-pengageng Quraisy yên sedeng dihadepi Rasulullah s.a.w. yên diarepkenyo ayun malebu ke Islam.

## 80:6

dades niko ngeladeninyo.

## 80:7

Padohal nano wenten (celoan) atas niko kalu dio nano mersîke diri (beriman).

## 80:8

Serto wentenpun wong yên rawû kepado niko dengen besigro (peranti napetke pengajaran),

## 80:9

serto dio takut kepado (Allah),

## 80:10

dades niko dak semayo..

## 80:11

Sekali-kali nano angsal (ma’niku)! Selesernyo ajaran-ajaran Tuhan niku dades perêngetan,

## 80:12

dades sinten saos yên ngenda’inyo, cegkila io merhatikenyo,

## 80:13

di jerû mashaf yên dimulioke [^1089] ,

[^1089]: Maksûdnyo: Kitab-Kitab yên ditûrûnkan kepado nabi-nabi yên asalnyo dari Lauhul Mahfuzh.

## 80:14

yên ditinggike lagi disucike,

## 80:15

di tangan sedanten ûtûsan (malaêkat)

## 80:16

yên mulio lagi bebakti.

## 80:17

Binasola wong; alangke kûfûrnyo dio.

## 80:18

Dari napi Allah nyiptokenyo?

## 80:19

Dari setîtî’ mani, Allah nyiptokenyo, dades Dio nentukennyo [^1090] .

[^1090]: Yên dimaksûd dengen nentukennya iolah nentuke tahapan kedadesannyo, umurnyo, rezkinyo, serto nasibnyo.

## 80:20

Sampûn niku Dio mudake jalannyo. [^1091]

[^1091]: Memudake jalan maksudnyo memudake kelahirannyo atawa ngesûng pesedioan kepadonyo peranti nyalani jalan yên leser atawa jalan yên seset.

## 80:21

sampun niku Dio mademkenyo serto ngelenggêkenyo ke jerô kûbûr,

## 80:22

sampûn niku kalu Dio bekenda’, Dio mbangkîtkenyo lagi.

## 80:23

Nano angsal ma’niku; wong niku dereng ndamelke perênta Allah kepadonyo,

## 80:24

dades wong harus meratike tedoannya.

## 80:25

Selesernyo Kame’ sampûn nyûrûke toyo (dari langit),

## 80:26

sampûn niku Kame’ ancûrke tana seancûr-ancûrnyo.(jadi humus)

## 80:27

laju Kame’ tûmbûke biji-bijian di bumi niku,

## 80:28

anggûr serto sayûr-sayûran,

## 80:29

zaitun serto pohon kurmo,

## 80:30

kebon-kebon (yên) lebet,

## 80:31

serto buah-buahan serto rûmpût-rûmpûtan,

## 80:32

peranti kesenengan niko serto peranti binatang-binatang piaroan niko.

## 80:33

Serto waktu rawû suaro yên meka’ke (tiûpan sangkakalo yên keduo),

## 80:34

pado dinten ketiko wong minggat dari dûlûrnyo,

## 80:35

serto (minggat) dari embik dengen abanyo,

## 80:36

dari sahabat serto anak-anaknyo.

## 80:37

saben wong pado dinten niku wênten ûrûsannyo dêwê’ yên cekap nyîbû’kenyo.

## 80:38

rai-rai pado dinten niku wênten yên ladas,

## 80:39

Ketawo serto ragap nian,

## 80:40

serto kata (pulo') pado dinten niku rai yên tetûtûp debu,

## 80:41

ditûtûp lagi ole kegelepan [^1092] (hino serto susa).

[^1092]: Maksûdnyo wong-wong niku ditimpo kehinoan.

## 80:42

Wong-wong niku, nikula wong-wong kafîr lagi durhako.

## 81:1

Kalu matoari digûlûng,

## 81:2

Serto kalu bintang-bintang becampa’an,

## 81:3

Serto kalu  gunung-gunung diancûrke,

## 81:4

Serto kalu  unto-unto bûntîng ditala’ke (nano disemayoke)

## 81:5

Serto kalu  binatang-binatang liar/buas dikûmpûlke,

## 81:6

Serto kalu  lautan melodok.

## 81:7

Serto kalu  rûh-rûh ditemuke (dengen badan)

## 81:8

Serto kalu  bayi-bayi betino yên dikûbûr îdûp-îdûp ditakeni,

## 81:9

Dengen doso napi dio dibunu,

## 81:10

Serto kalu  lembaran-lembaran (amal manusio) dibuka’ lebar-lebar,

## 81:11

Serto kalu  langit dilengetke,

## 81:12

Serto kalu  nerako Jahîm dimûrûpke,

## 81:13

Serto kalu  surgo dipara’ke,

## 81:14

saben-saben jiwo wikan napi (amalan) yên sampûn dicawȋskenyo.

## 81:15

dades, kulo besumpa dengen bintang-bintang,

## 81:16

yên ngider serto telȋndûng/tebenem,

## 81:17

Serto demi malem kalu sampûn dalu/ampȋr fajar.

## 81:18

Serto demi subuh kalu fajarnyo mulai moncol,

## 81:19

selesernyo Al Qur'an niku  leser nian firman (Allah yên dibakto oleh) utusan yên mulio (Jibril),

## 81:20

yên wentên kekuatan, yên wentên kedudukan tinggi di sisi (Allah) yên wentên 'Arsy,

## 81:21

yên dito’ati di sano (di alam malaikat) male dipercayo.

## 81:22

Serto rencang niko (Muhammad) niku dêdênyo  wong yên gilo.

## 81:23

Serto  selesernyo dio (Muhammad) niku ningalinyo (Jibril) di ûfûk yên terang.

## 81:24

Serto dio (Muhammad) nano kîkît (sungkan)  nerangke yên ghaib.

## 81:25

Serto Al Qur'an niku dêdênyo cerios  setan yên tekûtûk,

## 81:26

dades kepundi niko ayûn kesa [^1093] ?

[^1093]: Maksûdnyo: sesampûn diterangke bahwo Al Quran niku selesernyo  dari Allah serto di jerûnyo berisi pelajaran jugo petûnjû’ yên mîmpîn wong ke jalan yên lûrûs, ditakenkenyola kepado wong-wong kafir niku :"Jalan pundi yên ayûn niko tempû male?"

## 81:27

Selesernyo dio (Al Qur'an) niku nano lian cuma perêngetan peranti sedanten alam,

## 81:28

Bagȋ sinten saos dari niko yên ayun ngembil jalan yên lûrûs.

## 81:29

Serto niko nano angsal bekenda’ (ngembil jalan niku) melianke yên dikenda’i Allah, Tuhan semesto alam.

## 82:1

Ketiko/kalu langit tebela,

## 82:2

Serto waktu bintang-bintang nyampa’ belambûran,

## 82:3

Serto kalu lautan dades melimpa,

## 82:4

Serto kalu kûbûran-kûbûran dibungkar,

## 82:5

Jiwo bakal wikan napi yên sampûn didamelke serto yên dilalikenyo.

## 82:6

Hei wong, napidio yên sampûn mudike niko (damelan durhako) dengen Tuhan niko yên Maha Pemura.

## 82:7

Yên sampûn ngawê’ niko dades nyempurnoke kedadesan niko serto nadeske (sûsûnan badan) niko seimbang,

## 82:8

Dijerû rupo napi saos yên Dio kenda’i, disûsûn-Nyo badan niko.

## 82:9

Nano angsal nian ma’niku, bahkan niko mohongke dinten pembalesan.(kiamat)

## 82:10

Padohal selesernyo bagi niko wênten (Malaêkat-Malaêkat) yên nyagoi (damelan niko),

## 82:11

yên mulio (di sisi Allah) serto yên nyatet (damelan niko),

## 82:12

Malaêkat niku wikan naoni napi yên niko damelke.

## 82:13

Selesernyo wong-wong yên  bebakti nian-nian (lenggê jerû surgo) yên kebek kenikmatan,

## 82:14

Serto selesernyo wong-wong yên durhako nian-nian (lenggê jerû nerako) jahim.

## 82:15

Wong-wong niku  lenggê ke jerûnyo pado dinten pembalesan.

## 82:16

Serto wong-wong niku selesernyo nano wikan kesa dari nerako niku.

## 82:17

Serto wikan nano niko napidio dinten pembalasen niku?

## 82:18

Sekali lagi, wikan nano niko napidio dinten pembalasen niku?

## 82:19

(ya'ni) dinten (ketiko) sios wong nano kuwawo setîtîk jugo peranti nûlûng wong lian. Serto sedanten ûrûsan pado dinten niku di jerû kekuasoan Allah.

## 83:1

Celako yên ageng peranti wong yên sekêwît [^1094] ,

[^1094]: Yên dimaksûd dengen wong-wong yên curang di ngeriki nikula wong-wong yang sekewet waktu naker serto nimbang.

## 83:2

(nikula) wong-wong yên kalu nerimo takeran dari wong lian wong-wong niku nyatu dipenuke,

## 83:3

serto napibilo  naker atawa nimbang peranti wong lian, wong-wong niku ngirangke (takeran).

## 83:4

Napi wong-wong niku  nano nyangko, seleser-nyo mengkȋn wong-wong niku ayûn ditangîke (dari kûbûrannyo) ,

## 83:5

pado sios dinten yên ageng,

## 83:6

(nikula) dinten (ketiko) wong tega’ ngadep Tuhan sedanten alam?

## 83:7

Nano angsal ma’niku , kereno selesernyo kitab wong yên durhako tesimpen di jerû sijjin [^1095].

[^1095]: Sijjin: nami kitab yên nyatet sedanten damelan wong-wong yên durhako

## 83:8

Napi niko wikan, napi dio sijjin niku?

## 83:9

(nikula) kitab yên berisi catetan amal .

## 83:10

Celako yên ageng pado dinten niku, bagî wong-wong yên mudike,

## 83:11

(ya’ni) wong-wong yên mudike dinten pembalesan.

## 83:12

Serto nano wênten wong yên mbohongkenyo, kecuali saben  wong yên tepeliwat male bedoso,

## 83:13

(ya’ni wong yên) kalu dibacoke kepado dio ayat-ayat Kame’, dio becerios: "Nikula dongengan wong-wong jaman kerêhȋn"

## 83:14

Nano angsal ma’niku, bahkan napi yên wong- wong niku damel, nekepi ati wong-wong niku.

## 83:15

Nano angsal ma’niku [^1096], selesernyo wong-wong niku pado dinten niku tetûtûp nian dari (ningal) Tuhannyo.

[^1096]: Maksûdnyo: sesios-sios nano peca’ napi yên wong-wong niku kelapke bahwo wong-wong niku para’ pado sisi Allah.

## 83:16

Sampûn niku,  wong-wong niku cengki lînggî ke nerako jahîm.

## 83:17

Sampûn niku, dicerioske (ke wong-wong niku): "Nikila azab yên kerȋhȋn  niko budike".

## 83:18

Nano angsal ma’niku, selesernyo kitab wong-wong yên bebakti niku (tesimpen) di jerû 'Illiyyin. [^1097]

[^1097]: 'Illiyyin: nami kitab yên nyatet sedanten damelan wong-wong yên bebakti.

## 83:19

Napi niko wikan napidio 'Illiyyin niku?

## 83:20

(ya’ni) kitab yên betûlîs (amalan wong)

## 83:21

Disaksike ole Malaêkat-Malaêkat yên para’ (kepado Allah).

## 83:22

Selesernyo wong yên bebakti niku cengki wênten di jerû kenikmatan yên ageng (suargo),

## 83:23

(Wong-wong niku lȇnggȇ) di pûcûk amben-amben sambîl ngawas.

## 83:24

Niko  wikan dari rai wong-wong niku cahayo kesenangan yên kata kenikmatan.

## 83:25

Wong-wong niku disûng minuman dari khamar murni (nano mabo’ke) yên (wadanyo maler) di lak,

## 83:26

Laknyo niku kesturi; serto di ngeriku , dades  wong salîng belumban.

## 83:27

Serto campûran khamar murni niku ya’ni dari tasnim,

## 83:28

(ya’ni) mato banyu yên diminum ole wong-wong yên dipara’ke kepado Allah.

## 83:29

Selesernyo wong-wong yên bedoso niku  nawoke wong-wong yên beriman.

## 83:30

Serto kalu wong yên beriman kesa di luan wong bedoso niku, wong-wong niku salîng ngedip-ngedipke matonyo.

## 83:31

Serto kalu wong-wong yên bedoso niku mantû’ kepado kaumnyo, wong-wong niku mantû’ dengen ladas.

## 83:32

Serto kalu wong niku ningali wong mukmin, wong-wong niku becerios: "Selesernyo wong-wong niku wong-wong yên kesasar nian",

## 83:33

Padohal wong yên bedoso niku nano dikîrîm buat nyagoi wong mukmin.

## 83:34

dades pado dinten niki, wong-wong yên beriman nawoke wong-wong kafîr,

## 83:35

(Wong-wong niku lînggî) di pûcûk ambên-ambên sambîl ningali.

## 83:36

Napi wong-wong kafir nano disûng balesan dari napi yên sampûn wong-wong niku damelke.

## 84:1

Di waktu langit tebela,

## 84:2

serto tumut kelap Tuhannyo, memang semestinyo langit niku tumut kelap,

## 84:3

Serto waktu bumi diratoke,

## 84:4

serto mutake napi yên wênten di jerûnyo serto dades nano kosong,

## 84:5

serto tumut kelap Tuhannyo, serto memang semestinyo bumi niku tumut kelap,

## 84:6

Hei wong, selesernyo niko sampûn bedamel dengen sûnggû-sûnggû nuju Tuhan niko, dades pasti niko ayûn kepanggî dengen Dio. [^1098]

[^1098]: Maknonyo: wong di dunio niki yên disadarinyo atawa nano, wêntenla jerû pejalanan kepado Tuhannyo. Serto nano angsal nano dio ayûn kepanggî Tuhannyo peranti nerimo balesanNnyo dari damelannyo yên jahat jugo yên saê.

## 84:7

dades sinten yên disûngke kitabnyo dari sebela kanannyo,

## 84:8

dades dio ayûn dihisab dengen hisab yên muda,

## 84:9

serto dio bakal mantû’ kepado kaumnyo (yên sami-sami beriman) dengen ragap.

## 84:10

Serto sinten yên disungke kitabnyo dari buri/belakang,

## 84:11

dades dio bakal nyerît: "Celako kulo".

## 84:12

Serto dio bakal masû’ ke jerû api yên nyalo- nyalo (nerako sa’ir).

## 84:13

Selesernyo dio kerêhîn (di dunio) ladas di kalangan kaumnyo (yên sami-sami kafir).

## 84:14

Selesernyo dio nyangko, bahwo dio selesernyo nano bakal mantû’ (kepado Tuhannyo).

## 84:15

(Nano ma’niku), selesernyo Tuhannyo selalu ningalinyo.

## 84:16

dades selesernyo Kulo besumpa dengen cahayo abang di waktu senjo,

## 84:17

serto dengen malem serto napi yên diselûbûnginyo,

## 84:18

serto dengen bulan napibilo dades purnamo,

## 84:19

selesernyo niko ngelewati kîjîng demi kîjîng (jerû keîdûpan), [^1099]

[^1099]: Yên dimaksûd dengen kîjîng ke kîjîng niki wêntenla dari setetes banyu mani sampî diberana’ke, sampûn niku di maso budak alit, anom, serto sampe ageng. Dari urip sampe padem serto ditangike lagi.

## 84:20

Napi sebab wong-wong niku nano ayûn beriman?

## 84:21

serto kalu Al Quran dibacoke kepado wong-wong niku, wong-wong niku nano besûjûd,

## 84:22

bahkan wong-wong kafir niku mudikenyo.

## 84:23

Padohal Allah langkung wikan napi yên wong-wong niku singitke (jerû atinyo).

## 84:24

dades sung berito wong-wong niku dengen azab yên pedî,

## 84:25

Kacowali wong-wong yên beriman serto beramal sole, peranti wong-wong niku pahalo yên nano pûtûs-pûtûsnyo.

## 85:1

Demi langit yên wentên gûgûsan bintang,

## 85:2

Demi dinten yên dijanjike,

## 85:3

Demi yên nyaksike serto yên disaksenke.

## 85:4

Binasola wong-wong yên muat sîrîng [^1100] ,

[^1100]: ya’ni pengageng-pengageng Najran di Yaman.

## 85:5

yên berapi (dimûrûpke dengen) kayu api,

## 85:6

ketiko wong-wong niku lînggî di para’nyo,

## 85:7

sedeng wong-wong niku ningali napidio damelan wong-wong niku kepado wong- wong yên beriman.

## 85:8

Serto wong-wong niku nano nyikso wong-wong niku kacowali kereno wong-wong niku beriman kepado Allah Yên Maha Pekaso lagi Maha Tepuji,

## 85:9

Yên wentên kerajo’an langit lan bumi; serto Allah Maha nyaksenke sedantennyo.

## 85:10

Selesernyo wong-wong yên ngerawûke fitnah [^1101] kepado wong-wong mukmin lanang serto betino serto wong-wong niku nano betobat, dades peranti wong-wong niku azab Jahannam serto peranti wong-wong niku azab (nerako) yên mûtûngke.

[^1101]: Yên dimaksûd dengen “natangke cobaan” ya’ni pecak nyikso, ngerawûke bencano, munu serto liannyo

## 85:11

Selesernyo wong-wong yên beriman serto namelke amal-amal sole, peranti wong-wong niku suargo yên ngalîr di bawanya sungi-sungi; nikula keberûntûngan yên ageng.

## 85:12

Selesernyo azab Tuhan niko keras nian.

## 85:13

Selesernyo Dio-la Yên nyiptoke (makhluk) dari awal serto ngîdûpkenyo (lagi).

## 85:14

Dio-la Yên Maha Pengampûn jugo Maha Pengasî,

## 85:15

yên wentên 'Arsy, jugo Maha Mulio,

## 85:16

Maha Kuaso namelke napi yên dikendaki- Nyo.

## 85:17

Napi sampûn rawû kepado niko berito tentang bala tantero

## 85:18

(ya’niku kaum) Fir'aun serto (kaûm) Tsamud?

## 85:19

selesernyo wong-wong kafir nemen mudike,

## 85:20

padohal Allah ngepûng wong-wong niku dari buri [^1102] .

[^1102]: Maksûdnyo: wong-wong niku nano wikan lolos dari kekuasoan Allah.

## 85:21

Bahkan (yên dibudike wong-wong niku) ya’ni Al Quran yên mulio,

## 85:22

yên (tesimpen) di Lauh Mahfuzh.

## 86:1

Demi langit serto yên rawû pado waktu malem,

## 86:2

napi niko wikan napidio yên rawû pado waktu malem niku?

## 86:3

(ya’ni) bintang yên besinar nimbus/ cemerlang,

## 86:4

Selesernyo saben jiwo (diri) kacowali wênten penjagonyo.

## 86:5

dades hendaknyo wong meratike dari napi dio digawe’?

## 86:6

Dio diciptoke dari toyo yên tepancar,

## 86:7

yên metu dari antaro tulang sulbi serto tulang dado.

## 86:8

Selesernyo Allah memang bekuaso mantu’kenyo (urip sesampûn padem).

## 86:9

Pado dinten ditûnjû’ke sedanten resio,

## 86:10

dades sekali-kali nano wênten peranti wong niku kekuatan serto nano wênten (pulo’) wong penolong.

## 86:11

Demi langit yên ngandûng ujan [^1103]

[^1103]: Raj'i retinyo mantû’. hujan dinamike Raj'i jerû ayat niki, kerno hujan niku berasal dari uap yên munggah dari bumi ke udaro, sampûn niku tûrûn ke bumi, mantû’ male ke pûcû’, serto dari pûcûk tûrûn ke bumi serto ma’ nikula seterûsnyo

## 86:12

serto bumi yên wentên tûmbû-tûmbûan,

## 86:13

Selesernyo dio (Al-Quran) niku firman yên misake antaro yên hak serto yên bathil.

## 86:14

serto sekali-kali dîdînyo dio nguca’uca’.

## 86:15

Selesernyo wong kafir niku ngerencanoke tipu-dayo yên jahat teliwat.

## 86:16

Serto Kulo jugo namelke rencano (jugo).

## 86:17

dades, tala’kela wong-wong kafir niku, sung waktu barang setȋtȋ’/ sedenget.

## 87:1

Sucikela nami Tuhan niko Yên Maha Tinggi,

## 87:2

yên nyiptoke (ngawê’ dari yên dêrêng ado), serto nyempurnoke (gawê’an-Nyo),

## 87:3

Serto yên nentuke qodar (masîng-masîng) serto ngesûng petûnjû’,

## 87:4

Serto yên nûmbûke rûmpût-rûmpûtan,

## 87:5

dades didadeske-Nyo rûmpût-rûmpût niku kerîng keiteman.

## 87:6

Kame’ na’ macoke (Al Quran) kepado niko (Muhammad) dades niko nano bakal lali,

## 87:7

kecuali kalu Allah ngenda’i. Selesernyo Dio wikan napi yên terang serto napi yên tesingit.

## 87:8

Serto Kame’ na’ mudake niko ke jalan (igamo) yên muda [^1104] ,

[^1104]: Maksûdnyo: jalan yên ngebakto kepado kebahagioan dunio serto akhîrat.

## 87:9

ole sebab niku imutkela (umatmu) kereno perêngêtan niku bemanfa’at.

## 87:10

Bakal angsal pelajaran, wong yên takût (kepado Allah)

## 87:11

Serto ayûn nebîkenyo wong-wong yên celako (kafir).

## 87:12

(ya’ni) wong yên bakal tepanggang di jerû api yên ageng (nerako).

## 87:13

Sampûn niku dio nano padem di jerûnyo serto nano (pulo) urip.

## 87:14

Selesernyo berûntûngla wong yên mersîke dirinyo (dengen beriman),

## 87:15

serto dio imut nami Tuhannyo, dades dio semayang.

## 87:16

Tapi niko (wong-wong kafir) mêlê keuripan dunio.

## 87:17

Padohal akhîrat niku langkung saê serto langkung kekel.

## 87:18

Selesernyo niki wênten di jerû mashaf (Kitab) yên kerêhîn,

## 87:19

(ya’ni) Mashaf (Kitab-Kitab nabi) Ibrahim serto Musa

## 88:1

Napi sampûn rawû kepado niko kabar (tentang) dinten pembalesan?

## 88:2

Rai-rai pado dinten niku tûndûk tehino,

## 88:3

bedamel berat sampê rengko.

## 88:4

Wong-wong niku maso’ api yên teliwat panas (nerako),

## 88:5

disûng minuman (toyo) dari sumber banyu yên teliwat panas (melodok)

## 88:6

Wong-wong niku nano nemuke tedoan selian dari batang yên beduri,

## 88:7

yên nano ngemu’ke serto nano pulo ngenyangke

## 88:8

wênten pulo pado dinten niku rai-rai yên cerio/ragap,

## 88:9

ngeraso ragap kareno usohonyo,

## 88:10

Di jerû surgo yên tinggi,

## 88:11

Niko nano nenger di jerûnyo cerios yên sio-sio

## 88:12

Di jerûnyo wênten mato banyu yên ngalir.

## 88:13

Di jerûnyo wênten ambên yên ditinggike,

## 88:14

serto gelas-gelas pialo yên tecawes

## 88:15

serto bantal-bantal senderan yên tesûsûn,

## 88:16

serto ambal-ambal yên tebentang.

## 88:17

Napi wong-wong niku nano merhatike onto ma’pundi dio digawé’,

## 88:18

Serto langit, ma’pundi dio ditinggike?

## 88:19

Serto gunung-gunung ma’pundi dio ditega’ke?

## 88:20

Serto bumi ma’pundi dio dihamparke?

## 88:21

dades sampêkela perêngêtan, kereno selesernyo niko niku wong yên ngesûng perêngêtan.

## 88:22

Niko dêdênyo wong yên bekuaso tehadep wong-wong niku,

## 88:23

Kacuwali wong-wong yên bebêlû’ serto kafir,

## 88:24

dades Allah ayûn ngazabnyo dengen azab yên ageng.

## 88:25

Selesernyo kepado Kame’la mantû’nyo wong-wong niku,

## 88:26

Sampûn niku selesernyo (kewajiban) Kame’la ngisap wong-wong niku.

## 89:1

Demi fajar,

## 89:2

Demi malem yên sepûlû [^1105] ,

[^1105]: Malem yên sepûlû niku ya’ni malem sepûlû teakhîr dari bulan Ramadhan. Serto wênten jugo yên ngelapke sepûlû yên pangkal dari bulan Muharram temasûk di jerûnyo dinten Asyura. wênten pulo'’ yên ngelapke bahwo malem sepûlû niku wêntenla sepûlû malem setunggal bulan Zulhijjah.

## 89:3

Demi yên genep serto yên ganjîl,

## 89:4

Demi malem sampê dalu

## 89:5

Napi dijerû niku wênten sumpa (yên angsal diterimo) ole wong-wong yên berakal.

## 89:6

Napi niko nano meratike ma’pundi Tuhan niko damelke tehadep kaum 'Aad?

## 89:7

(ya’ni) pendûdûk Iram yên wentên gedung-gedung yên tinggi [^1106] ,

[^1106]: Iram nikula ibukota kaum 'Aad.

## 89:8

yên dereng kalo digawê’ (sios kota) peca’ niku, di negeri-negeri lian,

## 89:9

serto kaum Tsamud yên neta’ batu-batu ageng di lemba [^1107] ,

[^1107]: Lemba niki panggonannyo di bagȇan utaro Jazirah Arab antaro kota Madinah serto Syam. Wong-wong niku neta’-neta’ batu gunung peranti ngawȇk gedûng-gedûng enggon wong-wong niku serto wênten pulo' yên ngelubangi gunung-gunung peranti panggonan wong-wong niku serto panggonan belîndûng.

## 89:10

serto kaum Fir'aun yên wentên pasa’ bumi (bangunan yên ageng atawa tentero yên kata)

## 89:11

yên bedamel sekendaknyo di jerû negeri,

## 89:12

dades wong-wong niku bedamel kata kerusakan di jerû negeri,

## 89:13

kereno niku Tuhan niko nimpoke kepado wong-wong niku cambuk azab,

## 89:14

selesernyo Tuhan niko tetep ngawasi.

## 89:15

Dades, wong niku, kalu Tuhannyo ngujinyo dengen dimulioke-Nyo serto disûngNyo kesenangan, dades dio becerios: "Tuhan kulo sampûn mulioke kulo".

## 89:16

Serto kalu Tuhannyo ngujinyo lalu ngirangke rezkinyo, dades dio becerios: "Tuhan kulo ngehinoke kulo" [^1108] .

[^1108]: Maksûdnyo: wêntenla Allah nyalake wong-wong yên ngelapke bahwo kesogêan niku wêntenla sios kemulioan serto kemiskinan niku sios kehinoan peca’ yên tekelap jerû ayat 15 serto 16. Tapi selesernyo kesogêan serto kemiskinan niku ujian Tuhan peranti hambo-hambo-Nyo.

## 89:17

Sekali-kali nano (ma’niku), selesernyo niko nano mulioke anak yatim [^1109]

[^1109]: yên dimaksûd dengen nano mulioke buda’ yatîm wêntenla nano ngesûngke hak-haknyo serto nano bedamel saê kepadonyo.

## 89:18

serto niko nano salîng aja’ ngesûng tedoan wong mîskîn,

## 89:19

serto niko nedo harto pusako dengen caro nyampurke (yên halal serto yên bathil),

## 89:20

serto niko demen harto bando dengen kecintoan yên belebîan.

## 89:21

(Sekali-kali nano ma’niku). Kalu bumi diguncang bebalên-balên.

## 89:22

serto rawûla Tuhan niko; sedeng Malaêkat bebarîs-barîs.

## 89:23

serto pado dinten niku ditingalke nerako Jahannam; pado dinten niku imutla wong, tapi nano beguno lagi ngimut niku perantinyo.

## 89:24

Dio becerios: "ya’wa saênyo kironyo kulo kerêhîn namelke (amal sole) peranti urip kulo niki".

## 89:25

dades pado dinten niku nano wênten yên nyikso pecak sikso-Nyo [^1110] .

[^1110]: Maksûdnyo: kekerasan azab Allah sami dengen keadilan-Nyo.

## 89:26

serto nano wênten yên ngebet pecak kebetan- Nyo.

## 89:27

Hei jiwo yên teneng.

## 89:28

Mantû’la kepado Tuhan niko dengen ati yên lego serto diridhoi-Nyo.

## 89:29

dades melebetla ke jerû jama'ah hambo-hambo Kulo,

## 89:30

serto malebetla ke jerû suargo Kulo.

## 90:1

Kulo besumpa dengen kota niki (Mekah),

## 90:2

serto niko (Muhammad) tinggal di kota niki (Mekah),

## 90:3

serto demi (kebetan) aba serto anaknyo.

## 90:4

Selesernyo Kame’ sampûn nyiptoke wong wênten di  jerû sangsaro.

## 90:5

Napi wong niku nyangko, nano wênten yên bekuaso tehadepnyo?

## 90:6

Dio becerios : "Kulo sampûn nelaske herto yên kata".

## 90:7

Napi dio nyangko, nano wênten sios saos yên ningalinyo?

## 90:8

Dîdînyo Kame’ sampun dadeske duo ikok biji mato peranti dio,

## 90:9

ilat serto duo bîbîr.

## 90:10

Serto Kame’ sampûn nûnjû’ke dengen dio duo ikok jalan [^1111] ,

[^1111]: Yên dimaksûd dengen duo jalan nikula jalan kesaêan serto jalan kejahatan.

## 90:11

dades dio nano ngembil  (dengen hartonyo niku) jalan yên nanjak serto saro.

## 90:12

Napidio jalan yên nanjak jugo saro niku?

## 90:13

(iyola) mebaske hambo sahayo dari pebudakan,

## 90:14

atawa ngesûng tedoan pado dinten (mȗsȋm) kelaparan,

## 90:15

(kepado) budak yatîm yên maler wênten sana’ beroyot,

## 90:16

atawa kepado wong mîskîn yên melarat nian.

## 90:17

Serto dio temasûk wong-wong yên beriman serto salîng bepesen buat besabar serto salîng bepesen buat bekasê sayang.

## 90:18

Wong-wong niku (yên beriman serto salîng bepesen niku) nikula gûgû’ kanan.

## 90:19

Serto wong-wong yên kafîr kepado ayat-ayat Kame’, niku gûgû’ kêri.

## 90:20

Peranti wong-wong niku wênten nerako yên dikûdûngi rapet-rapet

## 91:1

Demi matoari serto cahayonyo di pagi dinten,

## 91:2

Demi bulan yên ngîrînginyo,

## 91:3

Demi siang waktu ketingalan.

## 91:4

Demi malem waktu nekepi dio (matoari) [^1112] ,

[^1112]: Maksûdnyo: malem-malem yên gelep.

## 91:5

Demi langit serto pembinaannyo (yên na’jûbke),

## 91:6

Demi bumi serto penghamparannyo,

## 91:7

Demi jiwo serto penyempurnoannyo (ciptoannyo),

## 91:8

dades Allah ngilhamke kepado jiwo niku (jalan) kefasîkan serto ketakwaannyo.

## 91:9

selesernyo berûntûngla wong yên nyucike jiwonyo,

## 91:10

serto selesernyo rugila wong yên ngotorinyo.

## 91:11

(Kaum) Tsamud sampûn mudike (rasulnyo) kereno wong-wong niku tepeliwat (zolim),

## 91:12

ketiko bangkît (dari kubur) wong yên langkung celako di antaro wong-wong niku,

## 91:13

dades Rasul Allah (Saleh) becerios kepado wong-wong niku: ("tala’kela’) onto betino Allah serto minumannyo".

## 91:14

dades wong-wong niku mudikenyo serto nyemelê onto niku, dades Tuhan nûrûnke azab ke wong-wong niku kereno dosonyo, sampun niku Allah ngeratoke wong-wong niku (dengen tana),

## 91:15

serto Allah nano takut tehadep akîbat tindakan-Nyo niku.

## 92:1

Demi malem waktu sampun nekepi (cahayo siang),

## 92:2

Demi siang waktu terang benderang,

## 92:3

serto penciptoan lanang serto betino,

## 92:4

Selesernyo usoho niko memang bebêzo.

## 92:5

dades sinten yên ngesûngke (hertonyo di jalan Allah) serto betakwa,

## 92:6

serto percayo wenten pahalo yên langkung saê (suargo),

## 92:7

dades mengkîn ayûn Kame’ mudake perantinyo jalan yên cepa’.

## 92:8

Serto sinten wong yên kîkît serto ngeraso dirinyo sûgȋ [^1113] ,

[^1113]: Yên dimaksûd dengen ngeraso dirinyo cekap ya’ni nano merluke petolongan Allah serto nano betakwa kepado-Nyo.

## 92:9

serto mudike pahalo  yên saê,

## 92:10

dades mengkîn Kame’ caweske perantinyo (jalan) yên saro.

## 92:11

Serto hertonyo nano bemanfaat perantinyo waktu dio sampûn binaso.

## 92:12

Selesernyo kewajiban Kame’la ngesûng petûnjû’,

## 92:13

serto selesernyo hê’ Kame’ akhîrat serto dunio.

## 92:14

dades, Kame’ ngimutke niko dengen nerako yên mȗrȗp.

## 92:15

Nano wenten yên melebet ke jerûnyo kacowali wong yên langkung celako,

## 92:16

yên mudike (keleseran) serto bebȋlȗ’ (dari iman).

## 92:17

Serto ditebîke dari nerako niku,wong yên langkung taqwa

## 92:18

yên melenanke hertonyo (di jalan Allah) supayo mersîkenyo,

## 92:19

padohal nano wênten sios wong saos yên ngesûngke sios ni’mat kepadonyo yên mesti dibalesnyo,

## 92:20

Melianke (dio ngesûngke niku semato-mato) kereno ngarepke keridhoan Tuhannyo yên Maha tingi.

## 92:21

Serto mengkîn, dio cengki angsal kepuasan.

## 93:1

Demi waktu dhuha (matoari setinggi satang),

## 93:2

Demi malem napibilo sampûn sunyi (gelep),

## 93:3

Tuhan niko nano ninggalke niko (Muhammad) serto nano (pulo') benci kepado niko [^1114] .

[^1114]: Maksûdnyo: ketiko tûrûnnyo wahyu kepado Nabi Muhammad s.a.w. terenti sementaro waktu, wong-wong musyrik bekelap: "Tuhannyo (Muhammad) sampûn ninggalkennyo serto benci kepado-Nyo". dades tûrûnla ayat niki peranti manta kelapan wong-wong musyrik niku.

## 93:4

serto selesernyo yên akhîr niku langkung saê peranti niko daripado yên bungaran

## 93:5

Serto mengkîn Tuhan niko cengki ngesûngke karunio-Nyo kepado niko, dades (ati) niko dades lego.

## 93:6

Napi nano Dio ningali niko anak yatîm, dades Dio ngelîndûngi niko?

## 93:7

Serto Dio ningali niko sebagî wong bingung [^1115] , sampûn niku Dio ngesûng petûnjû’.

[^1115]: Yên dimaksûd dengen bingung di ngeriki wentenla kebingungan peranti angsl kesaêan yên nano angsal dicapî ole akal, sampun niku Allah nûrûnke wahyu kepado Muhammad s.a.w. sebagî jalan peranti mîmpîn umat nuju keselamatan dunio jugo akhîrat.

## 93:8

Serto Dio ningal niko sebagî sios wong yên kekirangan, laju Dio nadeske niko sȗgȋ.

## 93:9

dades, dengen ana’ yatim nano angsal niko sekendaknyo saos .

## 93:10

Serto tehadep wong nyatu sedeka, nano angsal niko nyega’nyo.

## 93:11

Serto tehadep nikmat Tuhan niko, dades kenda’nyo niko kelapkenyo (dengen besyukur).

## 94:1

Napi nano sampûn Kame’ ngelapangke dado niko peranti niko?,

## 94:2

serto Kame’ sampûn ngilangke beban dari niko,

## 94:3

yên meratke bau niko [^1116] ?

[^1116]: Yên dimaksûd dengen beban di ngeriki wentenla kesaroan-kesaroan yên diderito Nabi Muhammad s.a.w. waktu nyampeke risalah.

## 94:4

Serto Kame’ munggake aranan (nami), peranti niko [^1117] ,

[^1117]: ninggike nami Nabi Muhammad s.a.w di ngeriki maksûdnyo wentenla munggake derajat serto numutke naminyo dengen nami Allah pado kalimat syahadat, dadeske taat kepado Nabi Temasû’ taat kepado Allah serto lian-lian.

## 94:5

Kereno selesernyo dengen saronyo niku wenten kemudahan,

## 94:6

selesernyo sesampûn saronyo niku wênten kemudahan.

## 94:7

dades napibilo niko sampûn telas (dari sios urusan), damelkela dengen sûnggû-sûnggû (damelan) liannyo [^1118] ,

[^1118]: Maksûdnyo: sebagîan ahli tafsîr nafsîrke napibilo niko (Muhammad) sampûn telas cawesan, dades beribadatla kepado Allah; napibilo niko sampûn nelaske namelke ûrûsan dunio dades damelkela ûrûsan akhîrat, serto wenten jugo yên ngelapke: napibilo sampûn nelaske namelke semayang bedoala.

## 94:8

serto kepado Tuhan nikola saos kenda’nyo niko beharep.

## 95:1

Demi (buah) Tin serto (buah) Zaitûn [^1119] ,

[^1119]: yên dimaksûd dengen “Tin” ole sebagîan ahli tafsîr wêntenla aranan Nabi Nuh, Ya’ni Damaskus yên kata taneman Tin; serto zaitun niku Baitul Maqdis yên kata tûmbû Zaitûn.

## 95:2

serto demi bukit Sinai [^1120] ,

[^1120]: Bukît Sinai ya’ni enggon Nabi Musa a.s. nerimo wahyu dari Tuhannyo

## 95:3

serto demi kota (Mekah) niki yên aman,

## 95:4

Selesernyo Kame’ sampûn nyiptoke wong pado rupo yên sesaê-saênyo.

## 95:5

Sampûn niku Kame’ mantû’ke dio ke panggonan yên seȇndȇp-ȇndȇpnyo,

## 95:6

Kacowali wong-wong yên beriman serto bedamel yên sole; dades peranti wong-wong niku pahalo yên nano pûtûs-pûtûsnyo.

## 95:7

dades napi dio sebabnyo niko mudike (dinten) pembalesan sesampûn (wentennyo keterangan-keterangan) niku?

## 95:8

dêdênyo Allah niku Hakim yên seadil-adilnyo?

## 96:1

Bacola dengen (ngelap) nami Tuhan niko yên nyiptoke,

## 96:2

Dio sampûn nyiptoke wong-wong dari segumpel dara.

## 96:3

Bacola, serto Tuhan niko yên Maha Pemura,

## 96:4

yên ngajari (wong-wong) dengen perentaro pena [^1121] ,

[^1121]: Maksûdnyo: Allah ngajar wong dengen perantaroan nulîs maco.

## 96:5

Ngajari wong napi yên dio nano wikan.

## 96:6

Sekali-kali nano! Selesernyo wong niku tepeliwat nian,

## 96:7

kereno dio ningali dirinyo serbo cûngkûp.

## 96:8

Selesernyo cuman kepado Tuhan niko, niko mantû’

## 96:9

Ma’pundi pendapet niko tentang wong yên nega (Abu Jahal),

## 96:10

sios hambo (nabi Muhammad) ketiko dio namelke semayang [^1122] ,

[^1122]: yên dimaksûd dengen wong yên ayûn nano angsal niku iola Abu Jahal, yên nano angsal niku wentenla Rasulullah dewe’. Tapi usoho niki nano behasil kereno Abu Jahal ningali wênten yên nakûtkenyo. Sesampûn Rasulullah semayang disampeke wong kabar niku kepado Rasulullah. Sampun niku Rasulullah ngelapke: "Kalu dadesla Abu Jahal bedamel ma’niku ceto dio ayûn dibinasoke Malaêkat".

## 96:11

Ma’pundi pendapet niko kalu dio (yen dilarang semayang niku) wênten di pûcû’ keleseran (petûnjû

## 96:12

atawa dio ngêngkên betakwa (kepado Allah)?

## 96:13

Ma’ pundi pendapet niko kalu dio napi niko ningali kalu wong yên nega niku mudike serto melengos?

## 96:14

Napi dio nano wikan bahwo selesernyo Allah ningali sedanten damelannyo?

## 96:15

Sekali-kali Nano, leser kalu dio nano berenti (bedamel ma’niku) niscayo Kame’ tarîk ûbûn-ûbûnnyo [^1123] ,

[^1123]: Maksûdnyo: melebetla ke jerû nerako dengen narî’ kepala’nyo.

## 96:16

(ya’niku) ûbûn-ûbûn wong yên mudike serto durhako.

## 96:17

dades tala’kela dio manggîl gûgû’nyo (peranti nolong dio),

## 96:18

mengkîn Kame’ undang Malaêkat Zabaniyah [^1124] ,

[^1124]: Malaêkat Zabaniyah wêntenla Malaêkat yên nyikso wong-wong yên bedoso di jerû nerako

## 96:19

Nano angsal ma’niku, nano angsal niko tumut dengen dio; serto sujudla serto para’kela (diri niko kepado Tuhan).

## 97:1

Selesernyo Kame’ sampûn nûrûnkenyo (Al Quran) pado malem kemulioan [^1125] .

[^1125]: Malem kemulioan niku pado baso Indonesia dikelapke dengen malem Lailatul Qadr ya’niku sios malem yên penu kemulioan, keagengan, kareno pado malem niku bungaran tûrûnnyo Al Quran.

## 97:2

Serto napi niko wikan napidio malem kemulioan niku

## 97:3

Malem kemulioan niku langkung saê dari seribu bulan.

## 97:4

Pado malem niku tûrûn malaêkat-malaêkat serto Malaêkat Jibril dengen izin Tuhannyo peranti ngatûr sedanten ûrûsan.

## 97:5

Sejahterola malem niku sampî terbît fajar.

## 98:1

Nano wenten wong kafîr dari ahli kitab serto wong musyrîkin (ngelapke bahwo wong-wong niku) ayun ninggalke (igamonyo) sedereng rawû kepado wong-wong niku bukti yên nyato,

## 98:2

(Iyola) Rasul dari Allah (Muhammad) yên macoke lembaran-lembaran yên disucike (Al Quran),

## 98:3

di jerûnyo wenten (isi) Kitab-Kitab yên lûrûs [^1126] .

[^1126]: yên dimaksûd dengan isi Kitab-Kitab yên lempeng ya’ni isi Kitab-Kitab yên ditûrûnke kepado nabi-nabi ma’kayo Taurat, Zabur, serto Injil yên murni.

## 98:4

Serto nano bepeca-bela wong-wong yên dirawûke Al kitab (kepado wong-wong niku) melianke sampûn rawûnyo kepado wong- wong niku bukti yên nyato.

## 98:5

Padohal wong-wong niku cuman dipêrêntake nyemba Allah, dengen ikhlas naatinyo kepado-Nyo peranti (nyalanke) igamo yên lûrûs [^1127] , serto supayo wong-wong niku nega’ke semayang serto mayar jekat; serto yên ma’nikula igamo yên lempeng.

[^1127]: Lempeng retinyo tebî dari syirik (nyekutuke Allah) serto tebî dari kesesetan.

## 98:6

Selesernyo wong-wong kafîr dari ahli kitab serto wong musyrikin (ayûn melebet) ke jerû nerako Jahannam; wong-wong niku kekel di jerûnyo. Wong-wong niku wêntenla sejahat- jahat makhluk.

## 98:7

Selesernyo wong-wong yên beriman serto bedamel sole, wong-wong nikula sesaê- saênyo makhluk langkung saê.

## 98:8

Balesan wong-wong niku di sisi Tuhannyo ya’ni suargo 'Adn yên ngalîr di bawanyo sungi-sungi; Wong-wong niku kekel di jerûnyo selambat-lambatnyo. Allah ridha tehadep wong-wong niku serto wong-wong niku jugo ridha kepado-Nyo. Nikula (balesan) buat wong yên takut kepado Tuhannyo.

## 99:1

Waktu bumi diguncang dengen guncangan (Yên dahsyat),

## 99:2

serto bumi sampûn metuke beban-beban berat (Yên dikandûng)nyo,

## 99:3

serto wong betaken: “Napidio sebab bumi (dades ma’niki)?",

## 99:4

pado dinten niku bumi nyerioske kabarnyo,

## 99:5

Kereno selesernyo Tuhan niko sampûn ngewahyuke (Yên ma’niku) kepadonyo.

## 99:6

Pado dinten niku wong dimetuke dari kûbûrnyo dengen bekelompo’-kelompo’, supayo ditȗnjȗ’ke kepado wong-wong niku (balesan) dari damelannyo [^1128]

[^1128]: Maksûdnyo wênten di antaro wong-wong niku yên pûtî rainyo serto wênten pulo’ yên item serto seliannyo.

## 99:7

Sinten saos yên damelannyo saê sealȋt dzarrah, niscayo dio bakal ningali (balesan)nyo.

## 99:8

Serto sinten saos yên namelke kejahatan sealȋt dzarrah jugo, niscayo dio bakal ningali (balesan)nyo pulo’.

## 100:1

Demi kudo perang yên belari gancang dengen temengas-mengas

## 100:2

dades kudo yên nyetûske api dengen pûkûlan (kuku kakinyo),

## 100:3

dades kudo yên nyerang ngejȗt di waktu benjang,

## 100:4

dades dio nerbangke lebu,

## 100:5

serto nyerbu ke tenga-tenga kumpûlan mûsû,

## 100:6

selesernyo wong niku teliwat teka’, nano ayȗn besyȗkȗr kepado Tuhannyo,

## 100:7

serto selesernyo wong-wong niku ningali (dewe’) keingkarannyo,

## 100:8

serto selesernyo dio cinto kepado herto [^1129] memang teliwat.

[^1129]: Sebagîan ahli tafsîr nerangke bahwo maksud ayat niki iola: wong niku kuat nian cintonyo kepado harto sehinggo dio dades kîkît.

## 100:9

Napi dio nano wikan kalu dibangkîtke, napidio yên wenten di jerû kûbûr

## 100:10

serto dilahirke napidio yên wenten di jerû dado,

## 100:11

selesernyo Tuhan Ma’lum nian dengen hal-ihwal wong-wong niku pado dinten niku.

## 101:1

Dinten kiamat,

## 101:2

Napidio dinten kiamat niku?

## 101:3

Napi niko wikan napi dio dinten kiamat niku?

## 101:4

Pado dinten niku wong-wong ma’kayo rayap yên belambûran,

## 101:5

serto gunung-gunung ma’kayo bulu-bulu yên diambûr-ambûrke.

## 101:6

dades sinten wong yên berat dacîngnyo (amal sole),

## 101:7

dades dio wenten di jero keuripan yên muaske (senang).

## 101:8

Serto wenten jugo wong-wong yên êntêng dacîngnyo (amal sole),

## 101:9

dades enggon mantû’nyo ya’ni nerako Hawiyah.

## 101:10

Napi niko wikan napidio nerako Hawiyah niku?

## 101:11

(ya’ni) api yên teliwat panas.

## 102:1

Bemega-megahan sampûn ngelalike niko [^1130]

[^1130]: Maksûdnyo: Bemega-mega soal kata harto, anak, pengikut, kemulioan, lan seumpamonyo sampûn melalike niko dari ketaatan.

## 102:2

sampî niko melebet ke jerû kûbûr.

## 102:3

Nano angsal ma’niku, mengkîn niko ayûn wikan (akibatnyo),

## 102:4

serto nano angsal ma’niku, mengkîn niko ayûn wikan

## 102:5

Nano angsal ma’niku, kalu niko wikan dengen ilmu yên yakîn,

## 102:6

niscayo niko bakal ningali nerako Jahiim,

## 102:7

serto selesernyo, niscayo niko bakal ningali dengen 'ainul yaqin [^1131]

[^1131]: 'ainul yaqin artinyo ningali dengan mato kepalo dewek singgo nîmbûlke keyakinan yên kuat.

## 102:8

sampûn niku, niko cengki bakal ditakeni pado dinten niku tentang kenikmatan (yên niko mega-megake di dunio).

## 103:1

Demi maso (waktu ‘ashar).

## 103:2

Selesernyo wong niku wenten di jero kerugian nian

## 103:3

kacuali wong-wong yên beiman serto be damel amal sole serto salîng nasehati tentang kesaêan serto salîng nasehati di jerû kesabaran.

## 104:1

Nerako wail (celakola) peranti tiap pengumpet lagi pencelo,

## 104:2

yên nȗmpȗk harto serto ngȋtȗng- ngȋtȗng nyo [^1132] ,

[^1132]: Maksûdnyo ngumpulke serto ngerȇkên-rȇkên harto yang kernonyo Dio dades ketat serto nano ayûn ngesûngkenyo di jalan Allah.

## 104:3

dio ngiro bahwo hartonyo niku wikan ngekelkenyo,

## 104:4

Nano wikan ma’niku! Selesernyo dio bakal dijungkelke ke jero Huthamah.

## 104:5

Lan napi niko wikan napidio Huthamah niku?

## 104:6

(Iyola) api (yên disedioke) Allah yên dimûrûpke,

## 104:7

yên (nunu) sampî ke ati.

## 104:8

Sesûnggûnyo api niku diselûbûngke rapet ates wong-wong niku,

## 104:9

(sedeng wong-wong niku) dikebet pado caga’-caga’ yên panjang/tinggi.

## 105:1

Napi niko nano masati ma’pundi Tuhan niko sampûn betindak tehadep tentero gaja [^1133] ?

[^1133]: Yên dimaksûd dengen tentero begaja iola tentero yên dîpîmpin ole Abrahah Gubernur Yaman yên ayûn ngancûrke Ka'bah. Sedereng melebet ke kota Mekah tentero niku diserang bûrûng-bûrûng yên mabêtinyo dengen batu-batu alit sehinggo wong-wong niku musno.

## 105:2

Napi nano Dio dadeske tipu dayo wong-wong niku (na’ ngancûrke Ka'bah) niku sio-sio?

## 105:3

Serto Dio ngîrîmke peranti wong-wong niku bûrûng yên rawȗ bederup-derup,

## 105:4

yên mabêti wong-wong niku dengen batu (berasal) dari tana yên tetunu (peca’ batu),

## 105:5

Mako Dio dadeske wong-wong niku ma’kayo godong-godong yên ditedo (ulet).

## 106:1

Kereno kebiasoan wong-wong Quraisy,

## 106:2

(ya’ni) kebiasoan wong-wong niku kesa pado mûsim dingin serto mûsim panas [^1134]

[^1134]: Wong Quraisy biaso ngewentenke pejalanan terutamo peranti beniago ke negeri Syam pado mûsîm panas serto ke negeri Yaman pado mûsîm dingin. Pado pejalanan niku wong-wong niku angsal jaminan keamanan dari penguaso-penguaso dari negeri-negeri yén dilewatinyo. Niki wentenla sios nikmat yén ageng nian dari Tuhan wong-wong niku. Kerenonyo niku sewajarnyola wong-wong niku nyemba Allah yén sampûn ngesûngke nikmat niku kepado wong-wong niku.

## 106:3

dades kenda’nyo wong-wong niku nyemba Tuhan yên wênten rompo’ niki (Ka'bah).

## 106:4

Yên sampûn ngesûng tedoan kepado wong-wong niku peranti ngilangke lapar serto ngamanke wong-wong niku dari ketakȗtan.

## 107:1

Napi niko wikan wong yên mudike igamo?

## 107:2

dades nikula wong yên biaso nyega’ budak yatim,

## 107:3

Serto nano mulani ngesûng tedoan wong miskin.

## 107:4

dades celakola wong-wong yên semayang,

## 107:5

(ya’ni) wong-wong yên lenga dari semayangnyo,

## 107:6

wong-wong yên bedamel dengen riya’  [^1135]

[^1135]: Riya’ wentenla namelke sios damelan saê nano peranti cari keridhoan Allah tapi peranti nyari pujian wong-wong atawa tekelahar di masyarakat.

## 107:7

serto sungkan ngesûng petȗlȗngan [^1136]

[^1136]: Sebagîan mufassirin ngertike: nano ayûn mayar zakat.

## 108:1

Selesernyo Kame’ sampûn ngesûngke
kepado niko (Muhammad) ni’mat yen kata.

## 108:2

dades semayangla kereno Tuhan niko serto bekorbanla [^1137]

[^1137]: Yén dimaksûd bekorban di ngeriki ya’ni nyemelê binatang Qurban serto nyukuri nikmat Allah.

## 108:3

Selesernyo wong-wong yên menci niko diola yên tepûtûs . [^1138]

[^1138]: Maksûdnyo tepûtûs di ngeriki

## 109:1

Cerioske (ya Muhammad): "Hei wong- wong yên kafir”,

## 109:2

“kulo nano nyemba napi yên niko semba”.

## 109:3

“Serto niko dêdênyo penyemba napi (Tuhan) yên kulo samba”.

## 109:4

“Serto kulo nano kuo dades penyemba napi (Tuhan) yên niko semba,

## 109:5

“Serto niko nano kalo (pulo’) dades penyemba napi (Tuhan) yên kulo semba”.

## 109:6

Peranti niko igamo niko, serto peranti kulo igamo kulo."

## 110:1

Kalu waktu sampûn rawû petȗlȗngan Allah serto kemenangan,

## 110:2

Serto niko ningali wong melebet igamo Allah dengen bederûp-derûp,

## 110:3

dades betasbela dengen muji Tuhan niko serto nyatu ampûnla kepado-Nyo. Selesernyo Dio niku Maha Penerimo tobat.

## 111:1

Binasola keduo iko’ tangan Abu Lahab serto selesernyo dio bakal binaso [^1139]

[^1139]: Yên dimaksûd dengen “keduo tangan Abu Lahab” wêntenla Abu Lahab dewe’.

## 111:2

Nano wenten guno perantinyo herto bendonyo serto napi yên dio usohoke.

## 111:3

Mengkȋn dio bakal melebet ke jerû api yên mûrûp.

## 111:4

Serto (ma’niku pulo’) semanyo, yên makto kayu api  [^1140]

[^1140]: Tukang makto kayu tunu jerû baso Arab wêntenla sîndîran peranti penyebar fitnah. Sema Abu Lahab diarani tukang makto kayu tunu kereno dio kerep nyebar-nyebarke fitnah peranti nyahat-nyahatke Nabi Muhammad s.a.w. serto kaum Muslim.

## 111:5

Di gulunyo wênten tali dari sepet.

## 112:1

Kelapke (ya Muhammad): "Dio-la Allah, Yên Maha Esa.

## 112:2

Allah enngon kito nyatu/begantȗng

## 112:3

Dio nano berana’ serto nano pulo’ diperana’ke,

## 112:4

Serto nano wênten napi saos yên sami/sebandîng dengen Dio."

## 113:1

Kelapke (ya Muhammad): "Kulo belȋndûng kepado Tuhan yên nguasoi waktu sûbû,

## 113:2

Dari kejahatan makhluk-Nyo,

## 113:3

Serto dari kejahatan malem napibilo sampûn peteng/gelep gulito

## 113:4

Serto dari kejahatan (betino-betino tukang sîhîr) yên niûp pado simpûl-simpûl [^1141] (tali)

[^1141]: Biasonyo tukang-tukang sihir waktu namelke sîhîrnya damelke bûhûl-bûhûl dari tali lalu macoke jampi-jampi dengen ngembûs-ngembûske nafasnyo ke bûhûl niku.

## 113:5

Serto dari kejahatan wong pedengki kalu dio dengki”.

## 114:1

Kelapkela: "Kulo belindûng kepado Tuhan (yên meliaro serto nguasoi) wong.

## 114:2

Rajo wong

## 114:3

Sembahan wong.

## 114:4

Dari kejahatan (bîsî’an) bêles yên biaso besingitan,

## 114:5

Yên mîsî’ke (kejahatan) ke jerû dado wong,

## 114:6

Dari (golongan) jin serto wong.
