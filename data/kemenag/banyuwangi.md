---
type: translation

---

# Bahasa Banyuwangi

## 1:1

Kambi nyebut namine Gusti Alloh kang Mahamurah lan kang Mahawelas.

## 1:2

Kabeh pujian kanggo Alloh, Pengeran sekabehe alam.

## 1:3

Moho Murah lan Moho Welas.

## 1:4

Kang nguasani dino kiamat.

## 1:5

Mung nang Ndiko kulo nyembah lan Mung nang Ndiko kulo nedi tulung

## 1:6

Duduhno kulo nyang dalan hang kenceng

## 1:7

Yoiku dalane wong – wong kang wes Ndiko weneni nikmat kanggo tiyang niku, duduk dalane wong kang dibendoni (Yahudi) lan duduk dalane wong kang kesasar (Nasroni).

## 2:1

Alif laam miim

## 2:2

Kitab (Al-Qur’an) iki heng ono mamang blas, piduduh kanggo wong kang taqwa.

## 2:3

Yaiku wong kang iman nyang kang ghoib (samar/heng katon), kang ngedekaken sembayang, lan nyedekahaken separo rizkine kang Isun uwekaken nang wong iku.

## 2:4

Lan wong kang percoyo nang Kitab (Al-Qur’an) kang wes didunaken nang ndiko lan kitab – kitab kang wes didunaken sak durunge ndiko, serto percoyo nang keuripan akhirat.

## 2:5

Wong-wong iku kang oleh piduduh teko Pengerane, lan wong wong iku kang untung.

## 2:6

Saktemene wong-wong kafir, podo baen kanggo wong iku, ndiko uweni wejangan utowo seng diweni wejangan, wong iku yo tetep oseng percoyo.

## 2:7

Gusti Alloh wes ngunci mati ati lan pengerungune wong iku, lan peningale wong iku ditutup, lan kanggo wong iki sikso kang seru abote.

## 2:8

Nong antarane menuso ono kang ngomong: “Awak iki percoyo nang Gusti Alloh lan dino akhir, padahal wong iku saktemene dudu wongkang percoyo.

## 2:9

Wong-wong iku arep ngapusi (nipu) Alloh lan wong kang iman, sakjene wong iku mung nipu awake dewek cumo wongiku heng sadar.

## 2:10

Nang jeru atine wong iku ono penyakit, terus ditambai Gusti Alloh penyakite, lan kanggo wong iku sikso kang loro, disebabaken wong iku ngapusi.

## 2:11

Lan kadung diomongaken nang wong iku: siro ojo ngerusak nang bumi iki, wong-wong iku jawab: saktemene awak iki wong-wong kang gawe keapikan.

## 2:12

Ilingo, sakbenere wong iku kang gawe kerusakan, mung wong iku heng sadar.

## 2:13

Kadung iyane diomongi: “imano siro kabeh koyo wong-wong liyo kang wes iman”, iyane njawab: “opo isun iman koyo wong-wong bongol kang wes iman?”engeto, saktemene wong wong iku dewek kang bongol, taping iyane osing weruh.

## 2:14

Lan kadung uwong uwong iku ketemu wong-wong kang podo iman, iyane ngomong: “isun wes iman”, lan kadung wong wong iku balik nong syetan-syetane [^1] .wong wong iku ngomong: saktemene isun kabeh podo kambi siro, isun mung madani (ngolok-olok).

[^1]: Karepe: pimpinan-pimpinan iyane

## 2:15

Gusti Alloh arep (mbales) nyang alok-aloke wong wong iku lan ginengaken wong wong iku kemambang nong kesasare iyane dewek..

## 2:16

Gusti Alloh iku kang nuku kesasare nganggo piduduh, mongko osinglah untung dagangane iyane lan iyane osing oleh pituduh.

## 2:17

Gambarane wong-wong iku yaiku koyo wongkang ngurubi geni, mongko sakmarine geni iku madangi sak kelilinge, Alloh ngilangi urube (kang nyentrongi) wong iku, genengaken wong iku nang jerune peteng, heng biso deleng.

## 2:18

Wong-wong iku gendeng, kolok, picek, mongko wong iku heng biso balek nang dalan kang bener.

## 2:19

Utowo koyo (wong kang keneng) udan deres teko langit dibrengi peteng dedet, geludug lan gilap, wong iku nyumpeli kupinge nganggo jerijine, kerono (kerungu suworo) geludug, sebab wedi nang mati, lan Gusti Alloh ngusai wong-wong kafir.

## 2:20

Emeh baen gilap iku nyamber peningal wong-wong iku. Saben gilap iku nyentor nang wong iku, wong iku melaku nang nginsore sinar iku, lan umpomo peteng ngantem wong iku, wong iku mandeg. kadung Alloh ngarepaken, mongko Gusti Alloh ngilangi pengerungune lan penulihe wong iku. Saktemene Gusti Alloh Moho kuwoso nyang paren baen.

## 2:21

He menuso, sembahen Pengeraniro kang wes dadeaken siro lan wong-wong sakdurunge siro, supoyo siro bertaqwa.

## 2:22

Gusti Alloh kang dadekaken bumi, dadi hamparan kanggo siro kabeh lan langit dadi atap, lan Alloh ngedunaken udan teko langit, terus Alloh ngasilaken nganggo banyu udan iku uwoh-uwohan miongko rizki kanggo siro, kerono iku ojo gawe tandingan (sekutu-sekutu) nyang Gusti Alloh padahal siro weruh.

## 2:23

Lan kadung siro (tetep) ragu (mamang) Kambi Al-Qur’an kang hon wahyuaken nang hambanIsun (Muhammad), gawiyo siji surat baen kang podo Kambi Al-Qur’an iku lan ajaken kang nolong- nolong siro sak liyane Alloh, dong siro uwong kang bener.

## 2:24

Mongko kadong siro heng biso gawe, lan pasti siro heng bakal biso gawe. Jogonen awakiro teko geni neroko kang bahan bakare manuso lan watu, kang dicawisaken kanggo wong-wong kafir.

## 2:25

Lan sampekno kabar kang nyenengaken nyang wong-wong kang percoyo lan kang ngelakoni apik, kadong wong-wong iku dicawisi surgo-surgo kang ono banyu-banyu mili nang jerune. Saben wong-wong iku di uweni rizki who-wohan nang surgo-surgo iku, Wong-wong iku ngomong: iki kang wes tau diwekaken nyang Isun waktu bengen”. Wong-wong iku diweni who-wohan kang podo lan kanggo wong-wong iku ono wong wadon (istri-istri) kang rijig (suci) lan wong-wong iku langgeng nang jerune.

## 2:26

Saktemene Gusti Alloh heng sungkan – sungkan gawe peribasan rupo rengit utowo kang lebih endep teko iku. Kadong wong -wong kang percoyo, mogko wong-wong iku yakin bahwa perumpamaan iku bener teko Pengerane wong iku, tapi wong kang kafir ngomong: Paren maksude Alloh dadeaken iki kanggo perumpamaan?” Kambi perumpamaan iku akeh wong kang disesataken Alloh, lan kelawan contoh iku (pisan) akeh uwong kang diweni pituduh, lan heng ono kang disesataken kecobo wong-wong kang fasik.

## 2:27

Yaiku wong-wong kang ngelanggar perjanjian Alloh sakmarine perjanjian iku teguh, lan medot paren kang diperintah Alloh (yang wong-wong iku) kanggo nyambungno lan gawe kerusakan nang bumi. Wong-wong iku wong-wong kang rugi.

## 2:28

Apuo siro kafir nang Alloh, padahal siro mau mati, terus Gusti Alloh nguripaken siro, terus siro dipateni lan diuripaken maning, terus nyang Gusti Alloh siro dibalekaken.

## 2:29

Gusti Alloh kang dadeaken paren baen kang ono nang bumi kanggo siro, lan Alloh keppingin nang langit, terus didadeaken pitung langit, Lan Gusti Alloh Moho weruh nang paren baen.

## 2:30

Engeto waktu Pengerane siro dawuh nang Malaikat: “Saktemene Isun (Alloh) arep dadekaken kholifah nang bumi” Wong-wong iku (Malaikat) ngomong: “Napuo Ndiko bade dadosaken (kholifah) teng bumin iku tiyang ingkang bade damel kerusakan lan numpahaken getih, padahal kulo terus bertasbih muji ndiko lan nyuceaken ndiko?” Gusti Alloh dawuh: Saktemene Isun (Gusti Alloh) weruh paren kang siro heng weruh”.

## 2:31

Lan Gusti Alloh ngajari Adam aran-aran (bendo-bendo) kabeh, terus nuduhaken nang poro Malaikat terus dawuh: Sebutno nang Isun arane barang-barang iku nek pancen siro wong-wong kang bener.

## 2:32

Poro Malaikat jawab: Moho suci Ndiko, boten wonten ingkang kulo sumerapi kejawi opo ingkang Ndiko ajaraken dating kulo, Saktemene Ndiko Moho weruh tur Moho wicaksono.

## 2:33

Alloh dawuh: “He Adam, wenono weroh wong-wong iku aran -arane barang iki” mongko sak marini diweni weruh nang wong-wong iku aran-arane barang iku, Alloh dawuh: Opo tah dorog hon omongaken nang siro, nek saktemene Isun weruh nang rahasia langit lan bumi lan weruh paren kang siro katokaen lan weruh paren kang siro sengidakaen.

## 2:34

Lan (ingeto) waktu Isun dawuh nang poro Malaikat: “Sujudo nang Adam,” mongko podo sujud poro Malaikat kejobo Iblis, Iblis nolak lan sombong, lan Iblis kelebu golongane wong-wong kang kafir.

## 2:35

Lan Isun (Gusti Alloh) dawuh: “He Adam, manggono siro lan rabiniro surgo iki, lan panganen panganan – panganan kang akeh tur apik nangdi baen siro seneng lan ojo mareki (ojo parek-parek) nang uwit iki, kang nyebabaken ndiko kelebu wong-wong dzolim.

## 2:36

Terus karo-karone dipelesetaken Kambi syetan teko surgo lan dietokaken teko keadaane kang mulo, [^2] lang Isun (Alloh) ngomong: “ muduno siro! Sebahagiane siro dadi musuh Kambi liyane, lan kanggo siro ono panggonan netep nong bumi lan ugo ono kesenengane urip sampek wektu kang ditemtokaken.

[^2]: Maksude keadaane kang mulo yoiku nikmate, mewahe lan mulyone urip nong surgo.

## 2:37

Sakteruse Adam nerimo pirang – pirang kalimat teko Pengerane, mongko Alloh nerimo tobate, Saktemene Alloh Moho nerimo tobat tur Moho WelasAsih.

## 2:38

Isun (Gusti Alloh) dawuh: “Muduno siro kabeh teko surgo iku!. Terus kadung teko pituduhn Isun nong siro, mongko sopo baen kang milu Kambi pituduh Isun, pasti osing duwe roso was-was (kuwatir) nong iyane, lan iyane (ugo) osing susah ati”.

## 2:39

Onone wong-wong hang kafir lan ndustakaken ayat-ayate Isun (Gusti Alloh), wong-wong iku kabeh hang mapani neroko lan langgeng sak lawase.

## 2:40

He Bani Isroil, ingeto ning nikmat isun (Gusti Alloh) hang wes isun anugrahaken kanggo siro kabeh, lan akehono janjine siro ning isun, mongko isun akehi janjine isun neng siro; lan mung ning Isun siro kudu wedi(tunduk)

## 2:41

Lan nduweo iman siro ning paran hang wes Isun mudunaken (Al-Qur’an) hang mbeneraken paran hang ono neng siro (Taurot), lan ojon siro dadi wong hang swiji kafir ing Alloh, lan ojo siro ngoperaken ayat-ayat Isun nganggo rego hang murah lan mung ning Isun siro kudu taqwa.

## 2:42

Kambi ojo siro campur uletaken barang kang bener Kambi kang salah Kambi ojo siro nyengidakaken kang bener iku padahal riko weruh.

## 2:43

Kambi ngedekno sembahyang, mbayaro zakat lan ruku’o bareng kambi wong-wong hang ruiku’.

## 2:44

Abuo siro ngonkon wong liyo (nglakoni) keapikan, padahal siro lali awak (kwajiban) siro dewek, padahal siro moco Al-Kitab(Taurot) opo oseng ta siro mikir.

## 2:45

Kambi njaluko tulong (nang Gusti Alloh) Kambi sabar Kambi sembahyang. Saktemene sembayang iku abot, kecobo kanggo wong-wong hang khusyu’.

## 2:46

Yoiku wong-wong kang ngeloroni, saktemene riko kabeh arep nemoni pengerane, kambi saktemene riko kabeh arep balek maning nang Alloh.

## 2:47

He Bani Isroil ingeto nong nikmat Isun kang wes isun uwakaken nong siro, lan (ingeto maning) kadung Isun wes nguweni kelebihan nong siro timbangane umat endi baen. [^3]

[^3]: Bani Isroil kang wes diweni rahmat kamibi Alloh lan dilebihaken teko umat liyane yoiku mbah buyute iyane kang ono ning zamane Nabi Musa as.

## 2:48

Kambi jogonen awak riko teko (adzab) dino (kiamat kang ning dino iku) wong seng biso mbelo wong liyo, masio sitik, Kambi (gediku pisan) seng diterimo syafaate, kambi tebusan teko podone Kambi ojok riko kabeh arep ditolong.

## 2:49

lan ingeto wektu Isun (Alloh) nyelametaken siro kabeh teko (Fir’aun) lan bolo-bolone, iyane nibakaken nang siro kabeh sikso kang sak abot-abote, iyane mbeleh anak-anake siro kabeh kang lanang-lanang, lan ngginengaken anak-anake siro kabeh kang wadon-wadon, lan nong kang gedigu iku ono coban-coban kang gedi teko pengerane siro.

## 2:50

Lan ingeto pas Isun (Gusti Alloh) nyigar segoro kanggo riko, terus kene nyelemetno riko lan Isun nyilepaken (firaun) lan bolo-bolone sakjane riko dewek hang ndelengi.

## 2:51

Lan ingeto pas Isun janji neng riko Musa (nguweni Taurot sak wise) perang puluh wengi, terus riko dadikno lare sapine (hang riko sembah) serto seng onone iku lan riko yoiku wong-wong kang dzolim.

## 2:52

Sekteruse marine iku Isun (Gusti Alloh) nyepuro kesalahane riko, mane riko muji syukur.

## 2:53

Lan ingeto pas Isun (Gusti Alloh) nguweni nyang Musa Al-Kitab (Taurot) lan keterangan hang mbedakaken antarane hang bener lan hang salah, supoyo oleh petunjuk.

## 2:54

Lan ingeto waktu Musa ngomong nang kaume: hei kaume ingsun saktemene siro iku nganioyo awake siro dewek, kerono siro wes dadikaken anake sapi (dadi sembahane siro), mongko tubato siro nong Pengeran kang nggawe siro lan matenono nong awake siro dewek. [^4] Kang gedigu iku lebih apik kanggo siro mungguh pengeran kang nggawe siro; mongko Alloh nerimo tubate siro. Saktemene iyane dzat kang Moho nerimo tobat tur moho welas..

[^4]: “Mateni awake dewek” ono kang maknani: wong-wong kang osing nyembah anake sapi iku mateni wong-wong kang nyembahi. Ono maning kang ngartekaken: wong kang nyembah anake sapi iku podo paten-patenan. Lan ono ugo kang ngartekaken: iyane dikongkon mateni awake dewek kanggo tobate.

## 2:55

Lan (ilingo). Pas riko ngomong “He Musa kene kabeh seng ngarep ngimanaken neng siro sedurunge kene kabeh ndileng Alloh kelawan padang” kerono iku riko disamber gleduk, kambi riko mung ndileng.

## 2:56

Marine iku Isun (Gusti Alloh) kabeh kang bangkitaken riko marine riko mati supoyo riko bersyukur.

## 2:57

Lan Isun (Gusti Alloh naungi riko nganggo awan lan kene kabeh mudunaken ning riko “manna” lan “salwa” mongko teko panggonan kang apik-api. Kang wis kene kabeh wekaken ning siro lan oseng wong iku kabeh nganioyo kene kabeh, taping wong iku sekabehe nganioyo awak wong iku kabeh dewek.

## 2:58

Lan (ingeto) wektu Isun (Alloh) ngomong: “melebuo siro kabeh ning negoro iki (Baitul Maqdis) lan mangano teko hasile bumine kang akeh lan enak nong endi kang siro kabeh demeni lan melebuo (ngeliwati) lawang gapuro Kambi sujud [^5] lan ngucapo (dungo’o) “bibasno kulo kabeh dugi duso”, pasti isun ( Alloh ) nyepuro kesalahan-kesalahane siro kabeh lan isun ( Alloh ) arep nambahi ( uwenane isun) nong uwong kang nggawe apik.

[^5]: Karepe coro ahli tafsir yoiku dungklukaken awak

## 2:59

Marine wong-wong kang dzalim ganti ngongkon dienggo ngerjakaken kang seng dikongkon neng wong iku kabeh. Sebab iku isun kabeh ngirim ning wong-wong kang zalim iki sekso teko langit. Kerono wong iku ngelakokaken fasik.

## 2:60

Lan (ilingo) pas Musa juwut banyu dienggo kaume, mariku isun kabeh dawuh” pentungen watu iku nganggo tongkat riko” sakmarine mancarno teko podone rong welas moto banyu. Saktemene tiap-tiap suku wes ngeweruhi panggonane ngombe (masing-masing) mangan lan ngombeo rezeki (hang diweni) Alloh, lan ojo riko kliweran ning raine bumi nganggo gawe kerusakan.

## 2:61

Lan (ingeto) wektu siro kabeh ngomong: “Hei Musa, Isun kabeh osing biso sabar (nahan) kambi mung sak macem panganan thok, sebab iku njaluko enggo isun kabeh nang pengeran riko, makne Alloh ngetokaken dienggo isun kabeh teko paran baen kang diperujukaken bumi; jangan-janganan, timun, bawang potih, kacang adas lan bawang abang”. Musa ngomong: “gelem tah siro kabeh njumput barang elek kang dadi gantine barang kang lebeh apik? Menyango siro kabeh nang sijine kuto, pastine siro kabeh oleh paran baen kang siro jaluk”. Marine gedigu iyane keantem keelekan lan keinoan, tur maning iyane oleh bendune Alloh, perkoro iku (kedaden) kerono iyane keseringen ngingkari (nulak) kambi ayat-ayate Alloh lan mateni poro nabi kang mulo osing dibeneraken, gedigu iku (kedaden) kerono iyane sering nggawe duroko kambi ngeliwati wates.

## 2:62

Sakjane wong-wong mukmin, wong-wong Yahudi, wong-wong Nasrani, wong-wong shabiin. Sopo baen neng antarane wongwong hang bener nduwe iman ning Gusti Alloh. Dino sakmarine Kambi nduwe amal sholeh. Wong-wong iku arepn nerimo ganjaran teko pengerane wong iku. Seng ono khawatiran kanggo wong-wong iku Kambi seng ono (pisan) wong iku nduwe roso susah atine.

## 2:63

Lan (ingeto) wektu Isun nagih janji teko siro, lan Isun unggahaken gunung (Thursina) nong duwurane siro, Isun kambi ngomong (dawuh): “cekelen kuwat-kuwat paran kang Isun uwakaken nong siro, lan seringo iling paran baen kang ono ring jerone, makne siro taqwa”

## 2:64

Terus siro melengos sak marine (onone janji) iku, mongko kadung osing ono kerunia lan rohmate Alloh nong siro, pastine siro melebu golongane wong-wong kang rugi.

## 2:65

Lan saktemene siro wes meruhi wong-wong kang ngelanggar ring antaraniro nang dino sabtu. [^6] Mari gedigu Alloh ngomong (dawuh): “dadiyo siro bojog [^7] kang ino

[^6]: Dino Sabtu yoiku dino kang khusus enggo ibadah kanggo wong-wong Yahudi.

[^7]: Sebagiane ahli tafsir ngeyakini kadung iki mung dadi kiasan kang artine atine iyane dipodokaken kamibi atine bojog, kerono podo-podo osing biso nompo nasehat lan pengengetan. Pendapate akeh-ekehe ahli tafsir yoiku iyane bener-bener uwah dadi bojog, osing anak-anak, osing mangan lan ngombe lan uripe osing lebih teko telung dino.

## 2:66

Mongko Gusti Alloh dadiaken hang koyo iku peringatan kanggo wong ning zaman iku. Lan kanggo siro kabeh hang arep teko lan dadi unen-unen kanggo wong taqwa.

## 2:67

Lan ingeto wektu Musa ngomong nangkaume. Saktemene Gusti Alloh ngongkon riko mbeleh sapi wadon, siro kabeh ngomong “opo riko arep ndadiaken fitnah? Musa njawab” isun milu paren jare Gusti Alloh mugo-mugo isun sing kelebu wong-wong hang jahil.

## 2:68

Siro kabeh jawab: jalukno sepuro nang pengeran riko, kanggo kene, maykne riko nerangaken podo kene, sapi wadon apuwo iku Musa jawab: saktemene Alloh dawuh bahwa sapi wadon yoiku sapi wadon kang osing tuwek lan sing enom tengah-tengahe antarane iku mongko ngelakoni opo hang dikongkon nang siro.

## 2:69

Wong-wong iku podo takon (maning): “njalukeno nong Pengeran riko makne Alloh njelasaken nang isun, paran wernane?” Musa nyauri: saktemene Alloh ngendiko kadung sapi wadon iku sapi wadon kang kuning, kang kuning tuwek wernane kambi nyenengaken wong-wong kang ndileng.

## 2:70

Wong-wong iku podo ngomong (maning): “njalukeno nong Pengeran riko makne Alloh njelasaken nang Isun, kelendi hakekate sapi wadon iku, kerono saktemene sapi iku (mage) samar nong Isun. Lan saktemene Isun (kadung) Alloh ngersakaken, Isun bakale oleh pituduh (enggo oleh sapi iku).”

## 2:71

Musa ngendiko: “saktemene Alloh dawuh bahwa sapi wadon iku yoiku sapi wadon kadung durung tau dienggo nganggo nyengkal lemah lan osing pisan nganggo ngilene tanduran, sing cacat “sing ono belunge.” Riko ngomong: “saiki buru baen riko nerangno hakekate sapi wadon hang benere”. Marine riko beleh lan meh ae riko sing ngelaksanakan perintah iku.

## 2:72

Lan (ilingo) pas siro mateni menungso terus siro aran aranan perkoro iki, lan Gusti Alloh arep mbukak paran baen hang semono lawase siro sengidakaken.

## 2:73

Terus Isun (Gusti Alloh) Dawuh: taboken mayat iku nganggo separone anggota sapi wadon iku!” demikianlah Alloh nguripaken maning wong-wong hang wes mati, Kambi ndudohaken ning uwong kabeh tondotondone kekuasaane myane riko weruh.

## 2:74

Sakteruse mariku atine siro dadi atos koyo watu, malah lebeh atos maning padahal neng antarane watu-watu iku ono hang ngaliri banyu-banyu teko konone kambi ning antarane saktemene ono hang kebeleh mariku metu moto banyu teko konone Kambi ning antarane saktemene ono hang meluncur tibok, kerono wedi ning Alloh lan Alloh sepisan-pisan. Sing lengah teko hang hang riko lakoni.

## 2:75

Opo riko mageh ngarepaken uwong arep percoyo ning riko, padahal segolongane teko wong iku ngerungokno dawuhe Gusti Alloh, sak marine siro rubah sakmarine siro mahami, sedeng siro weruh.

## 2:76

Lan pas siro ketemu kambi wong-wong hang iman, riko ngomong: “kenepun mari beriman,” taping kadung iyane balik kambi kang podo kambi iyane baen, banjur iyane ngomong: “opo tah siro nyeritakaken nang iyane (wong-wong mukmin) paran-paran kang uwes dijelasaken Alloh nyang siro, supoyo kang gedigu iku iyane (wong mukmin) biso ngalahaken hujahe siro nong ngarepe pengerane siro; osing tah siro ngerteni.” [^8]

[^8]: Sebagiane Bani Isroil kang ngaku iman nong nabi Muhammad SAW tau cerito nang wong-wong Islam, kadung nong jerone Taurot memang disebutaken arep tekone nabi Muhammad, mongko golongan liyane negur iyane kamibi ngomong: apuo nyeritakaken perkoro iku nang wong-wong Islam, sehinggo hujahe iyane tambah kuat

## 2:77

Osing tah iyane weruh kadung Alloh weruh kabeh paran baen kang iyane sengidakaken lan kabeh paran baen kang iyane katokaken.

## 2:78

Lan ning antarane iyane ono kang buta huruf, osing kenal Al-Kitab (Taurot), kejobo dongeng ngapus thok lan iyane mung ngiro-ngiro. [^9]

[^9]: Akeh-akehe wong Yahudi iku buta huruf lan osing weruh isine Taurot kejobo mung teko dongeng-dongeng kang diceritokaken kamibi pendeto-pendetone iyane.

## 2:79

Mongko kecelakaane hang gedi kanggo wong-wong hang nulis Al-Kitab katik tangan siro dewek, terus diomongaen “iki teko Alloh” (Kambi maksude) kanggo ngolehi untunge hang sitik Kambi perbuatan iku. Mongko kecelakaan hang gedi kanggo riko, akibate teko paran hang siro ngawe.

## 2:80

Lan uwong uwong iku podo ngomong: “Isun sepisan-pisano osing bakal diselomod geni neroko, kejobo suwine mung pirang-pirang dino baen, Ngomongo: “uwes tah siro nerimo janji teko Alloh sehinggo Alloh osing bakal mungkiri janjine utowo tah siro mung ngomong nong Alloh paran kang osing siro weruhi.

## 2:81

(Heng pisan) hang bener, sopo-sopo ngelakoni duso lan riko wes digerumbungi dusone, riko kabeh iku penghuni neroko, riko awet ning njerone.

## 2:82

Lan wong-wong hang percoyo kambi amal sholeh riko iku penghuni surgo, riko saklawase ning jerone.

## 2:83

Lan (ingeto) wektu Isun (Alloh) nagih janji nong Bani Isroil (yoiku): “ojo lah siro nyembah sak liyane Alloh, lan gaweo apik nong emak bapak, poro kerabat, lare-lare atim, lan wong-wong melarat serto ngucapno kambi omongan-omongan kang apik nang menungso, adegno sembahnyang lan bayaren zakate. Terus siro kabeh osing biso ngebegi janjine kejobo mung sebagian sithik baen teko siro, lan siro sering melengos.

## 2:84

lan (ingeto) pas Isun (Gusti Alloh) nagih janji nong riko (yoiku): siro osing bakal nguntek getihe siro (mateni uwong), lan siro osing arep ngusir awak siro dewek (dulur siro kang sakbongso) teko kampung asline siro, terus siro nyatakaken (arep ngebegine), sedeng siro nakseni.

## 2:85

Terus siro (Bani Isroil) mateni awak siro (dulur sebongso) lan ngusir sakgolongan ketimbang siro teko kampong asal riko, riko mbantu-mbantu kanggo riko Kambi nggawe dusone lan permusuan: taping kadung riko teko kanggo riko dadi tawanan, siro nebus lare iku Padahal ngusir iyane iku (ugo)larangan nong siro. Opo tah siro iman nong sebagiane Al-Kitab (Taurot) lan ingkar (emong) nong sebagiane maning? Mongko osing ono balesane wong kang ngelakoni gedigu teko siro kejobo ino uripe nong dunyo, lan ning dino kiyamat iyane dibalekaken nong sikso kang seru abote. Alloh osing kiro lali teko paran baen kang siro lakoni. [^10]

[^10]: Ayat iki ngenengi ceritone wong Yahudi nong madinah nong kawitane hijrah, Yahudi Bani Quraizhah koncoan kamibi suku Aus, lan Yahudi bani Nadhir konco’an kamibi suku Khazraj. Antarane suku Aus lan suku Khazraj sakdurunge Islam sering tukaran kamibi perang kang dadi sebabe Bani Qraizhah nulungi suku Aus lan Bani nadhir nulungi wong-wong Khazraj. Sampek antarane rong suku Yahudi iku perang lan tawan menawan, kerono nulungi koncone, taping kadung neng waktu burian ono wong-wong Yahudi kecekel dadi tawanan, mongko rong Yahudi iku sepakat nebus, masiyo iyane sakdurunge perang.

## 2:86

Yoiku wong-wong hang tuku uripe dunyo kambi (urip) akhirat, mongko sing kiro dientengno seksone siro lan siro heng kiro ditulung.

## 2:87

Lan saktemene isun wes nekokaken Al-Kitab (Taurot) nong Musa, lan isun uwes nyusulaken (terus-terusan) sak marine iku nong Rosul-rosul, lan uwes isun uwakaken buktai-buktai kebeneran (mukjizat) nang Isa anak lanange Siti Maryam lan Isun nguwataken iyane kambi Ruhul Qudus, Opo tah saben-saben teko nong siro sijine Rosul (utusan) nggowo sijine (pelajaran) kang osing cocog kambi karepe siro, terus siro congkak, mongko pirang-pirangane uwong (ring antarane iyane) kang siro gubabaken lan pirang-pirangane uwong (kang liyane) siro pateni?

## 2:88

Lan iyan-iyane podo ngomong: “ati-atinisun wes ketutup”, taping sakbenere Alloh uwes ngutuk iyane, kerono ingkare, mongko sithik seru wong-wong iku kang iman.

## 2:89

Lan sakwise teko nang iyane Al-Qur’an teko Alloh kang beneraken paran kang ono nong iyane, [^11] padahal sakdurunge iyane biyasa njaluk (nong tekane nabi), makne oleh kemenangan nang wong-wong kafir, mongko sakmarine teko nong iyane paran-paran kang iyane weruhi, iyane terus ingkar nong (tekone nabi), mongko laknate Alloh lah nang wong-wong kang ingkar iku

[^11]: Maksude: tekane nabi Muhammad SAW kang disebutaken nong kitab Taurot nong endi dijelasaken sifat-sifate nabi.

## 2:90

Sak elek-elek e(lakon) riko ngedol awake dewek Kambi kekafirane kanggo paran kang wes dimuduno Alloh, kerono iri nang Alloh muduno karuniae, kanggo sopo kang dikarepi kang ono reng tengah-tengah umate, kerono iku riko oleh murko sakwise (oleh) murko, lan kanggo wong-wong kang kafir siksoane kang ngerehmeno.

## 2:91

Lan kadung iyane diomongi: “Imano nang Al-Qur’an kang diedunaken Alloh”, iyane semaur: “isun mung iman nong paran baen kan diedunaken nang isun”. Lan iyane kafir nang Al-Qur’an kang diedunaken sakmarine, sedeng Al-Qur’an iku (kitab) kang hak (bener); kang mbeneraken nang paran kang ono nang iyane. Ngomongo!: “apuwo siro bengen mateni nabi-nabine Alloh kadung bener siro iku wong-wong kang iman.?”

## 2:92

Saktemene Musa uwes teko nang siro nggowo bukti-bukti kabeneran (mu’jizat), terus siro gawe anake sapi (dadi sesembahane) sakmarine (menyange) lan sakbenere siro iku wong-wong kang dzolim.

## 2:93

Lan (ingeto) wektu isun nagih janji nang siro lan isun junjung gunung (Thursina) nong duwurane riko, (selagi isun ngomong): “cekelen kuwat-kuwat paran baen kan isun uwakaken nong siro lan Kambi rungokeno!” iyane podo semaur: “isun ngerungokaken tapi isun osing manut”. Lan uwes diresepaken non jero atine iyane iku (roso demen nyembah) anake sapi, kerono kekafirane. Ngomongo: “kari seru eleke kelakuan kang dikongkon iman siro nong nong awake siro, kadung pancen bener siro ngimani (nong Taurot).

## 2:94

Ngomongo: “kadung riko (nganggep) kampong akhirat(surga) iku khusus nggo riko ning sisine Alloh, duduk kanggo wong liyo, mongko pinginono mati(riko) kadung riko memang bener.

## 2:95

Lan sepisan-pisan siro sing kiro pingini mati iku selawase, kerono kesalahan-kesalahan kang wes dilakoni karo tangani riko(dewek). Lan Gusti Alloh Moho ngeweruhi sopo wong-wong kang anioyo.

## 2:96

Temenan riko arep nemokaken iyane, menungso kang paling doyan nang keuripan (ring dunyo), malah (lebih doyan maning) timbangane teko wong-wong musyrik. Saben-saben iyane kepingin kadung diweni umur sewu tahun, padahal umur dowo iku sithik-sithiko osing bakal ngedohaken teko sikso. Alloh moho ngeweruhi paran baen kang iyane lakoni.

## 2:97

Ngomongo: sopo wonge hang dadi musuhe Jibril, mongko Jibril iku wes mudunaken (Al-Qur’an) nang jero atine riko Kambi seidine Alloh. Beneraken paran(kitab-kitab) kang sedurunge lan dadi petunjuk Kambi berita kang nyenengaken kanggo wong-wong hang iman

## 2:98

Sopo wonge hang dadi musuhe Gusti Alloh, malaikat malaikate, Rosul-rosule, Jibril lan mikail, mongko saktemene Gusti Alloh musuhe wong-wong kafir.

## 2:99

Lan saktemene kene wes mudunaken kanggo riko ayat-ayat hang jelas. Lan sing ono hang ingkar kanggone, sakliyani wong-wong kang fasik.

## 2:100

Pantes tah (iyane ngingkari nong ayat-ayate Alloh, lan saben-saben iyane matri janji, golongane iyane nguncalaken, malah akeh-akehe iyane osing iman.

## 2:101

Lan sakwise teko nong iyane sijine Rosul teko ngersane Alloh kang beneraken (kitab) kang ono nang iyane, sebagiane teko wong-wong kang diuweni kitab (Taurot) nguncalaken kitabe Alloh nang burine (boyoke) koyo-koyo iyane osing weruh (kadung iku kitabe Alloh).

## 2:102

Lan iyane milu paran baen kang diwoco kambi syetan-syetan nang zamane kerajaane Sulaiman (lan iyane ngomong kadung Sulaiman iku ngelakoni ilmu sihir), padahal Sulaiman iku osingo kafir (osing ngelakoni ilmu sihir), mung syetan-syetan iku lah kang kafir (ngelakoni ilmu sihir), iyane ngajaraken ilmu sihir nang menungso lan paran baen kang diedunaken nong keloro malaikat ring negeri Babil, yoiku Harut lan Marut, sedeng loro-lorone osing ngajaraken (siji ilmu) nong sak wong baen sakdurunge ngomong: “saktemene isun mung dadi gudoan (nong riko), sebab iku ojo kafir”. Mongko iyane melajari teko keloro malaikat iku paran kang kambi sihir iku, iyane biso megataken antarane wong kang laki rabi. Lan iyane iku (dadi tukang sihir) osing biso nguweni mudhorot kambi sihire iku nang sak wong baen kejobo (kadung oleh) idzine Alloh lan iyane melajari paran baen kang osing nguweni mudhorot nang iyane lan ugo osing nguweni manfaat. Lan saktemene iyane uwes ngeyakini kadung sopo baen kang nggenti (kitabe Alloh) Kambi sihir iku, osing ono lah kanggo iyane untung ning akherate, kari seru eleke kelakuane iyane ngadol awake kambi sihir, kadung iyane ngerti.

## 2:103

Saktemene kadung wong-wong iku beriman lan taqwa (niscaya riko arep oleh ganjaran), lan saktemeneganjaran teko sisi Alloh yoiku lebeh apik, kadung riko ngeweruhi.

## 2:104

He wong-wong hang duwe iman, ojo riko ngomong (ning Muhammad): “Raa’ina”, taping ngomongo:”Unzhurna”, lan ”rungokno”. lan kanggo wong-wong kafir sekso hang perih.

## 2:105

Wong-wong kafir teko Ahli Kitab lan wong-wong musyrik sing kepingin dimuduno keapikan kanggo riko teko pengeran riko. Lan Alloh nentokeno sopo hang dikarepaken (kanggo diweni) rahmate (kenabiane); lan Alloh nduweni karunia hang gedi.

## 2:106

Ayat endi baen hang kene mbosek, utowo kene dadekno (menungso) lali kanggo yane utowo hang sebanding mabi yane. Sing ono hang weruhi, saktemene Alloh moso kuwoso kanggo kabeh iku?

## 2:107

Osing tah siro weruh kadung saktemene kerojoan langit lan bumi iku duwine Alloh? Lan osing ono kanggo siro sakliyane Alloh wong kang ngelindungi lan wong kang nulungi.

## 2:108

Opo tah siro ngarepaken arep njaluk nong Rosul siro koyo njaluke Bani Isro’il nong Musa ring zaman bengen? Lan sopo baen kang ngoperi imane kambi kekafirane, mongko wong iku uwes kesasar teko dalan kang kenceng.

## 2:109

Sebagian akeh Ahli Kitab ngepinginaken kadung iyane biso mbalekaken riko nong kekafiran sakwise riko iman, kerono irian kang (metu) teko awake iyane dewek, sakmarine jelas nong iyane kebeneran, mongko nyepuro’o riko kambi geningno iyane sampek Alloh nekakaken perintahe. Saktemene Alloh moho kuwoso nong sekabehane paran baen.

## 2:110

Lan ngadegno sembahyang kambi mbayaro zakat. Lan keapikan paran baen kang siro uwakaken nong awake siro dewek, pasti siro bakal oleh ganjarane teko ning Alloh. Saktemene Alloh weruh nong paran baen kang siro lakoni.

## 2:111

Lan iyane (wong Yahudi lan Nasroni) ngomong: “sepisan-pisano osing bakal melebu nong surgo kejobo wong-wong (kang agamane) Yahudi utawane Nasrani”, gedigu iku (mung) angen-angene iyane kang kosong melompong. Ngomongo (hei Muhammad): duduhno kebenerane siro kadung siro iku wong kang bener.

## 2:112

(Osing gedigu) malah sopo baen kang masrahaken awake nong Alloh, sedeng iyane ngelakoni keapikan, mongko kanggo iyane ganjaran teko ning pengerane, lan osing ono roso kuwatir nong iyane lan osing (ugo) iyane susah atine.

## 2:113

Lan wong-wong Yahudi ngomong: “wong-wong Nasrani iku osing duwe siji cekelan”, lan wong-wong Nasrani iku ngomong: “wong-wong Yahudi iku osing duwe siji cekelan” padahal iyane (podo-podo) moco Al-Kitab, gedigu ugo wong-wong kang osing weruh ngomong koyo omongane iyane (Yahudi Nasrani) iku. Mongko Alloh bakal ngadili ning antarane iyane ring dino kiamat, ngenengi paran baen kang iyane padokaken.

## 2:114

Lan sopo tah kang lebih anioyo timbangane wong kang ngalang-ngalangi nyebut arane Alloh nong jero masjid-masjide kambi berusaha ngerubuhaken? Iyane iku osing pantes melebu nong jerone masjid (masjide Alloh), kejobo kambi roso wedi (nang Alloh). Iyane nong dunyo oleh keinoan lan nong akherat oleh sikso kang abot.

## 2:115

Lan nduweni Alloh iku wetan lan kulon, mongko nang ndi baen riko ngadep ning kono iku rupane Alloh. Saktemene Alloh moho weroh (rahmate) kambi moho ngeweruhi.

## 2:116

Siro (wong-wong kafir) ngomongo: “Alloh nduweni lare”. Moho suci Alloh, dadi paren hang ono ning langit lan bumine yoiku nduwene Alloh; kabeh patuh nang Alloh.

## 2:117

Gusti Alloh kang gawe langit Kambi bumi, kadung Iyane karep (nggawe) sijine barang, mongko (cukup) Iyane ngucap “dadiyo” mongko dadi lah iku.

## 2:118

Lan wong-wong kang osing weruh ngomong: “Apuwo Alloh osing (langsung) ngomong nang isun utowo teko tondo-tondone kekuwasaane nang isun?” gedigu ugo wong-wong kang sakdurunge iyane uwes ngomong koyo omongane iyane iku; atine iyane mirip. Saktemene isun wes njelasaken tondo-tondo kuwasane Isun nang kaum kang yakin.

## 2:119

Saktemene Isun ngutus siro (Muhammad nggowo) kabeneran; kang nggowo kabar nyenengaken lan kabar kang ngengetaken, lan riko osing bakal dijaluki (tanggungjawabe) nong ahli-ahli neroko.

## 2:120

Lan wong-wong Yahudi kambi Nasrani osing bakal seneng nang riko sampek riko milu nang agomone iyane. Ngomongo: “saktemene petunjuke Alloh iku petunjuk kang bener”. Lan saktemene kadung riko milu nang karepe iyane sakwise pengetahuan teko nang riko, mongko Alloh osing maning dadi kang ngelindungi lan kang nolong nong riko.

## 2:121

Wong-wong kang uwes Isun (Alloh) nguweni kitab, wong-wong iku moco kelawan woconan sak benere, wong-wong iku iman ning kitab ikau, lan sopo wong baen kang ingkar nong kitab ikau, mongko wong-wong iku kang rugi.

## 2:122

He Bani Isroil, ilingo ning nikmat Isun kang wes Isun wakakaken nang siro, lan Isun wes ngelebihaken siro kabeh timbangane sekabehane ummat ning alam iki.

## 2:123

Lan wedio siro, nang sijine dino kang osing ono menungso kang biso nggantekaken wong liyo sitik baen, tebusan heng biso diterimo, lan osing bakal nguweni manfaat syafaat paran baen nang yanek, lan oosing ugo yanek bakal di tulung.

## 2:124

Lan (Ilingo) waktu Ibrohim dicubo Pengerane nganggo pirang pirang kalimat (perintah lan larangan) terus Ibrohim ngelaksanakaken secoro sempurno. Alloh dawuh “saktemene Isun arep dadekaken riko pemimpinanek sekabehanek menungso, Ibrohim ndungo“lan (isun njaluk psan) sak keturunane isun ?, Alloh dawuh “janjine Isun ( iki )osing ngenengi wong-wong kang dzolim.

## 2:125

Lan (ilingo) pas Kene ndadekaken umah iku (baitulloh) panggonan kumpule menungso lan panggonan kang aman, lan dadekno separoh panggonan Ibrohim iku panggonan sembahyang. Lan Kene wes perintah nyang Ibrohim lan Ismail, rijikono umah Isun kanggo wong kang thowaf, I’tikaf lan wong kang sujud. wes perintah nyang Ibrohim lan Ismail, rijikono umah Isun kanggo wong kang thowaf, I’tikaf lan wong kang sujud.

## 2:126

Lan (ilingo) pas Ibrohim ndungo, Duh Pengeran dadikno negoro niki negoro kang aman, lan wenenono penduduke rizqi teko uwoh-uwohan, wong kang antarane wong-wong iku iman nyang Alloh lan dino akhir, Alloh dawuh “ lan kanggo wong kafir, hon weni kesenengan sitik, mariiku hon pokso ngerasakaken sikso neroko, lan iku sak elek eleke panggonan ballik manig.

## 2:127

lan (ilingo) pas Ibrohim nduwuraken pondasi baitulloh bareng Ismail (kambi ndungo) he Pengeran Isun, nerimoho sangking isun (amalan-amalan isun) sak temene Alloh Moho kerungu lan Moho Ngeweruhi.

## 2:128

Ya Pengeran kulo, dadikno isun keloron uwonge hang gelem nuruti nang Alloh lan (dadikno) neng antarane lare putu kene umate hang gelem patuh nang Alloh, lan weruhkeno kanggone kene coro-corone lan pangonan-panggonan ibadah kaji kene, lan nerimo tobat kenen. Saktemene Alloh hang moho nerimo tobat ambi welas asih.

## 2:129

Duh Pengeran isun, dadekno isun keloron wong kang nurut lan tunduk nyang Ndiko lan (dadekno) antarane keturunan keturunan isun, ummat kang gelem nurut nang Ndiko, lan werohkeno nyang kene coro coro lan panggonan panggonan haji kene, lan neromoho tobat kene, saktemene Alloh Moho nerimo tobat lan welas asih.

## 2:130

Lan osing ono wong kang osing seneng ning agomo Ibrohim, kecobo wong kang nggoblokaken awake dewek, lan temen temen kene wes milih ono ning dunyo, lan saktemene yanek ning akhirat melebu golongane wong kang sholeh.

## 2:131

Pas Pengerane Dawuh Kambi Ibrohim: Gelem lan nuruto ndiko! Ibrohim njawab: Isun gelem nuruti perintahe pengeran Isun kang nguwasani alam dunyo iki.

## 2:132

Lan Ibrohim wes wasiat ucapan iku nyang anak anake, sekalian kambi Ya’qub (Ibrohim ngomong): he anak anak isun, temen Alloh wes milih agomo iki kanggo riko kabeh, mongko ojok mati temen riko, kecobo riko kabeh milu agomo Islam.

## 2:133

Ono tah riko teko waktu Ya’qub ketekan (tondo tondo) kematiane, wayah yane ngomong nyang anak anake “paran kang riko sembah sak wise isun mati? anak anake njawab “isun arep nyambah Pengeran riko lan pengeran mbah buyut riko Ibrohim, Isma’il lan Ishaq (yoiku) Pengeran Kang Moho Siji, lan isun pasrah nuruti perintah Pengeran isun.

## 2:134

Yoiku ummat kang bengen, bagiane paran kang wes diusahakaken, lan bagian riko paran kang wes riko usahakaken, lan riko osing bakal di jaluki tanggung jawab paran kang wes wong-wong iku lakoni.

## 2:135

Lan wong-wong iku ngomong, kudune riko milu agomo Yahudi utowo Nasroni, mesti riko oleh petunjuk, “ngomongo” justru agomo Ibrohim lah kang kenceng, lan duduk ndiko (Ibrohim) tekok golongane wong musyrik.

## 2:136

Omongono (he wong-wong kang Iman) kene Iman nyang Allah lan paran kang di edunaken nyang Ibrohim, Isma’il, Ishaq, Ya’qub lan keturunane, lan paran kang wes di wakakaken nyang Musa, Isa lan Nabi Nabi teko Pengerane. Isun kabeh osing mbedak mbedakaken antarane nabi nabi iku, lan isun kabeh mung gelem nuruti perintah Pengeran isun.

## 2:137

Mongko kadung wong-wong iku iman nyang paran kang riko Imani, sak temeni wong-wong iku wes oleh petunjuk, lan kadung wong-wong iku mlengos, sak temene wong-wong iku dadi mosoh riko, mongko Alloh bakal nyelametaken riko teko wong-wong iku, lan Alloh iku kang moho kerungu lan ngeweruhi.

## 2:138

Shibghah Alloh lan sopo hang luwih apik shibghane teko Alloh lan mung nyang Allah riko kabeh nyembah.

## 2:139

Omongno: opo riko tukar padu kambi isun soal Alloh, padahal Alloh iku Pengerane isun lan pengeran riko kabeh, kanggo isun amalan isun, kanggo siro amalan siro, cumo nyang Allah isun ngihlasaken ati.

## 2:140

Utowo riko (Yahudi lan Nasrani) kadung Ibrohim, Ismail, Ya’kub, lan keturunane yoiku penganut agomo Yahudi utowo Nasroni, ngomongo: ono ta riko kang luweh ngeweruhi utowo Alloh, lan sopo kang luwih dzolim timbange wong kang nyengidakaken syahadah teko Alloh kang ono neng yane? lan Allah sepisan pisan osing lengah marang kang riko lakoni.

## 2:141

Iku ummat kang bengen, bagiane paran kang di usahakaken, lan bagiane riko paran kang riko usahakaken, lan riko osing bakal di jaluki tanggung jawab paran kang wes wong-wong iku lakoni.

## 2:142

Wong-wong hang kurang akale [^12] neng antarane manungso arep ngomong: “paran kang melengosaken iyane (Umat Islam) teko kiblate (Baitul Maqdis) hang bengen iyane ngiblat neng kono? “ngomongo“; duwene Gusti Alloh wetan kambi kulon, Alloh nguweni petunjuk neng sopo baen hang diarepaken nong dalan kang kenceng. [^13]

[^12]: Maksude: yoiku wong-wong hang kurang pikirane sehinggo sing biso mahami maksude ngalihe kiblat

[^13]: Nong waktu Nabi Muhammad SAW ono neng Mekkah neng tengahe kaum musyrikin, Nabi Muhammad madep kiblat neng Baitul Maqdis, taping sakmarini 16 utowo 17 ulan Nabi ono neng Madinah neng tengahe wong Yahudi kamibi Nasrani. Nabi Muhammad dikongkon kamibi pangeran dienggo dadikaken Ka’bah dadi kiblat, terutama pisan kanggo nguweni weruh kadung nong jerone ibadah sholat iku duduk arah Baitul Maqdis lan Ka’bah hang dadi tujuane, taping ngadepaken awak dewekk neng pangeran kanggo persatuane umat Islam. Alloh dadikaken Ka’bah kanggo ngiblat.

## 2:143

Lan gedigu (ugo) isun wes dadekaken riko (Umat Islam), umat hang adil lan pilihan [^14] supoyo riko dadi saksi nong (kelakuane) manungso lan supoyo Rosul (Muhammad) dadi saksi nong (kelakuane) riko. Lan isun osing netepaken kiblate hang dadi kiblate riko (saiki). Kejobo supoyo isun ngeweruhi (supoyo nyoto) sopo hang milu kambi Rosul lan sopo hang nyeliwah lan temenan (ngalihe kiblat) iku keroso abot, kejobo kanggo wong-wong hang diweni petunjuk kambi Alloh, lan Alloh hang arep nyia-nyiakaken imane riko, saktemene Alloh maha ngasihe lan maha melasi kambi menungso.

[^14]: Umat Islam didadikaken umat hang adil lan pilihan kerono iyane arep dadi saksi nong kelakuane wong hang nyimpang teko kebeneran apik mboh iku neng dunyo utowo neng akhirat.

## 2:144

Isun weruh praupane riko (Muhammad) kerep ndeleng nong langit, [^15] mongko arep isun ngadapaken riko nang kiblat hang riko senenge. Mongko adepeno raine riko nong arah masjidil haram. Lan reng ndi baen riko ono adepeno raine riko nang arah kono. Lan saktemene wong-wong hang diweni kitab (Taurot lan Injil) weruh, saktemene (pengalihan kiblat) iku kebeneran tako pengerane iyane kabeh. Lan Gusti Alloh sing lengah nang paran baen kang iyane lakoni.

[^15]: Maksude yoiku Nabi Muhammad SAW. Mesti ndeleng neng langit ndungo’aken lan ngenten-ngentene mudune wahyu hang merintahaken Nabi Muhammad nang Baitulloh

## 2:145

Lan masio riko (Muhammad) nguweni kabeh ayat (keterangan) nong wong-wong hang diweni kitab iku, iyane kabeh heng arep milu kiblate riko. Lan riko pisan sing arep milu kiblate wong-wong. Setengahe wong-wong iku sing arep milu kiblate setengah kang liyo. Lan kadung riko milu karepe wong sakwise gaduke ilmu nong riko, pasti riko mlebu wong-wong dholim.

## 2:146

Wong-wong kang wis hun weni kitab (Taurot lan Injil) ngeweruhi (Muhammad) koyo iyane weruh nang anak-anake dewek. [^16]  Saktemene setengahe iyane pasti nyengidakake kebeneran, temenekno iyane ngeweruhi.

[^16]: Ngenalaken Muhammad SAW. yoiku ngenali sifasat-sifate koyo dene kang kesebut neng njero Taurot lan Injil

## 2:147

Kebeneran iku teko pengeran riko, mongko ojo sepisan-pisano riko (Muhammad) kelebu wong-wong hang mamang.

## 2:148

Lan saben-saben umat duwe kiblate (dewek) hang iyane ngadep nong kono. Mongko saingono iro (ning jero gawe) keapikan. Ning ndi baen iro ono mesti Gusti Alloh ngumpulaken iro kabeh (ning dino kiamat). Saktemene Alloh maha kuoso neng sekabehane.

## 2:149

Lan teko endi baen riko metu, mongko ngadepeno praupan riko ning ngarah masjidil haram: saktemene ketentuan iku bener-bener swiji hang hak teko Pengeran riko. Lan Alloh sepisan-pisano sing arep keliwatan (weruhe) paran hang riko lakoni.

## 2:150

Lan teko endi baen riko metu, mongko ngadepeno praina riko ngarah masjidil haram, lan neng ndi baen riko (kabeh) manggon mongko ngadepeno rain riro kabeh nong ngarah kono, supoyo sing ono alasan menungso ning riko, kejobo wong-wong kang dholim ning antarane iya-iyane kabeh. Mongko ojo wedi riko neng wong-wong lan wedio riko ning Isun (Gusti Alloh). Lan supoyo sempurnone nikmat Isun ning riko lan supoyo riko oleh petunjuk.

## 2:151

Koyo (Isun wes nyempurnakaken nikmat Isun ning riko kabeh) Isun wes ngutus neng riko kabeh Rosul teko antarane riko kang mocokaken ayat-ayat isun nong riko kambi nyuciaken lan ngajari nong riko kitab lan hikmah (sunnah), serto ngajari ning riko paran baen hang riko durung weruhi.

## 2:152

Kerono iku, ilingo riko ning Isun pasti Isun enget (ugo) nang riko [^17] lan sukuro nang Isun kambi ojo riko ngingkari (nikmat) Isun.

[^17]: Maksude: isun nyemburaken rohmat lan ampunan isun nang riko

## 2:153

Hei wong-wong hang podo iman, njaluko pitulongan (nong Gusti Alloh) kelawan sabar lan sembahyang, saktemene Gusti Alloh Kambi bareng wong-wong hang sabar.

## 2:154

Lan ojo o riko ngomong nang wong-wong kang mati reng dalane Gusti Alloh kadung wong-wong iku mati; paran maning (sakbenere) iyane iku mageh urip [^18] taping riko sing nyadari.

[^18]: Yoiku urip nong alam liyo kang duduk alam kito iki, reng ndi liyane oleh nikmat-nikmat teko sandinge Alloh. Lan mong Alloh hang ngeweruhi kelendi keadaane urip iku.

## 2:155

Lan temenan arep Isun weni ujian nang riko nganggo sitik keweden, keloman, kekurangan pices, awak lan uwoh-uwohan. Lan nguwenono kabar nyenengaken nang wong-wong hang sabar.

## 2:156

(Yoiku) wong-wong kang kadung keneng belahi, iyane ngucap inna lillahi wainna illaihi rojiun. [^19]

[^19]: Artine: saktemene isun kabeh iku duweni Gusti Alloh lan nong iyane isun kabeh balik. Kalimah iki diarane kalimah “istirjaa” (ucapan balik neng Gusti Alloh) di sunnahaken nyebut nong waktu keneng belahi mboh belahi gedi utowo cilik.

## 2:157

Iyane kabeh iku kang oleh keberkatan (welas hang gedi) hang sempurno lan rohmat teko pengerane wong-wong, lan iyane iku wong-wong kang oleh piduduh.

## 2:158

Saktemene soffa lan marwah iku bagiane teko siare Gusti Alloh. [^20] Mongko sopo baen kang ibadah haji neng baitullah utowo umroh, mongko sing ono doso kanggo iyane [^21] ngelakone sa’i, antarane kelorone soffa lan marwah. Lan sopo baen hang ngelakoni swiji keapikan lan ikhlase ati, mongko saktemene Gusti Alloh moho nyukuri [^22] Keapikan tur moho ngeweruhi.

[^20]: Syiar-syiar Alloh; panggonan-panggonan ibadah nong Gusti Alloh

[^21]: Pengeran ngucapaken kamibi omongan “sing ono duso” sebabgian sehabat ngeroso kabotan ngelakoni sa’I ning kono, kerono panggonane iku pecake panggonane beroholo. Reng zaman jahiliyah ugo pangonan iku dienggo pangonan sa’i. dienggo ngilangaken roso kabotan iku Alloh ngedunaken ayat iki.

[^22]: Alloh nyukuri kawulane; nguwerni ganjaran nong kawulah-kawulahne, nyepuro kesalahane nambahi nikmati lan liya-liyane.

## 2:159

Saktemene wong-wong kang nyengidakaken paran kang wes Hun dunnaken rupo keterangan-keterangan (hang jelas) lan petunjuk, sakwese Isun nerangaken nong menungso reng njero Al-Kitab, iyane iku dilaknati Gusti Alloh lan dilaknati (ugo) kambi kabeh (makhluk) hang biso ngelaknati.

## 2:160

Kejobo iyane hang wes tobat lan ngonokaken dipecikno [^23] lan nerangno (sakbenere) mongko ing riko iku isun nerimo tobat lan isun hang moho nerimo tobat lan welas asih.

[^23]: Ngadakaken keapikan yoiku ngelakokno pegawean-pegawean hang apik kanggo ngilangaken masalahe hang elek teko kang wes dilakoni

## 2:161

Saktemene wong-wong kafir lan riko mati ing kafir, riko iku diweni laknate Alloh, karo malaikat lan menungso sekabehane.

## 2:162

Riko saklawase ning jero laknat iku; sing arep dientengno sikso teko riko lan sing (pisan) riko diweni kebal.

## 2:163

Lan pangerane riko yaiku pangeran hang maha tunggal; sing ono pangeran (hang oleh disembah) kejobo riko, hang moho pemurah Kambi moho welas asih.

## 2:164

Saktemene ning jero ciptaane langit lan bumi, owahe bengi lan raino, prahu hang ngelayar ning lautan gowo paren baen hang ono gunane kanggo menungso, lan paren hang Alloh dunaken teko langit koyo banyu, kambi banyu iku Gusti Alloh urepaken bumi sakmarine mati (asate) lan riko sebarno ing bumi sekabehane maceme kewan, lan mutere angin lan awan hang dicekel yoiku langit lan bumi; temen (ono) tondo-tondone (swiji lan keagungane Alloh) kanggo wong hang mikirno.

## 2:165

Lan neng antarane manungso ono wongwong hang nyembah sepadanan-sepadanan liyane Alloh. Senenge siro koyo senenge nyang Gusti Alloh. Dene wong-wong hang duwe iman, seru demene nyang Gusti Alloh. Lan kadung iyane weruh wong-wong hang gawe dholim iku [^24] weruh pas deleng sekso (neng ono kiamat), saktemene kekuatan iku duwene Gusti Alloh kabeh, lan saktemene Gusti Alloh iku abot siksane (semestine riko podo nyesel)

[^24]: Hang dimaksude wong dholim neng kene yoiku wong-wong hang nyembah liyone Alloh

## 2:166

(Yoiku) pas wong-wong hang nutute iku melayu dewek teko wong-wong hang ngetutaken, lan riko deleng seksone, lan (pas) dulur kabeh Kambi riko pedot pisan.

## 2:167

Lan wong-wong hang ngetutaken ngomong: “seumpomone kene biso balek maning (neng dunyo), pastine kene arep malayu teko riko, koyo riko arep malayu dewek teko kene, mari gedigu Alloh ndelengaken kanggo riko amal kelakuane dadi getune kanggo wong-wong iku; lan sepisan-pisane riko iku hang kiro metu teko geni neroko.

## 2:168

He wong-wong kabeh, panganen hang halal Kambi apik teko paren kang ono neng bumi, lan ojo riko milu dalane

## 2:169

Setuhune setan iku mung ngongkon riko ngelakoni kelakuane hang elek lan keji. Lan ngucapaken nyang Gusti Alloh paran hang riko ngerteni.

## 2:170

Lan kadung diomongaken neng wong-wong kabeh: “etutno paran hang wes di edunaken Gusti Alloh “wong-wong iku njawab” (osing)”, kene netep ngetutaken paran hang wes kene ulihi teko (kelakuane) leluhure kene “(opo wong-wong iku arep miloni pisan) masio leluhure iku sing ngerti paranparan lan osing oleh petunjuk.

## 2:171

Lan paribasan (wong kang ngajak) wongwong kafir yoiku koyo dene wong angon hang nyeluk kewan kang sing rungu, liyane mung nyeluk lan ngajak baen. [^25] Wong kabeh iku sing kerungu, sing biso ngomong, lan sing biso ndeleng, mongko (mergo sebab iku) wong kabeh sing paham.

[^25]: Jero ayate wong kafir dipodokaen kamibi kewan hang sing ngerti artine celukane wong kang ngangon

## 2:172

He wong-wong kang nduwe iman, mangano neng antarane rizki kang apik-apik hang kene wenehi nang riko lan kesuwun maring Gusti Alloh. Kadung temenan mung nong Gusti Alloh riko menyembah.

## 2:173

Saktemene Alloh mung ngaramaken kanggo riko batang getih, daginge babi lan kewan hang (pas dibeleh) nyebut (asmane) liyane Gusti Alloh [^26] taping sopo-sopo’o nong jero keadaane kepokso (mangan iku kabeh) taping saktemene sing ngarapakn lan sing (ugo) ngelebihe batasane, mongko sing ono duso kanggone. Saktemene Gusti Alloh iku moho ampun Kambi moho welas asih.

[^26]: Harom pisan piturut ayate daging hang asale teko belehane hang nyebut arane Alloh taping kesebut pisan arane liyone Alloh.

## 2:174

Saktemene wong-wong kang nyengidakaken paran kang wes didunnaken Gusti Alloh, yoiku kitab lan ngedolaken Kambi rego kang luwih (murah), siro iku saktemene osing mangan (sing ngeleg) nong njero wetenge sakliyane geni [^27] lan Alloh sing arep ngomong [^28] kanggo riko nang dino kiamat lan osing arep nyucikaken riko lan nganggo riko sekso kang keliwat perih.

[^27]: Maksude yoiku panganan hang dipangan teko ulihe nyengidakaken ayat-ayate hang dimudunaken Alloh, nyebabaken riko mlebu nang genbi neroko.

[^28]: Maksude: Alloh sing ngomong kanggo riko nganggo welas asih, taping ngomong nganggo omongan-omongan kang osing nyenengaken.

## 2:175

Yo wong-wong iku wong-wong kang nuku barang kang sesat nganggo piduduh, lan ngganti sikso kambi pengapuro. yoiku lan sekso nganggo ampunan, mongko kari kendel wong-wong iku nantang geni neroko.

## 2:176

Hang gedigu iku yoiku kerono Alloh mari ngedunaken kitab (Al-Qur’an) iku (gowo) kebeneran, lan saktemene wong-wong hang tukar padu ning (kebeneran) Al-Kitab iku, bener-bener melebu ning tukar padu hang adoh.

## 2:177

Duduk hang di arani keapikan iku, ngadepaken raini riko neng arah wetan lan kulon, taping saktemene keapikan iku wong hang iman nang Alloh, nang dino kiamat, malaikat-malaikat, kitab-kitab, lan nabinabi lan nguweni pices hang didemeni ning dulure, lare atim, wong-wong melarat, wong hang menyang (hang butuhaken tetulungan) lan wong hang jalok-jalok: lan(bebasaken) budak, ngadekaken sembahyang lan marikno nguweni zakat, wong-wong hang nepati janjine kudune iyane nepati janjine, lan wong-wong hang sabar nang njerone kesumpekan, kesingsaraan lan nang jero keperangan. Riko iku wong-wong hang bener(imane); lan riko iku wong-wong hang taqwa.

## 2:178

He wong-wong hang iman! Wes diwajibaken kango riko (ngelakoni) qisass (nguweni hukuman hang abot) dienggo kanggo wong hang dipateni. Wong merdeka kambi wong merdeka, wong budak hang bebas kambi wong budak hang bebas, wadon kambi wadon. Taping barange sopo iku hang duwe sepuro kambi dulure, karepe riko ngetutaken hang apik, lan nebus diyat kanggone hang apik (ugo). Hang saktemene iku artine ngawe entenge lan hidayahe teko Gusti Alloh. Sopo hang ngelewati watese marine iku, mongko iyane arep diweni adzab hang perih. [^29]

[^29]: Qishaash yoiku juwut balesan hang podo. Qishaash iku sing dilakoni, kadung hang mateni entuk sepuro teko ahli waris kang dipateni yoiku nganggo bayar diat (dendo) hang pantes. Bayarono dendo dijaluk dienggo apik, masio nganggo sing mokso kang mateni, lan hang mateni kudu gancang bayaro hang apik, masio sing nangguh-nangguhaken. Masio ahli waris kang dipateni sakmarine pengeran njelasaken hukum-hukume, mateni hang sing mateni, utowo mateni hang dipateni sakmarine nerimo dendo, mongko nganggone nang dunyo dijuwut qishaash lan nang akhirat iyane entuk sekso hang perih.

## 2:179

Lan ono ning njero qishaash iku ono (wes ditanggung kelangsungane) urip kanggo riko, he wong-wong hang duwe pikiran, supoyo riko taqwa.

## 2:180

Diwajibaken kanggo riko, nawi ono wong nang sekelilinge riko ketekan (tondo-tondo) arep mati, kadung iyane ninggalaken pices hang akeh, wasiate dienggo emak, apak lan dulur-dulure kang makruf [^30] (iki onone) wajibe kanggo wong-wong hang bertaqwa.

[^30]: Makruf yoiku adil lan apik. Wasiat iku sing ngelebihi sepertelu teko kabeh dunyo uwonge hang arep mati iku. Ayat iki dinasakhkan nganggo ayat mawaris.

## 2:181

Sopo sopo bawen kang ngerubah wasiat iku, sakmarine ngerungokaken, mongko saktemene dusone iku kanggo wong-wong hang mari ngerubah. Setuhune Alloh Moho ngerungokno lan maha weruh.

## 2:182

Taping sopo-sopo baen hang kuatir nang wong hang nguweneni wasiate iku, abot seleseh, terus ngerukunaken antarane wong-wong iku, mongko yane heng duso bengen riko ngerukunno [^31] setuhune Gusti Alloh moho pengapuro lan moho welas asih.

[^31]: Damaiaken yoiku ngongkon uwonge kang wasiate ngelakoni adil jerone nang wasiate kamibi batas-batase hang nentokno syara.

## 2:183

Hei wong-wong hang iman, diwajibaken kanggo riko kabeh poso, koyodene hang wes diwajibaken kanggo wong-wong sedurunge riko supoyo riko taqwa.

## 2:184

(yoiku) kanggo dino-dino hang pasti, mongko sopo baen kang ono ning sekeliling riko loro, utowo lungo adoh (dienggo buko poso), mongko (diwajibaken poso), seakehe dino hang ditinggalaken ning dino-dino liyane. Lan wajib kanggo wong kang abot ngelakoni (kadung sing biso poso) mbayar fidyah (yoiku) nguweni mangan wong melarat. Sopo baen hang lilo ngelakoni keapikan, [^32] mongko iku kang luwih apik, lan poso luwih apik kanggo riko sopoyo weruh.

[^32]: Maksude: nguweni mangan akeh teko uwonge melarat kanggo sedino.

## 2:185

(Pirang-pirang dino hang ditentukaken yoiku) neng ulan romadhon, ulan hang ning  jeru dimudunaken (awalane) AlQur’an dienggo arahan kanggo menungso lan pengertene-pengertene kang kaitane arahane iku lan pembedo (antarane kang nang antarane riko teko (nong negoro riko tinggal) nang ulan iku, mongko poso riko nong ulan iku, lan sopo baen hang loro utowo hang menyang (iyone digawe buko poso), mongko (diwajibaken ngelakoni poso), seakehe dino hang ditinggalaken iku, ning dino-dino liyane. Alloh ngarepaken keentengane kanggo riko, lan osing ngarepaken soro kanggo riko lan keapikan riko nyempurnakaken itungane lan keapikane riko ngagungaken Gusti Alloh teko arahane kang diwenehi nang riko kabeh. Mekne riko ngucap syukur.

## 2:186

Lan saumpomo hamba-hamba isun takon nang riko perkoro isun, Mongko (jawaben) kadung isun iku parek. Isun ngabulaken paran hang di jalok wong hang dungo kadung wong iku dungo ning Isun (Alloh), mongko nekanono karepe Isun Gusti Alloh (kabeh perintahe) lan imano riko ning Isun (Alloh) supoyo riko kabeh neng dalan hang bener.

## 2:187

Dihalalaken kanggo riko ning wengine poso, kumpul dadi siji, kambi wong wadon riko; wong wadon riko iku koyo dene kelambine riko, lan riko ugo klambine wong wadon riko. Alloh ngerti kadung riko sing biso nahan nafsune, kerono iku Alloh nyepuroni riko lan nguweni sepuro nong riko. Mongko saiki kumpulono wong wadon riko lan golekono paran kang wes ditetepaken Alloh kanggo riko, lan mangan ngombeho sampek padang kanggo riko bolak putih teko bolak cemeng yoiku pajar. Sakliyane iku nyempurnokeno poso iku sampek (teko) bengi, (taping) ojo’o riko ngumpul dadi siji kambi rabine riko iku, wayehe dienggo iktikaf [^33] nang jero masjid. Yoiku kang sing diulihi Alloh, mongko ojo’o riko parek-parek. Semono ugo Alloh nerangno ayat-ayate kanggo menungso, supoyo riko taqwa.

[^33]: Iktikaf yoiku ono nang jerone masjid nganggo niat marekno dewek kanggone Alloh

## 2:188

Lan ojo podo mangan dunyone anatarane riko kambi coro hang elek, lan (ojo) riko nggowo (urusan) dunyo iku neng hakim (nyuap), myakne riko biso mangan saparo bondo dunyo wong liyo iku Kambi dalan duso, padahal riko weruh.

## 2:189

Siro kabeh takon neng riko tentang ulan sabit. Ngomongo; “Ulan sabit iku tengere waktu kanggo menungso lan kanggo munggah aji. Lan duduk termasuk keapikan, mlebu umah-umah teko mburine, [^34] Taping hang termasuk keapikan yoiku keapikan wong hang taqwa. Lan mlebu neng umahumah iku teko lawang-lawange. Lan taqwa o neng Alloh nyakne riko untung.

[^34]: Nang jaman jahiliah, uwong-uwong hang ihrom nang wektu haji, riko mlebu omah teko mburi dudu teko ngarep. Perkoro iki ditakokaken pisan kamibi sahabat kanggo Rosululloh s.a.w., mongko dimudunaken ayat iki.

## 2:190

Lan perangono neng dalan Alloh wongwong hang merangin siro, taping ojo siro ngelebihi wates, kerono saktemene Alloh heng demen wong-wong hang ngelebihi wates.

## 2:191

Lan patenono wong-wong kabeh neng endi baen riko nemoni wong-wong kabeh. Lan usiren wong-wong iku teko panggonane hang wes tau, wong-wong iku ngusir riko (Mekkah) lan mitnah [^35] iku kang lebih gedi blahine teko mateni, lan ojo riko merangi neng masjidil haram, kejaba wong-wong iku merangi riko. Mongko kadung wong-wong iku merangi riko neng panggonane iku, mongko perangono wong-wong iku. Hang gegigu iku wes balasan kanggo wong-wong kafir.

[^35]: Fitnah (nimbulaken keruwedan) koyo ngusir konco teko kampong panggonane, ngrampas dunyone riko lan ngelarani utowo nganggu kebebasan riko meluk agama.

## 2:192

Mongko sakmarine wong-wong iku mandeg (teko merangi riko), saktemene Alloh moho pengapuro lan moho welas asih.

## 2:193

Lan perangono wong-wong iku, sampek sing ono fitnah maneng lan taat iku kanggo Alloh. Menowo wong-wong hang mandek (ngemusuhi riko), mongko sing ono duwe musuh (maneng), kejobo wong hang anioyo.

## 2:194

Ulan haram Kambi ulan harom, [^36] lan podo saktemene hang pantes dihormati, [^37] kanggo hukum qishaash, kerono iku, sopo baen wong kang nyerang riko, mongko serangen iyane, wes podo kambi serangane nang riko. Taqwao riko kabeh neng Alloh lan weruhno, Alloh iku demen wong-wong kang ngealoni apik.

[^36]: Kadung umat Islam keserang ning ulan harom, hang sebenere ning ulan iku sing oleh perang mongko diulihaken mbales serangan iku ning ulan iki pisan.

[^37]: Maksude antarane yoiku: ulan harom (ulan zulkaidah, zulhijjah, muharrom lan rajab) lemah harom(Mekkah) lan ihrom.

## 2:195

Lan blonjokeno (donyone riko) neng dalan Alloh, lan ojo riko nyebakaken awak riko dewek ing jero keoloan, lan lakokeno apik, kerono saktemene Alloh demen wong-wong kang kelakune apik.

## 2:196

Lan sempurnokeno ibadah haji lan umroh, kerono Alloh. Menowo riko kecandak (dihadang musuh utowo kerono loro/ warang), mongko (mbeleho) korban [^38] hang gampang digoleki, lan ojo riko nyukur sirah riko, [^39] sakdurunge korban teko neng panggonan mbelehe. Menowo ono antarane riko kang warang utowo ono lorone neng sirahi (terus iyane cukur), mongko wajib kanggo riko ngetokaken fidyah, yoiku poso utowo sedekah utowo korban. Kadung riko wes (ngeroso) aman, mongko sopo baen hang kepenging ngelakoni umroh sedurunge haji (ning ulan haji), (wajib mbeleh kanggo riko) korban hang enteng digoleki. Kadung riko osing nemukaken (kewan korban utowo sing mampu), mongko wajib poso 3 dino ning ulan haji lan pitu dino (maning) munggone siro mari moleh teko maning. Kanggo sepuloh (dino) kang sempuno. Mari iku (kwajibane mbayar fidyah) kanggo wong-wong hang kluargane heng ono (neng sekitare) masjidil haram (wong-wong hang osing wargane koto Mekkah). Lan taqwao neng Alloh lan weruo sakjane Alloh nguweni nemen siksone.

[^38]: Hang dimaksud kamibi korban yoiku mbeleh kewan korban kanggo gantine pegawean wajib haji hang dininggalaken; utowo kanggo dendo kerono ngelanggar barang-barang kang kelarang pegawene neng jerone ibadah haji.

[^39]: Nyukur sirahe yoiku salah sijine pegawean wajib jerone haji, dienggo tondone mari ihrom.

## 2:197

(Wayahe musim) haji yoiku piro-piro ulan hang dimaklumi [^40] sopo-sopo hang netepaken niate ning ulan iku arep ngelakoni haji, mongko sing ono rafats, [^41] nglakoni fasik lan nalar-nalaran neng jero waktu ngelakoni haji. Lan paran hang riko ngelakoni koyo keapikan. Mugo-mugo Alloh weruh. Bekalo lan sakjane seapik-apike bekal yoiku taqwa lan taqwao neng Isun he wong-wong hang duwe akal.

[^40]: Yoiku ulan syawal, zulkaidah lan zulhijjah

[^41]: “Rafats” artine ngetoknio omongan hang dadikaken berahi hang sing senonoh utawa seawak.

## 2:198

Heng ono duso kanggo riko dienggo golek karuniane (riski teko adol) teko Gusti Alloh. Mongko munggone riko heng gelem teko arofat, dzikiro neng Alloh ring Masyariharam [^42] lan dzikiro (nyebuto) Alloh koyoo hang diduduhaken teko riko. Lan sakjane riko sedurunge iku mulo-mul mlebu wong-wong hang sesat.

[^42]: Maksud bekal taqwa neng kene yoiku bekal hang cukup nawai oleh ngerawat dewek teko kelakuane olo utowo jalok-jalok sampek jerone dalane haji.

## 2:199

Mariku mlakuo riko teko penggonan mlakune wong-wong akeh (arafah) lan jalok o sepuro neng Alloh saktemene Alloh moho ngapuro Kambi welas asih.

## 2:200

Munggone riko wes marikeno ibadah hajine, mongko ilingo nang (nyebuto) Alloh, koyoo riko nyebut-nyebut (mengangung-agungaken) poro leluhure biyen [^43] utowo berzikiro hang akeh, mongko diantarane menungso ono wong hang dungo; ya Gusti Alloh, weneo isun (keapikan) ning dunyo” lan ilangeno kesenengane (hang didemeni) neng akhirat.

[^43]: Yoiku bukit quzah neng muzdalifah.

## 2:201

Lan ono separone manungso ngelakoni dungo duh pangeran isun, weninono keapikan ning dunyo lan keapikan ning akhirat lan rawaten baen kami teko seksone neroko. [^44]

[^44]: Yoiku dadi kebiasane wong-wong arab jahilliyah marine nunaikan haji sakmarine bongo-bonggaken ngeneani kebesarane kakek buyute iku. Sakmarine ayat ini dimuduno mongko digedi-gedeaken kakek buyute iku digantai kamibi wong muslim.

## 2:202

Wong-wong ikulah hang oleh bagian teko paran baen kang dilakoni (diusahaken); lan Alloh nyepetaken temenan itungane.

## 2:203

Lan dzikiro (kambi nyebut) Alloh ning jero dino-dino kang keitung. [^45] Sopo hang kepingen cepet-cepet mlaku (teko mina) sakmarine rong dino, mongko sing ono duso kanggone wong iku. Lan sopo kang kepingen ngundur (mlakune teko rong dino iku). Mongko sing onmo duso (kanggo wong iku) kanggone wong kang podo wedi nang Alloh. Lan wediyo riko kabeh nang Alloh. Lan ngertenono riko kabeh, saktemene Alloh besuk ngumpulaken riko kabeh.

[^45]: Sak apik apike wong haji, ninggalaken Mina ning waktu ashar dino terakhir dino tasyriq, wong-wong iku ugo oleh ninggalaken mina ning ashar dino kaping lara.

## 2:204

Separone manungso ono wong hang ngomongaken uripe dunyo hang ngepingini atine riko, lan disaksekeno nang Alloh (kanggone keapikane) jero atine, saktemene iyane iku nentang hang atos dewek.

## 2:205

Lan kadung iyane ngeliyo (teko riko), iyane mlaku ning bumi kanggo nganakaken kerusakan nang iyane, lan ngerusak tandur-tanduran lan kewan angonan, lan Alloh sing demen keboborakan. [^46]

[^46]: Ungkapan iki yoiku podone wong-wong hang rekodoyo nggoncangaken imane wong-wong kang iman lan terus terusan gawe ruwed

## 2:206

Lan kadung diomongno nang yane; taqwao ning Gusti Alloh”, tangio kesombongane hang nyebabaken ngawe duso. Dadi nyuckupi (kalesane) neroko jahanam. Lan temenan neroko jahanam iku panggonane hang seelek-eleke.

## 2:207

Lan nang liyane menungso ono wong hang ngorbanaken awake dewek, kerono ngolek keridhoane Gusti Alloh, lan Alloh moho penyantun nang hamba-hambane.

## 2:208

He wong-wong kang Iman, mlebuo riko neng jero Islam sak sekabehane, lan ojo riko milu mlakune setan. Saktemene setan iku musuh hang nyoto kanggo riko.

## 2:209

Taping kadung riko nyeleweng (teko dalane Alloh) marine teko nang riko bukti-buktine kebeneran, dadi weruho, saktemene Gusti Alloh moho perkoso Kambi moho bijaksono.

## 2:210

Sing ono hang yane enten-enteni, kejobo tekoni Gusti Alloh lan malaikate (neng dino kiamat) ning jero naungane awan, [^47] lan ditentuken perkorone, lan kanggone nang Alloh dikembaliken kabeh urusane.

[^47]: Iyupan mendung kamibi malaikat biasane nekakkaken udan hang artine rahmat.

## 2:211

Takonono ning Bani Isroil. Piro akehe tondo-tondone (kebeneran) [^48] kang nyoto. Kang mari kene opahi nang riko. Lan sopo-sopo’o hang ngoper nikmat Alloh [^49] sakmarine tekone nikmat iku ning riko, mongko saktemene Alloh abot seksone.

[^48]: Yoiku tondo tondo kebeneran hang di gowo kamibi pro Nabine wong-wong iku, hang nuduhakan Gusti Alloh iku Esa, lan kebeneran Nabi iku terus terusan di tolak

[^49]: Perintah lan ajaran ajarane Alloh

## 2:212

Penguripan dunyo didadekno apik ning pandangane wong-wong kafir. Lan riko noleh hino nyang wong-wong hang iman. Temekenakno wong-wong hang taqwa iku hang mulyo teko riko ning dino kiamat. Lan Gusti Alloh ngeweneni rezeki nyang wong hang di karepi tompo watese.

## 2:213

Manungso iku umat hang siji. (sakmarine metu perselisihan). Mongko Gusti Alloh ngongkon poro nabi kanggo ngeweneni kabar kang nyenengaken lan ngeweneni peringatan, lan Alloh ngedunaken bareng nyang menungso iku mau, kitab kambi bener, supoyo nguweni (kambi kitab) keputusan ning antarane menungso kanggo perkoro hang di poropaduaken. Heng ono wong-wong iku poropadu, mung wong-wong hang wes ditekokaken kitab, yoiku sakmarine tekone ning keterangan-keterangan hang nyoto, kerono dengki antoro wong-wong iku dewek. Mongko Alloh nguweneni peduduh nyang wong-wong hang iman nyang barang hang diporopadukaken kKambi kebeneran kambi idine Gusti Alloh. Lan Gusti Alloh mesti nguweni piduduh nyang wong hang dikarepaken nyang dalan hang lurus.

## 2:214

Opo tah riko ngiro kadung riko arep mlebu swargo, sakdurunge teko ning riko (coboan) koyo dene wong-wong hang wes dicubo sedurunge riko kabeh? Wong-wong iku ditibani morobohoyo lan kesingsaraan kambi diobrak-abrik (kambi macem-macem coboane) hinggo Rosululloh lan wong-wong hang iman bareng kambi iyane podo takon; “saktemene kapan tekane pitulungane Alloh?” ilingo, saktemene pitulungane Alloh iku parek.

## 2:215

Wong-wong iku takon nang riko ngenani paran hang dinafkahaken. Jawaben: “paran baen teko bondo dunyo hang riko nafkahaken teko barang hang apik, kudune diwenekaken nyang emak-apake, dulure, lare-lare atim, wong-wong melarat lan wong-wong hang ono ning dalan.” Lan paren baen keapikane nang riko ngawe, mongko saktemene Alloh moho weruh.

## 2:216

Diwajibaken nyang riko perang, temekenakno perang iku perkoro hang riko bengkeli. Oleh baen riko bangkel nyang swiji wiji, temekenakno iku mau apik kanggo riko, lan oleh baen (ugo) riko demen nyang swiji wiji, temekenakno iku mau elek kanggo riko; Gusti Alloh iku weruh, lan riko kabeh sing weruh.

## 2:217

Wong-wong iku takon nyang riko, ngenaani perang nang ulan hang harom, jawaben: “perang nang ulan iku yoiku duso gedi; taping ngedangi (manungso) teko dalan Alloh, kafir nang Alloh, (ngedang mlebu) masjidil Harom lan ngusir peduduke teko kewo tengene, iku hang tambah gedi (dusone) nang sisihe Gusti Alloh. [^50] Lan fitnah [^51] iku tambah gedi (dusone) timbangane mateni. Lan ojok madeg-madeg riko kabeh merangi, sampek riko (ono) mbyalekaken nyang agamane riko (kanggo kekafirane), saktemene riko sanggup. Sopo baen hang murtad antarane riko nyang agamane teruse iyane mati nang jerone kekafiran, mongko wong-wong iku sio-sio amale ning dunyo lan ning akhirat, lan wong-wong iku panggonane neng neroko, kekal ning jerone.

[^50]: Ngusir Nabi lan konco koncone teko masjidil haram iku podo karo numpes agomo Islam

[^51]: Fitnah ning kene artine nganingoyo lan kabeh kelakoan hang di karepaken nindes Islam lan wong Islam

## 2:218

Saktemene wong-wong hang iman, lan wong-wong hang hijrah lan kang jihad ning dalane Gusti Alloh, wong-wong iku ngenteni rahmate Gusti Alloh, Gusti Alloh moho nyepuro Kambi moho welas asih.

## 2:219

Wong-wong iku takon nang riko ngenaani ngombe arak [^52] lan maen. jawaben ning jero karone iku ono duso kang gedi lan akeh gunane kanggo manungso, taping dusone karone tambah akeh timbange gunone”. Lan wong-wong takon nyang riko, parane hang di nafkahaken. jawaben: “lebihan songko keperluane.” Hang gedigu iku Gusti Alloh nerangno ayat-ayate kanggo riko supoyo riko kabeh mikir.

[^52]: Akeh maceme ngombean hang gawe mumet

## 2:220

Ngeneani dunyo lan akhirat. Lan wong-wong iku takon nang riko, ngeneani lare atim, jawaben; “ngurus urusane lare atim kambi patut iku apik, lan kadung riko ngancani lare atim, mongko lare-lare atim iku dulure riko kabeh, lan Alloh weruh sopo baen hang ngerusak teko wong hang gawe keapikan. Lan kadung Gusti Alloh ngarepaken, pastine Iyane nekakaken keangelan kanggo riko kabeh. Saktemene Alloh moho kuoso lan moho bijaksono.

## 2:221

Lan riko ojok ngawini wong-wong wadon musryik, sedurunge wong-wong wadon iku duwe iman. Saktemene wong wadon budak kang iman, luwih apik timbangane wong wadon musyrik, masio iyane gawe atine riko kagom. Lan ojo’o riko ngawinaken wong-wong musyrik (kanggo wog-wong wadon mukmin). Sedurunge wong iku iman. Saktemene budak kang mukmin luwih apik timbangane wong musyrik masio wonge narik atine riko. Wong-wong iku ngajak nang neroko, lan Alloh ngajak nang swargo lan pengapurone kambi Idine. Lan Alloh nerangaken ayat-ayate (perintah-perintahane) kanggo manungso supoyo wong-wong iku biso njuwut pelajaran.

## 2:222

Wong-wong iku takon nyang riko ngeneani haid. Ngomongo: “Haid iku kotoran”. Mongko iku riko kudu ngedohi [^53] wadon kang haid; lan ojok riko parek parek, sedurung wong wadon iku mau rijik, [^54] umpamane wong wadon iku wes mari rijik, mongko kumpulono iyane iku, ning panggonane hang Gusti Alloh wes ngongkon nyang riko kabeh. Saktemene Alloh demen wong-wong kang tobat lan demen wong-wong hang rijikaken awake.

[^53]: Maksude ojok ngumpuli wong wadon hang pas heid

[^54]: Sakwise ados, ono maning hang ngartekaken sakwese getihe mandek

## 2:223

Rabine-rabine riko yoiku (koyo) lemah panggonane nandur, mongko tekonono lemah panggonane nandure riko iku klendi baen hang riko karepaken. lan ngawitono (amal hang apik) kanggo awak riko, lan taqwao nyang Gusti Alloh lan ngertiyo saktemene riko mbesok arep nemoni, lan wenono kabar apik wong-wong hang iman.

## 2:224

Lan Ojok riko dadikno (arane) Gusti Alloh neng jerone sumpah riko kanggo gawe ngalange ngelakokaken keapikan, taqwa lan ngadakaken ishlah neng antarane manungso. [^55] Lan Gusti Alloh moho kerungu kambi moho weruh.

[^55]: Maksude ngelarang sumpah nganggo asmane Gusti Alloh

## 2:225

Gusti Alloh sing ngukum riko kerono sumpahe riko hang sing dimaksudaken kanggo nyumpah taping Gusti Alloh ngukum riko kerono sumpah riko hang disingojo kanggo nyumpah teko atin riko. Lan Alloh moho nyepuro lan moho nyantuni. [^56]

[^56]: Halim artine heng cepet cepet nyikso wong hang gawe duso

## 2:226

Kanggo wong-wong kang mengilaa’ rabine. [^57] Diweni kuat papat ulan(suwine) sakteruse kadung riko belik (ning rabine), mongko saktemene Alloh moho nyepuro lan moho ngewelasi.

[^57]: Mengila’ rabine maksude sumpah heng bakalan ngumpuli rabine

## 2:227

Lan kadung riko ber’azam (atine tetep kanggo) nalak, mongko saktemene Alloh Moho kerungu kambi moho weruh.

## 2:228

Wadon-wadon hang ditalak kudune nahan awak (nganteni) telung quru [^58] sing oleh riko nyengidakaken paran hang gawe Alloh ning jero rahime, kadung riko iman ning Alloh lan dino kiamat. Lan wong lanange berhak balik maning ning jerone mongso ngenteni iku, kadung riko (poro wong lanang) iku kudune ishlah. Lan wong wadon duwe hak hang imbang kambi kwajibane kambi coro hang makruf. Taping poro lanang, duweni siji tingkat kelebihane ketimbang rabine. [^59] Lan Gusti Alloh moho kuoso kambi moho wicaksono.

[^58]: Quru’ biso diartekaken suci/heid

[^59]: Hang gediki iki kerono wong lanang diwajibaken tanggung jawab kamibi keselametane lan kesejahteraane keluargane

## 2:229

Talak (hang biso rujuk) ping loro. Sakwise iku oleh rujuk maning nganggo coro hang makruf utowo pegatan nganggo coro hang apik. Sing halal kanggo riko juwut maning teko sesuatu hang wes riko nguweni kanggo riko, kejobo kadung karone kuatir sing biso oleh ngedekaken hukum-hukume Gusti Alloh. Mongko kadung riko kuatir kudu loro-lorone (rabi-lanang) sing kiro ngedekaken hukum-hukum Alloh, mongko sing ono duso kanggo karone ngeweneni bayaran kang diwekaken rabine dienggo nebus awake. [^60] Iku hukum-hukum Alloh, mongko ojok riko ngelanggar. Sopo wonge hang ngelanggar hukum-hukum Alloh wong-wong iku wong hang dholim.

[^60]: Ayat iki hang dienggo dasar khulu’ lan terimone iwad. Khulu’ yoiku penjalukan pegat nyang hang lanang, kamibi mbyar hang di arani iwad

## 2:230

Mongko kadung hang lanang nalak hang wadon (nalak wes hang keloro), mongko wong wadon iku sing halal maning kanggo hang lanang sampek iyane kawen maning kambi wong lanang liyo. Sakteruse kadung lanange hang liyo iku wes megat hang wadon, mongko sing ono duso kanggo kelorone (pecake lanangane hang siji lan rabine) dienggo kawin maning kadung karone duwe penyono arep ngedekaken hukum-hukume Gusti Alloh. Gedigu iku hukum-hukume Gusti Alloh, hang diterangaken nang kaum hang (kepingin) weruh.

## 2:231

Kadung riko nalak rabi-rabine riko, sakwese riko pareki akhir iddahe, mongko baliko maning riko nganggo coro hang makruf, utowo pegaten riko nganggo coro kang makruf (ugo). Ojok riko balik maning nganggo nguweni kemudhorotan, kerono kadung gedigu riko ngeloroni wong-wong iku. [^61] Sopo baen hang ngelakoni gedigu, mongko saktemene iyone wes ngelakoni dholim kanggo awake dewek. Ojok riko dadikeno hukum-hukum Alloh kanggo memengan, lan ingeto nikmat Alloh kanggo riko, lan opone hang wes dimudunaken Alloh kanggo riko yoiku Al-Kitab (Al-Qur’an) kambi Al Hikmah (Sunnahe) Alloh Nguweni pengajaran kanggo riko kambi opo hang wes didunnaken iku. Lan taqwao kanggo Alloh kambi weruho kadung Alloh moho weruh sekabehane.

[^61]: Umpamane wong-wong iku mokso njaluk pegat liwat dalan khulu; utowo ngenengaken urip lontang lantung

## 2:232

Kadung riko nalak rabi-rabine riko, sakwese entek iddahe, mongko ojo riko (poro wali) ngalangi wong wadon mau kawen maning Kambi calon lanangane. [^62] Kadung wes ono ikhlase antarane wong-wong iku mau, kambi cara hang makruf. Hang gedigu iku dinasehataken kanggo wong-wong hang iman nang antarane riko, kanggo Gusti Alloh lan dino kiamat. Hang gedigu iku luwih apik kanggo riko lan luwih rijik. Alloh weruh, taping riko sing weruh.

[^62]: Kawin maning kamibi bekase lanangane utowo wong lanang liyo

## 2:233

Kanggo emak kudune nyusoni anak-anake suwine rong taun kebek, yoiku nganggo hang kepingen nyempurnakaken penyusonan. Lan kwajibane apak nguweni mangan lan klambi kanggone emak nganggo coro kang makruf. Wong oseng dibebani sakliyani sak kuasane. Ojok sampek swijine emak ngalami soro kerono anake lan ugo swijine apak kerono anake, lan warisan ugo kwajibane pisan. Kadong karone pengin nyapeh (sedurunge rong taun) kambi keikhlasane karone lan rembukan, mongko sing ono duso kanggo karone. Lan kadong riko pengin nyusokaken anake kambi wong liyo, mongko sing ono duso kanggo riko masio riko nguweni bayaran nganggo hang pantes, taqwao ning Gusti Alloh moho ndeleng opo hang riko lakoni.

## 2:234

Wong-wong hang mati ning antarane riko lan ninggalaken rabi-rabine, (kudune wong wadon iku) nangguhaken awake dewek (iddah) petang ulan sepuloh dino. Mongko kadong wes entek iddahe, mongko sing duso kanggo riko (poro wali) nggeningaken wong wadon iku kanggo awake sakkarepe dewek mungguhe hang patut. [^63] Gusti Alloh ngeweruhi opo hang riko lakoni.

[^63]: Wong wadon hang ditinggal mati hang lanang lan mageh ning mongso iddah

## 2:235

Lan sing ono duso kanggo riko jalok wong wadon-wadon iku [^64] nganggo sindiran. Utowo riko nyengidakaken (riko pengin ngawini) neng jero atin riko. Alloh ngeweruhi riko arep nyebut-nyebut wong-wong iku, ning mongso iku ojo’o riko ojok nganakaken njanji kawin kambi riko nganggo coro rahasia, kejobo sekedar ngucapaken (kanggo riko) omongane hang makruf. Lan ojok riko ber’azam (netepaken neng ati) kanggo akad nikah, sedurunge entek iddahe lan weruho riko, Gusti Alloh ngeweruhi paran hang ono atine riko; mongko wedio nang Alloh lan weruho Gusti Alloh iku moho nyepuro lan moho penyantun.

[^64]: Omongan sindiran hang apik

## 2:236

Sing ono kwajibane bayar (mahar) kanggo riko, kadung riko megat rabi-rabine riko sedurunge riko campur kambi wong liyo lan sedurunge riko nentokaken mahare. Lan kudune riko ngewekaken mut’ah (nguweni) kanggo wong-wong iku, wong hang mampu seukur teko kemampauane lan wong hang melarat teko kemampauane (ugo), yoiku opah hang pantes. Kang gedigu iku ketentuan kanggo wong-wong hang ngelakoni keapikan.

## 2:237

Kadung riko megat rabi-rabine riko sedurunge riko campur kambi wong liyo, myakene saktemene riko wes nentokeno mahare, mongko bayaren seperloro teko mahar hang wes riko nentokeno iku, kejobo kadung rabi-rabine riko iku nyepuro utowo disepuro nang wong hang nyekel taline nikah, [^65] lan penyepurone riko iku lebeh parek nyang taqwa. Lan ojok riko lali keutamaane wong hang ono neng golongane riko. Saktemene Alloh moho ndeleng kabeh paran hang riko lakoni.

[^65]: Islah laki utowo rabine. Kadong wali hang ngapuro, mongko laki di bebasaken teko mbayar mahar setengah, kadong lakine hang ngapuro mongko yane mbyar kabeh.

## 2:238

Jogoen kabeh sembahyange (riko) lan (jogonen) sembahyang wusthaa. [^66] Ngadekko kerono Alloh (jero sembahyange) kambi khusyu’

[^66]: Shalat wustho iku shalat hang tengah tengah lan hang utomo. Sembayang wusto “sembayang Ashar” kanggone separone akeh ahli hadist ayat iki nguataken kabeh sembahyang iku kudu di lakoni kkamibi saapik apike.

## 2:239

Kadung riko jero keadaane wedi (belahi), mongko sembahyango kambi mlaku utowo numpak kendaraan. Sakmarine masio riko wes aman, mongko nyebuto Alloh (sembahyango), saktemene Alloh mari ngajarno kanggo riko opo hang durung riko weruh.

## 2:240

Lan wong-wong anatarane riko hang arep mati, lan ninggalaken rabine, kudune ngawe wasiat kanggo rabi-rabine, (yoiku) nguweni nafkah sampek setaun lawase Kambi sing dikongkon ngaleh (teko omahe), taping kudune arep ngaleh (dewek), mongko sing ono duso kanggo riko (wali utowo waris teko endi hang mati) nggeningaken riko gawe hang makruf nganggo dewekk riko. Lan Alloh moho perkoso kambi wicksono.

## 2:241

Kanggo wadon-wadone hang dipegat (kudune diweni Kambi lanangane) mut’ah [^67] nganggone hang makruf, gedugu iku kwajibane wong-wong hang taqwa.

[^67]: Mut’ah maksude wenenan yoiku wenenan hang di wenakaken nyang hang wadon hang wes dipegat kanggo nyenengaken atine, sak liyani nafkah hang podo ning kemampuane

## 2:242

Hang gedigu iku Gysti Alloh nerangaken kanggo riko ayat-ayate (hukum-hukume) myane riko mahami.

## 2:243

Ono to riko sing merhatekaken wong-wong kang metu teko kampong riko, masio riko ewon-ewonan(jumlahe) kerono wedi mati; mongko Alloh nguweni Dawuh kanggo wong-wong iku: “matio siro kabeh” [^68] , terus Gusti Alloh nguripno riko. Saktemene Alloh nduweni anuggrah kanggo manungso taping akeh akehe menugso sing gelem syukur.

[^68]: Separone ahli tafsir (koyo attabari lan ibnu kasir) ngartekaken mati ning kene kkamibi arti hang sakbenere, kadong ahli tafsir hang liyo, ngartekaken nyang mati semangate.

## 2:244

Lan perango riko kabeh nang dalane Gusti Alloh, lan ngertio saktemene Alloh Moho kerungu kambi moho ngeweruhe.

## 2:245

Sopo hang gelem nguweni siliyan kanggo Gusti Alloh, siliyan hang apik (nguweniaken hartane nang dalane Alloh), mongko Alloh arep nguweni dobel bayarane kanggo riko kambi dobelan hang akeh. Lan Alloh nyemptaken lan ngeluasaken (rezeki lan nyang Gusti Alloh riko kabeh dibalekaken.

## 2:246

Opo riko sing merhatekaken nyang penggede penggedene Bani Isroil sak marine Nabi Musa, yoiku masio wong-wong iku ngomong nyang Nabine: “angkaten kanggo kene wong hang dadi rojo supoyo kene perang (nang ngisore pimpinan) nyang dalane Alloh”. Nabine njawab: “biso baen kadung siro kabeh di wajibaken perang, siro kabeh sing gelem perang.” Wong-wong iku njawab: “apowo kene sing gelem perang ning dalane Alloh, padahal kene wes diusir teko tanah kelahiran kene lan anak anake kene?” [^69] . Mongko wayahe perang iku diwajibaken kanggo wong-wong iku, wong-wong iku ngelio, kejobo wong setik baen ning antarane wong-wong iku. Lan Gusti Alloh moho ngeweruhi wong-wong hang dzolim.

[^69]: Maksude, wong-wong iku di usir lan anak anake di kerangkeng

## 2:247

Lan wes dawuh Nabi ne wong iku nyang wong-wong iku kabeh riko. Saktemene Gusti Alloh wes ngutus Thalut dadi rojone wong-wong iku”. Wong-wong iku jawab: “klendi thalut merintah kene, kudune kene hang lebeh berhak ngature pemerintah ketimbang nyane, masio iyane sing diuweni dunyo akeh? “ (Nabine) najwab: “saktemene Gusti Alloh wes milih nyane dadi rojo siro kabeh lan nguweni ilmu hang werok lan awake hang joyo” lan Gusti Alloh nguweni kerajaan kanggo sopo baen hang dipengine. Lan Gusti Alloh moho wero nguwenine kambi moho weruh.

## 2:248

Lan Nabi wong-wong iku dawuh kanggo wong iku kabeh: “Saktemene tondo iyane arep dadi rojo, yoiku balike tabut kanggo siro kabeh, nang jerone ono keterangane [^70] teko Pangeran riko lan isune teko peninggalan kluargo Musa lan kluargo Harun: Tabut iku digowo kambi malaikat, saktemene hang gedigu iku ono tondo kanggo riko kabeh, kadung riko kabeh wong hang iman.

[^70]: Tabut iku peti hang kanggo nyimpen Taurot hang nggowo ketentrenteman kanggo wong-wong iku

## 2:249

Mongko pas Thalut metu ngowo tentarane, iyane ngomong: "Saktemene Gusti Alloh arep nguji riko kambi kali. Mongko sopo baen anrarane riko hang ngumbe banyune, duduk golongane isun. Lan sopo baen kang osing ngombe, kejobo sak jumputan nganggo tangane, mongko iyane yoiku jajerane isun' Sakwise riko ngombene kejobo pirang-pirang wong nang antarane riko. Mongko masio Thalut lan wong-wong hang iman bareng iyane mari ngelewati kali iku, wong-wong hang mari ngombe ngomong: " sing ono hang gelem isun nang dino iki nganggo ngelawan Jalut lan tentarane. "Wong-wong hang percoyo nang riko arep nemone Alloh ngomong: "pirang akehe kedaden jajerane hang sitik enthuk ngajuraken jajerane kang akeh Kambi ijine Alloh. Lan Alloh Kambi wong-wong sabar!

## 2:250

Pas wong-wong iku katon jalut lan tentarane, wong-wong iku (Thalut lan jejerane) dungo:"duh Pangeran kene, wenehono sabar nang awak kene, lan netepno pendiriaane kene lan bantunen kene nyang wong-wong kafir.

## 2:251

Wong-wong (tentarane Thalut) ngalahno tentarane Jalut kambi ijine Alloh lan (jerone perang iku) Daud mateni Jalut, sakteruse Gusti Alloh nguweni kanggone (Daud) kerajaan lan hikmah [^71], (sak marine matine Thalut) lan ngajaraken kanggone opo hang ditentokaken. Kadung Gusti Alloh sing nolak (kebengisan) separone menungso kambi saparone hang liyo. Mestine rosak bumi iki. Taping Gusti Alloh nduweni karunia (hang dicurahaken) kanggo alam kabeh.

[^71]: Hang dikarepaken ning kene yoiku kenabian lan zabur

## 2:252

Iku ayat-ayate Alloh. Isun (Gusti Alloh)
macakaken kanggo riko, kambi hak (bener)
lan saktemene riko (Muhamnad) benerbener salah sijine tekan pirang pirang Rosul.

## 2:253

Rasul-rasul iku Isun (Alloh) lebihaken separune kabeh duwur separuh hang liyo. Ning antarane iyane kabeh ono hang Gusti Alloh ngomong-ngomong (langsung Kambi yane) lan sebagiane Gusti Alloh ngangkat [^72] piro-piro derajate. Lan Isun (Alloh) nguweni marang Isa anak lanange Maryam piro-piro mukjizat sertane Isun (Alloh) kuataken yane kambi Ruhul Qudus. [^73] Lan kadong Gusti Alloh ngarepaken, pastine sing patenpatenan wong-wong (hang teko) sakwise Rasul-rasul iku, sakwise ketekan marang wong-wong kabeh piro-piro macam keterangan, lan tetapine riko kabeh tokaran, moko ono ning antarane riko kabeh hang duwe iman lan ono (pisan) ning antarane riko kabeh hang kafir:. Sak umpomone Gusti Alloh Ngarepaken, sing kiro wong iku kabeh paten-patenan. Lan tetapine Gusti Alloh ngelakoni paran hang dikarepaken.

[^72]: Yaiku Nabi Muhammad SAW.

[^73]: Deleng maning not. 69.

## 2:254

Hei wong-wong hang podo iman, belonjo’no (ning dalane Gusti Alloh) separuh teko rezeki hang wis Isun (Alloh) nguweni ning riko sak durunge teko dino hang ono dino iki sing ono maning dodolan lan sing ono maning konco’an hang parek lan sing ono maning syafa’at. [^74] Lan wong-wong kafir iku tah wong-wong hang dholim.

[^74]: Deleng not 46.

## 2:255

Alloh seng ono Pengeran sak liyane Gusti Alloh kang moho urip, kang moho terus terusan ngurus (makhluke), seng ngantuk lan seng turu. Hang duwe paren baen hang ono ning langit kambi hang ono ning bumi. Seng ono hang biso nguweni syafaat ning sandinge. Gusti Alloh tanpo izine. Alloh weruh paran hang ono neng ngarepe wong kabeh lan weruh paren hang ono neng mburine wong kabeh, lan wong kabeh iku seng weruh paren-paren sangking ilmu-ne kejobo paren hang wes dikarepaken. Kursine [^75] termasuk langit kambi bumi. Lan Alloh seng ngeroso abot njogo karo-karone. Alloh moho duwur, moho gedhi.

[^75]: Kursi ning jero ayat iki kamibi sebagian mufassirin di artikno kamibi ilmu Alloh lan ono pisan hang ngartekno kamibi kekuasaane Gusti Alloh. Pendapate hang shohih kang maknane Kursi yaiku panggonan panggon telapak sikile Gusti Alloh.

## 2:256

Seng ono poksoan neng njerone nganut agomo Islam, saktemene wes jelas (bedone) antara dalan hang bener kambi dalan hang elek. Sopo uwong hang ngadoh teko thagut [^76] (setan kambi paren baen hang disembah sakliane Gusti Alloh) lan nduwe iman neng Alloh, dadi saktemene, wong iku nyekel (singset) neng tali hang paling kuat hang seng mungkin pedot. Alloh moho krungu, moho weruh.

[^76]: Thaghut yaiku syaitan lan paran baen hang disembah sak liyane teko Gusti Alloh Swt.

## 2:257

Gusti Alloh ngelindungi wong-wong hang duwe iman : Alloh ngetokaken riko kabeh teko kepetengan (kekufuran) neng cohoyo (iman). Lan wong-wong kafir, hang ngelindungi yoiku setan, hang ngetokaken nyang wong-wong mau kabeh teko cohoyo neng kepetengan (kekafiran). Wong-wong kabeh iku hang manggon neng neroko, wong-wong iku kabeh saklawase neng jerone.

## 2:258

Opo riko sing merhatikno nyang wong kang nyangkal nang Ibrohim mas’alah pangerane (Alloh) kerono Alloh wis nguweni kambi wong iku keraton (kekuasaan). Nalika Ibrohim ngomong: ’Pangeran Isun yaiku hang nguripaken lan matikaken”. Wong iku ngomong: “isun biso nguripaken kambi matikaken. Ibrohim ngomong; saktemene Alloh ngetokaken serngenge teko wetan, moko tokno serngenge teko kulon, mari iku meneng baen womg kafir iku; lan Alloh heng nguweni dalan pituduh neng wong-wong hang zolim.

## 2:259

Utowo koyo uwong kang ngeliwati salah siji negoro kang (bangunane) wis rubuh sampek nutupi (ceceran) atap-atape, siro ngomong “klendi pengeran nguripaken maning (negoro) iku sakwise ajur?” Terus Pengeran mateni (uwong iku) satus tahun suwine, mari iku ngadekaken (dikumpul aken maning). Lan (Pengeran) takon, “Sepiro suwine siro manggon (nong kene)? Wong iku jawab: sedino utowo setengan dino” Pengeran dawuh “Oseng! siro manggon satus taun. Delengen panganan lan ombenan siro durung uwah, tapi delengen keledai siro (kang wis dadi belung-belung), lan myakne sun dadekaken siro tondo kuasane Ingsun kanggo menungso. Delengen belung-belung (keledai iku), kelendi sun nggawe maning, mari iku sun selimuti nganggo daging “Mongko naliko mongso wes nyoto kanggo siro. Siro ngomong “Isun ngeweruhi kadung pangeran moho nguasai nyang paran baen.

## 2:260

Lan (ilinggo siro) waktune Ibrohim ngomong,”He Pengeran ingsun, delengno neng isun kelendi riko nguripaken wong wes mati” Alloh dawuh: Dorong percoyo tah riko?” yane (Ibrohim) jawab, “isun percoyo, tapi supoyo atine isun tenang (mantep) . Gusti Alloh dawuh “mongko juwuto siro petang manuk, terus pecel-pecelen, sakteruse delehen ning duwure putuk-putuk sak bangian-bagian, sakteruse, celuken, mongko teko nang siro kelawan cepet -cepet. Lan ngertio siro saktemene Gusti Alloh moho perkoso lan moho wicaksono.

## 2:261

Gambarane wong kang nginfakkaken bondone ning dalane Gusti Alloh koyo umpamane sak wiji kang nyukulaken pitung jalang, saben-saben jalang ono satus wiji, Gusti Alloh ngakehaken kanggo sopo hang Alloh karepaen. Lan Gusti Alloh moho weruh lan moho ngaweruhi.

## 2:262

Uwong-wong hang nginfakaen bondone neng dalane Gusti Alloh, sak teruse sing ngiringi paran hang diinfakkaen iku Kambi ngundat-ngundat lan ngelarani (perasaan kang nerimo), kanggo wong iku kabeh ganjaran reng sandinge pengerane wong iku kabeh. Seng ono roso wedi kambi wong iku kabeh lan wong iku kabeh seng nelongso atine.

## 2:263

Omongan hang apik lan kang nguweni sepuro lebih apik ketimbang sedekah hang disandingi perkoro hang ngelorokaen. Gusti Alloh moho sugeh lan moho penyantun.

## 2:264

He wong-wong hang duwe iman! Ojo riko ngerosak sedekah riko kelawan ngundat-ngundat lan ngeloroni (perasaan hang diweni), koyo wong hang nginfakaen dunyone kerono riya’ (pamer) marang menungso lan seng duwe iman nyang Alloh lan dino akhir. Umpomone (wong iku) koyo watu hang gemilap hang ring duwure ono lebu. Terus watu mau dituruni banyu udan kang deres. Kariyo watu iku lunyu maning. Wong mau kabeh seng oleh paran-paran, teko paran baen hang wong-wong kabeh lakoni. Lan Alloh seng nguweni pituduh kanggo wong-wong kafir.

## 2:265

Lan perumpamaane wong-wong kang infakaken dunyone kanggo golet ridone Alloh lan kanggo neguhaken jiwane wong-wong iku koyo kebonan ning panggonan lemah hang duwur kang disirami udan kang deres, moko dadine kebonan iku ngasilaken woh-wohan peng pendone. Kapan udane deres heng nyirami, moko embun (iku nadongi). Lan Gusti Alloh iku hang maha Lan perumpamaane wong-wong kang infakaken dunyone kanggo golet ridone Alloh lan kanggo neguhaken jiwane wong-wong iku koyo kebonan ning panggonan lemah hang duwur kang disirami udan kang deres, moko dadine kebonan iku ngasilaken woh-wohan peng pendone. Kapan udane deres heng nyirami, moko embun (iku nadongi). Lan Gusti Alloh iku hang maha

## 2:266

Opo ono sewijine antarane riko kabeh hang kepengen nduweni kebon kurma lan anggur kang nang nginsore iku mili banyubanyu, ning kono riko duwe paran bain woh-wohan. Banjur teko wayahe tuwektuweke kerono riko duwe dulur hang mageh cilik-cilik banjur kebonan iku di terak angin hang anter hang ono genine, akhire kebonan iku kobongan. Gedigu iku Gusti Alloh nyampekaken ayat-ayat kanggo siro kabeh supoyo siro kabeh gelem mikir.

## 2:267

Heh wong-wong hang podo iman sedekahno (ning dalane Gusti Alloh) separo teko asile penggawean siro hang apik-apik lan separo teko paran hang diuweni Gusti Alloh teko lemah kanggo siro kabeh. Siro kabeh ojo milih hang elek-elek terus riko sedekahaen ning uwong, padahal riko dewek seng gelem njuwut, kejobo kambi ngelirik moto ning uwong iku. Lan weruho saktemene Gusti Alloh iku moho sugih lan moho dipuji

## 2:268

Setan iku njanjekaken (meden-medeni) kemelaratan kanggo riko lan ngongkon siro ngelakoni elek (kikir), sakbalike Gusti Alloh njanjekaken pengapuro lan peparinge kanggo riko. Lan Alloh Moho jembar lan Moho ngaweruhi.

## 2:269

Gusti Alloh nguweni hikmah nong sopo hang dikarepi. Sopo baen kang diuweni hikmah, mongko saktemene wong iku wes diweni keapikan hang akeh. Lan sing ono hang oleh njuwut pelajaran sakliyane wongwong hang nduweni akal sehat.

## 2:270

Lan paran baen infak hang siro uwakaen utowo nazar hang riko janjekaken mongko sakbenere Alloh ngaweruhi. Lan kanggo uwong hang dzalim sing ono uwong hang nulung.

## 2:271

Kadung riko ngatokaken sedekah-sedekah mongko iku penggawe apik. Lan kadung riko nyengidakaken lan nguweni ning "wongwong" fakir, mongko iku lebih apik kanggo riko lan Alloh bakal busek separune dosandosan riko lan Alloh moho teliti nyang paran kang riko lakoni.

## 2:272

Duduk kewajibane riko (Muhammad) ndadekaken wong-wong oleh pituduh, tapi Alloh hang nguweni pituduh ning sopo kang dikarepaken. Paran baen bondo kang riko infakaen, mongko (keapikane) kangggo awak riko dewek. Lan ojo riko nginfakaen kejobo kerono nggoleti ridhone Alloh. Lan paran baen bondo kang riko infakaen mesti riko bakal diweni (ganjaran) hang akeh lan riko sing bakal didzolimi (dirugikaken).

## 2:273

(Paran kang riko infakaken) iku kanggo wong-wong fakir hang dialangi (usahane kerono jihad) ring dalane Gusti Alloh, dadi yane sing biso usaha kerono apes, (wong liyo) hang sing weruh ngaran- ngarani yane kabeh yoiku wong-wong sugih kerono yane kabeh njogo awak (teko ngemis-ngemis) riko (Muhammad) ngenal yane kabeh teko ciri-cirine, yane kabeh sing njaluk mokso ning wong liyo. Lan kabehe dunyo hang apik hang riko sedekahaen, mongko Alloh maha meruhi.

## 2:274

Wong-wong hang nginfakaen dunyone ring waktu bengi lan raino (corone) sengidan-sengidan utowo terang-terangan, mongko kabeh oleh ganjaran ring sandinge pengerane. Sing ono roso wedi ning yane kabeh lan sing susah ati.

## 2:275

Wong-wong hang mangan ribo heng biso tahan ngadek nanging kaya panyiapan saka wong hang diuweni dening setan amarga penyakit (meksa). Kabeh iku kerono padha ngomong kadung adol lan tuku padha kambi ribo. Saktemene Alloh wes ngalalhaken adol lan tuku lan ngaromaken riba. Sapa baen hang diwehi peringatan sangka pangerane, banjur dheweke mandheg (taubat), mongko paran hang wis diduweni kawitane dadi milike deweke, lan urusane (dibalekaken) marang Alloh. Sopo hang mbaleni (njuwut riba), mongko padha dadi penghuni neraka, padha manggon ing kono sak lawase.

## 2:276

Gusti Alloh numpes ribo lan nyuburaken sedekah.  Gusti  Alloh  seng  demen  kambi wong-wong hang tetep sing percaya serta tukang ngelakoni duso.

## 2:277

Saktemene wong-wong hang duwe iman, ngelakoni amal saleh, ngadegagen sembahyang Kambi mbayar zakat, iku kabeh ulih ganjaran neng sandinge pengerane (Gusti Alloh). Heng ono roso wedi kanggo wong iku kabeh Kambi heng duwe susahe ati.

## 2:278

He wong-wong hang duwe iman, wediho marang Gusti Alloh lan tinggalno sIsune riba (hang durung dijuwuti) umpomo riko wong-wong hang duwe iman.

## 2:279

Umpomo riko seng ngelakoni (ninggalaken sIsune riba), mongko weruho yen Gusti Alloh kambi utusane bakal merangi riko kabeh. Lan umpomo riko tobat (teko juwut riba), mongko kanggo riko buncine hartane riko. Riko kabeh heng arep nganioyo lan dianioyo.

## 2:280

Lan kadung (onok wong hang duwe utang iku) duwe kangelan, mongko wenono waktu sampek duwe kelonggaran. Lan nyedekahaken (separuh utowo kabeh utange) iku lebih apik kanggo riko, kadung riko meruhi.

## 2:281

Lan jogoen awak riko kabeh teko (adzab hang kedaden) ing dino iku siro kabeh podo dibalekaen nang Alloh. Lan siji-sijine uwong oleh balesan hang adil mergo paran hang dilakoni, hale wong-wong kabeh iku heng onok hang dianioyo (dirugekaen).

## 2:282

Hey wong-wong hang duwe iman, kadung riko arep utang piutang secara heng kontan kudune riko nyatet. Kudune salah siji neng antarane riko nyatet hang bener. Lan ojok tukang nulis iku seng gelem nyatet, hang di ajaraen Gusti Alloh, kudune riko tulis, lan uwong hang utang kudu merui (paran hang arep ditulis) lan kudune yane taqwa nyang Gusti Alloh, lan yane ojok ngurangi sitik baen teko utange. Kadung hang utang iku uwong apes akale utowo apes keadaane utowo yane dewek seng biso nyaksekaen, kudune  waline  marahi  hang  bener.  Lan disaksekaen kambi wong lanang loro (neng antarane) kadung seng onok wong lanang loro, biso (oleh) gowo wong lanang siji lan wong wadon loro di enggo dadi saksi hang riko karepi, supoyo kadung onok hang salah siji lali onok hang liyone biso ngilingaken. Ojo sampek poro saksi iku seng gelem (nguweni keterangan) kadung diceluk, lan ojok riko bosen nulis utange iku, masio cilik utowo gedi  sampek  wates  pembayaran.  Hang gedigu iku lebih adil nang sandinge Gusti Alloh  lan  lebih  nguwataken  kesaksiane, lan  lebih  parek  hing  (ndadekaen)  mang-mang. (Tulisen utang piutange riko), kejobo kadung  utang  piutange  iku  perdagangan kontan hang riko lakoni antarane riko, biso sing  ono  duso  kanggo  riko,  kadung  riko sing nulisaken. Lan saksekno kadung riko dagangan;  lan  ojo  maning  tukang  nulis lan saksi podo ngerepotaen. Kadung riko ngelakoni hang gedu iku, moko saktemene hal iku yaiku rupo kefasikan kanggo riko dewek. Lan taqwao siro nang Gusti Alloh. Alloh ngewuruki riko lan Gusti Alloh meruhi sekabehane.

## 2:283

Kadung riko pas menyang neng dalan. (lan ngelakoni muamalah heng coro kontan) hale riko heng nemokaen wong kang nulis, mongko apike ono barang tanggungan hang dicekel (wong hang otang) mongko kadung separone riko mercoyo sakbagian hang lio, mongko apike hang dipercoyo iku ngelakokaken amanate (otange) lan kudune wong iku taqwa neng pengerane (Gusti Alloh). Lan ojo riko (poro saksi) nyengidaken kesaksiane. mongko saktemen wong iku yoro wong hang duso atine lan pengeran maha weruh paran hang riko lakoni.

## 2:284

Duwenane Gusti Alloh kabeh paran hang ono neng langit kambi paran hang ono neng bumi. Lan kadung riko ngelahiraken paran hang ono neng jero atin riko utowo riko nyengidakaken, mesti Alloh nggawe perhitungan kambi riko nyang kelakuan riko. Moko Gusti Alloh nyepuro kanggo sopo baen hang dikarepaken, Lan nyekso sopo baen hang dikarepaken lan Alloh iku Moho Kuoso marang sekabehane.

## 2:285

Rasul wes iman ring Al-Qur’an hang temurun reng Rasul teko Gusti Alloh. Semono ugo kanggo wong-wong kang podo iman marang Gusti Alloh, malaikat-malaikate, kitab-kitabe, lan Rosul-rosule. (kabeh podo ngomong): “awake dewek heng beda- bedaken kabeh uwong lan poro Rosule Gusti Alloh” lan kabeh podo ngomong:“ awake dewek kerungu lan taat”. Lan kabeh podo dungo “sepuronen kulo Gusti lan teng Ndiko kulo niki wangsul”.

## 2:286

Gusti Alloh heng bebani umate kejobo kelawan sanggupe umate, iyane oleh ganjaran lan oleh keapikan kelawan hang dilakoni lan oleh sikso kelawan hang iyane lakoni. (Kabeh podo dungo): “Duh Gusti, ojo Ndiko bebani kulo kelawan beban kang abot, kados Ndiko bebani umat sak derenge kulo. Duh Gusti, ojo Ndiko pikulaken marang kulo kelawan hang boten sanggup kulo mikule. Duh Gusti, kulo nyuwun pengapuro lan ngerahmati kulo, Ndiko ingkang dados pelindunge kulo, lan nyuwun tulung lindungi kulo ngalahaken tiang-tiang kafir”.

## 3:1

Alif laam miim.

## 3:2

Gusti Alloh, seng ana Pengeran (kang berhak disembah) selain iyane. Kang moho urip lan terus-terusan ngurus makhluke.

## 3:3

Alloh mudunaken kitab (Al-Qur’an ) neng riko kelawan sakbenere, beneraken kitab kang wes dimudunaken sakdurunge kambi mudunaken Taurot kambi Injil.

## 3:4

Sakdurunge (Al-Qur’an) dadi petunjuk kanggo menungso kambi mudunaken Al-Furqān. [^77] Saktemene wong-wong kang kapir nang ayat-ayate pangeran iku oleh siksa kang abot, lan pangeran iku kang moho perkoso lan duwe balesan (siksa ).

[^77]: Al Furqan yaiku kitab kang bedakaken antarane kang bener kambi kang salah.

## 3:5

Saktemene kanggo Pangeran seng onok siji baen disengidakaken neng bumi lan seng (maning) neng langit.

## 3:6

Alloh kang nyerupokaen siro kabeh neng jero rahem kang wes dikarepaken kambi iyane. Seng ana Pangeran (kang berhak disembah) kejobo Alloh kang moho perkasa lan kang moho wicaksono

## 3:7

Alloh kang mudunaken kitab (Al-Qur’an) nang Muhammad antarane ono ayat-ayat kang muhkamat [^78] iku intine kitab (AlQur’an) kambi hang liane mutasyabihat, [^79] yo onok wong-wong kang njero atine condong nang kesesatan wong-wong iku milu nang mutasyabihat nggo nggoleki fitnah, lan di enggo golek-goleki ta’wile. Lan seng weroh ta’wile sakliyane Alloh. Lan wong-wong kang ilmune duwur ngomong : “ingsun iman neng Al-Qur’an, sekabehane teko pangerane ingsun heng ono kang biso jowot pelajaran sakliyane wong kang nduwe akal.

[^78]: Ayat hang muhkamat yaiku ayat-ayat hang padang lan teges maksudte, oleh dipahami hang gampang.

[^79]: Termasuk ning jero pengertiane ayat-ayat mutasyaabihat: ayat-ayat hang ngowo piro-piro pengertian lan sing oleh ditentukno arti endi hang dimaksut kejobo sakwise digolek’i coro kang jero, utowo ayat-ayat hang pengertiane cuman Gusti Alloh hang weruh koyok ayat-ayat hang ono hubungane kambi hang ghoib-ghoib misale ayat-ayat hang kaitane dino kiamat, surgo, riko kabeh lan liyan-liyane.

## 3:8

(Wong-wong kabeh dungo): “Duh pengerane kito, ojo riko palingaken atine kito kambi keelekan sak marine riko nguweni petunjuk kambi kito. Lan wehono kito rohmat teko sandinge riko. Sak temene riko moho nguweni.

## 3:9

Duh Pangerane kito, saktemene riko hang ngumpulaken menungso ning dino hang seng ono keraguan nang riko. Saktemene Gusti Alloh sing nyalahi janjine.

## 3:10

Sakbenere wong-wong hang kapir heng biso nulak songko wong-wong mau harta benda kambi anak-anake kabeh songko azabe Gusti Alloh. Lan riko kabeh iku dadi bahan bakare geni neroko.

## 3:11

(Keadaan riko kabeh) koyok keadaane pengikute Fir’aun lan wong-wong hang sedurunge kabeh. Wong-wong iku kabeh gorohaken ayat-ayate ingsun, dadi Alloh nyikso riko kabeh disebabaken dusodusone. Lan Gusti Alloh paling abot siksone.

## 3:12

Omongo siro (Muhammad) ning wong-wong hang kafir, “Riko (pasti) bakal dikalahaken lan digiring ing neroko Jahannam lan iku sak elek-eleke papan manggon”.

## 3:13

Saktemene, wes ono kanggo riko ing rong golongan hang adep-adepan. Siji golongan perang ing dalan Alloh lan hang liyane (golongan) kafir hang ndeleng nganggo moto ndas, mergo riko kabeh (golongan muslim) ping lorone riko kabeh. Alloh nguataken nganggo pitulungane kanggo sopo baen hang di karepaken. Saktemene, ingkang koyo gedigu ono pelajaran kanggo wong-wong hang nduwe pandengan (moto ati).

## 3:14

Didadekaen keroso apik (pepaes) ing pandangan menungso seneng marang paran hang dikarepaken, koyo dene wong wadon, lare-lare, bondo barang hang ditumpuk koyo wujude emas lan perak, jaran pilihan, kewan angon, lan sawah sawah, iku kesenengan urip ing dunyo lan ing sandinge Alloh iku panggonan mbalik hang apik.

## 3:15

Ngomongo: ”Opoto isun kabaraken nyang riko kabeh paran kang lebih apik teko iku?” kanggo wong-wong kang takwa maring pengerane (Gusti Alloh) ono swargo kang ning ngisore mili banyu, riko kabeh langgeng ning jerone lan riko kabeh diparingi wong wadon kang disucikaken kambi ridhone Gusti Alloh. Lan Alloh ngawasi nang kaulokaulone

## 3:16

Wong kang ndungo: “Ya Alloh, pengeran ingsun, saktemene isun wis iman, sepuronen duso kulo lan jogonen kulo sangking sikso neroko.”

## 3:17

(Yaiku) wong-wong kang sabar, kang benerbener ta’at, kang nafkahaken dunyone (ning dalane Gusti Alloh) lan nedi sepuro ing wektu sahur.

## 3:18

Gusti Alloh nyatakaken saktemene sing ono pengeran (kang berhak disembah) liyane Gusti Alloh, kang negakkaken keadilan. Poro malaikat lan wong-wong kang nduwe ilmu (nyatakaken gedigu pisan). Sing ono gusti pengeran (kang berhak disembah) liyane Gusti Alloh, kang moho perkoso lan moho Wicaksono.

## 3:19

Saktemene agomo kang diridhohi Gusti Alloh yoiku agomo Islam. Sing suloyo wongwong kang wis diweni kitab kejobo sakwise wong-wong iku wes oleh ilmu, kerono roso bangkel ning antarane wong iku. Sopo-sopo kang kufur ning ayat-ayate Gusti Alloh, saktemene Gusti Alloh cepet seru itungane.

## 3:20

Terus kadung riko kabeh mbantah (kebenaran Islam), mongko ngomongo: “ isun tawakkal ning Gusti Alloh lan (gedigu pisan) wong-wong kang manut isun”. Lan ngomongo ning wong-wong kang picek huruf : “Opo riko wes melebu Islam?”. Kadung riko kabeh melebu Islam, berarti riko kabeh wes oleh petunjuk. Tapi kadung wong-wong mau suloyo, mongko kewajiban riko mung nyampekaen. Lan Gusti Alloh kang Moho Ngawesi ning hamba-hambane.

## 3:21

Saktemene wong-wong kang kufur ning ayat-ayate Gusti Alloh lan mateni poro nabi tanpo hak(alesan kang bener) lan mateni wong-wong kang ngongkon menungso ngelakokaken keadilan, sampekeno ning wong-wong iku kabar kang nyenengaken yoiku azab kang perih.

## 3:22

Wong-wong iku kabeh yaiku wong-wong kang lebur (ganjaran) amale ning dunyo lan akhirat, lan wong-wong iku seng ono kang nulung.

## 3:23

Opo riko seng weruh nyang wong-wong Yahudi kang diweni bagian sangking kitab, dijak maring hukum Alloh supoyo wongwong mau ngukumi ingdalem antarane wong-wong mau. Banjur panthan sangkeng wong-wong mau mingo kabeh (sangkeng kitab).

## 3:24

Kabeh iku kerono wong-wong iku ngomong, “Geni neroko sing kiro keneng nyang isun kejobo pirang-pirang dino baen.” Wongwong iku kapusan ning agomone teko paran hang wong-wong iku ono-onokaken.

## 3:25

Kelendi kadung (engko) wong-wong iku, sun kumpulaken ring dino (kiamat) hang heng diragukaen kedadeane lan kanggo sabensaben jiwo diweni balesan hang sempurno podo kambi paran hang wes dilakoni. Lan wong-wong iku sing dizalimi (dirugikaken)?

## 3:26

Ngomongno riko (Muhammad), he Gusti Alloh hang duwe kekuasaan, hang riko (Gusti Alloh) weni kekuasaan kambi sopo baen hang riko karepi. Riko mulyakaken sopo baen hang riko karepi lan riko inoinokaen sopo baen hang riko karepi, ring kekuasaan riko sekabeane kebijakan. SaktemeneNdiko (Alloh) moho kuoso nyang paran sekabehane.

## 3:27

Ndiko (Alloh) ngelebokaen bengi ning jeruh raino lan Ndiko (Alloh) ngelebokaen raino ning jeruh waktu bengi. Ndiko (Alloh) ngetokaen barang hang urip teko hang mati, lan Ndiko (Alloh) ngetokaen hang mati teko hang urip. [^80] Lan Ndiko (Alloh) nguweni rezeki sopo hang Ndiko (Alloh) karepaen kelawan sing ono hisab (batese).

[^80]: Separuh mufassirin nguweni umpomo gawe ayat iki kambi ngetokno anak pitik teko endok, lan endok teko pitik. Lan oleh pisan diartikno saktemene pergiliran kekuasaan ning antarane bongso-bongso lan jumbul kelelepe paran umat yaiku miturut hukume Gusti Alloh.

## 3:28

Ojo wong-wong mukmin dadekakaen uwong – uwong kafir dadi kekasih, kambi ninggalaken uwong – uwong mukmin. Sopo baen hang ngelakoni hang gediku iku, mongko wong-wong mau pedot teko pitulung Alloh. Kejobo kerono (siasat) ngerumat awak teko barang hang diwedeni teko wong kabeh. Lan Gusti Alloh ngilingaken riko teko siksane. Lan ring Gusti Alloh panggonan balik.

## 3:29

Ngomongo : Kadung riko nyengidakaken paran kang ana ning njerone atin riko utowo riko ngatokaen, pasti Gusti Alloh weruh paran – paran kang ana ring langit lan paran – paran kang ana ring bumi. Lan Gusti Alloh kang moho kuoso nyang sekabehane perkoro.

## 3:30

(Ilingo siro) Ing dino pas saben – saben awak ulih sekabehane keapikan diadepaken (ning arepe), ugo kejahatan kang wes dilakoni, riko kabeh kepingin kadung kirane antarane riko kambi dino iku ono jaman kang adoh; lan Alloh ngingetaken riko nyang siksane. Lan Alloh moho welas temenan nyang kaulo-kaulone.

## 3:31

Ngomongo : Kadung riko(temenan) welas ring Gusti Alloh, pilonono isun, mongko Gusti Alloh ngewelasi lan nyepuroni dusone riko kabeh. Alloh maha nyepuro lan maha ngewelasi.

## 3:32

Ngomongo : Ta’ato siro kabeh nang Gusti Alloh lan rasule, kadung riko menggos, mongko saktemene Gusti Alloh heng demen ning wong – wong kafir.

## 3:33

Saktemene Gusti Alloh wes milih Adam, Nuh, keluargane Ibrohim lan keluargane Imran ngelebihi sekabehane umat (ning jaman iku).

## 3:34

(Dadi) siji keturunan hang separone (keturunan) teko hang liyane. Lan Gusti Alloh maha rungu lan maha weruh.

## 3:35

Ilinga, pas rabine ‘Imron ngomong : he pengeran isun, isun janji nyang panjenengan, paran (janin) neng jero weteng ingsun (mbesok) dadi kaulo kang ngabdi (neng panjenengan), mangkane terimoen (janji iku) teko isun. Temen, jenengan kang maha ngerungokaen, lan maha weruh.

## 3:36

Mongko pas ngelahiraken, wong wadone Imron ngomong : “He pengeran isun, isun wes ngelahiraken anak wadon.” Padahal Alloh lebih weruh nang banyi kang dilahiraken, lan lanang seng podo kambi wong wadon. “Lan isun nguweni aran Maryam, lan isun jaluk lindungane kanggo lare iku lan anak putune teko (gudoane) syetan kang terkutuk.

## 3:37

Moko (Alloh) nerimo kambi penerimaan kang apik, ngedekaen kambi pertumbuhan kang apik-apik. Lan nguwakaen bayi iku nyang Zakaria. Mongko naliko Zakaria melebu lan nemoni neng mihrabe (kamar khusus ibadah), Zakaria oleh panganan neng sampinge Mariam, Zakaria ngomong : “He Maryam! teko ndi iki riko oleh?” wong (Maryam) njawab “iku teko Alloh.” Saktemene Alloh kang nguweni rizeki neng sopo bawen kang dikarepaen kelawan seng ono peritungan.

## 3:38

Nang kana zakariyah ndungo ning pangeranne kambi ngomong : “Duh pangeran kulo, sokanono kulo teko ndiko yugo hang apik. Saktemene ndiko maha ngerungukaen dungo.

## 3:39

Terus, malaikat Jibril nyeluk Zakariya, pas iyane arep ngadek ngelakoni sholat ning mihrab (omonge) : Sak temeni Gusti Alloh nyenengaken riko teko kelahiran ( anak lanang riko) yoiku Yahya , seng mbeneraken kalimat [^81] (kang teko) teko Gusti Alloh, dadi panutan, nahan awak (teko hawa nafsu) lan dadi nabi kang kelebu panutanne wongwong kang sholeh.

[^81]: Maksute: mbenerno ketekan wong nabi hang didadekno kambi kalimat “Kun”(dadiyo) sing ono apak yaku Nabi Isa a.s.

## 3:40

Zakariya ngomong : ‘’He Gusti Alloh, teko endi ceritane sak temenne ison biso duwe anak hale isun wis kadung tuwek kambi rabi isun wong kang mandul, Alloh dawuh : Koyo gediku iku Gusti Alloh ngelakoni opo seng dikarepaken.

## 3:41

Zakaria ngomong : Wenono isun tondo (kadung rabi isun meteng ), Gusti Alloh dawuh : Kanggo riko tandane, riko seng oleh ngomong kambi menungso telung dino, kejobo kanggo isyarat lan sebutaken arane pengeran riko sak wakeh akehe lan tasbih o neng waktu bengi lan isuk.

## 3:42

Lan ilingo pas malaikat Jibril ngomong : He Maryam saktemen Alloh wes meleh riko, nyucikaen siro lan ngelebihaken siro neng nduwure kabeh wong wado-wadon neng alam dunyo (kang sak wayah kambi siro).

## 3:43

He Maryam ta’ato siro neng pengeran iro, sujudo lan rukok’o kambi wong wong kang rukuk

## 3:44

Hang gedigu iku separuh teko kabar kabar goib hang didunaken nang siro (he Muhammad), padahal siro heng hadir kambi ikau, pas wong-wong akeh ngelepasaen anak panah (dienggo ngundi) sopo neng antarane wong-wong ikau hang bakal ngerumat Maryam. Lan siro (Muhammad) seng hadir neng sanding wong-wong ikau ono poropadu.

## 3:45

(Engeto) pas malaikat ngomong:”Hei Maryam, saktemene Alloh nyenengaken siro (nganggo kelahiran anak lanang hang digawe) nganggo kalimat (hang teko) dining iyane (Alloh) arane Al Masih Isa putrane Maryam,uwong wong kang dadi pengarep ning dunyo lan ning akhirat lan kelebu wong-wong hang di parekaen (nyang Alloh).

## 3:46

Lan iyane (Isa) ngomongi ning wong jero buaian lan wayae wis gedi lan iyane kelebu antaran wong-wong hang saleh.

## 3:47

Maryam ngomong:”duh pangeran kulo, aju kelendi kulo nduwe anak, padahal kulo durung tau disemplok wong lanang masio sepisan”. Alloh dawuh (lewat perantaran Jibril): “Gedigulah Alloh gawe paran hang dikarepaken. Kadung Alloh arep netepaken perkoro maka Alloh cukup ngomong ning de’e “dadio” langsung dadilah de’e.

## 3:48

Lan Alloh arepe ngajar ning de’e (Isa) AlKitab, hikmah, Taurot, lan Injil.

## 3:49

Lan (minongko) dadi Rasul nyang Bani Isroil (hang ngomong neng wong-wong mau) : “Saktemene isun wes teko ning riko gowo suwiji tondo (mukjizat) teko pangeran irok, yaiku isun nggawe kanggo siro-siro songko lemah bentuke manuk, mariku sun semprong lan dadi manuk oleh ijine Alloh lan isun marasaken wong loro picek asal lan belang asal. Lan ison biso nguripaen wong mati nganggo ijine Alloh, lan isun kabaraen paran hang siro pangan lan paran hang ono ning omah hiro. Saktemene iku kabeh tondo (keaslian kerasulan isun) kanggo siro, yen siro bener-bener iman”.

## 3:50

Lan (isun teko nyangiro) mbeneraken Taurot kang teko sedurunge isun, lan kanggo ngehalalaken kanggoiro sebagian kang uwes diharamaen kanggoiro, lan isun teko nyang siro kambi nggowo suwiji tondo (mukjizat) teko pengeran iro. Kerano iku takwao nyang Alloh lan taato nyang isun.

## 3:51

Sebenere Alloh, pengeran isun lan pengeran iro kabeh. Kerano iku sembahen yane. Ikilah dalan kang kenceng.

## 3:52

Mangkane tetkolone Isa weruh nyang ingkarane teko wong akeh (Bani Isroil) mongko Isa ngomong : ‘Sopo kang arepe dadi penulung-penulung isun kanggo (njejekaen agama) Alloh?’ Golongane hawariyyin (konco-konco setio) njawab: ‘kito penulung-penulung (agomo) Alloh. Kito ndue iman nyang Alloh, lan nyaksekno kadong sebenere kito iki uwong-uwong kang nyerahaen awak.

## 3:53

He pengeran kito, kito wes ndue iman kanggo paran kang uwes riko dunaken lan kang uwes kito peloni rasul, kerono iku lebokno kito nang njero golongane uwonguwong kang dadi saksi’.

## 3:54

Wong-wong kafir iku nggawe reko doyo nang Gusti Alloh. Lan Gusti Alloh bales nipu doyo nang wong-wong iku. Lan Gusti Alloh lah seapik-apikke wong kang gawe tipu daya.

## 3:55

(Ilingno) waktune Gusti Alloh dawuh: “Hey Isa saktemene isun arep nyampekno riko neng akher ajale kambi ngangkat riko neng isun serta bersihakaen riko teko wongwong kang kafir, kambi dadikaken wongwong kang milu riko neng duwure wongwong kang kafir. Sampek dino kiamat. Sak teruse mong neng isun riko balik. Terus isun mutusaken neng antarane riko perkoroperkoro kang riko poropadu antarane riko kabeh.

## 3:56

Anapun wong-wong kafir arep isun sekso kambi sekso kang abot ning dunnyo lan akhirat, lan wong-wong mau heng ono kang.

## 3:57

Anapun wong-wong hang iman kambi ngelakoni amal kang saleh, Gusti Alloh bakal nguweni ganjarane ring wong-wong iku. Lan Gusti Alloh seng demen wong-wong hang dzolim.

## 3:58

Yo gedigu iku (cerito ‘Isa), sun ngewocokaken nyang riko rupo bukti-bukti (kerasulane) kambi (mocokaken) Al-Qur’an hang akeh hikmahe.

## 3:59

Saktemene perumpamaan (gawe) Isa ring miturut Gusti Alloh, yoiku koyo (gawe) Adam. Gusti Alloh gawe Adam teko lemah terus Gusti Alloh dawuh ring iyane : “Dadio” (uwong/menungso), mongko nuli dadi menungso.

## 3:60

(Paran-paran hang mari ingsun ceritakaen iku), ikulah perkoro kang bener, hang teko pengeran riko, mergone iku ojo riko kelebu wong-wong hang ragu-ragu.

## 3:61

Sopo baen hang mbantah siro tentang Isa sakwise tekone kaweroh (hang ngeyakinaken riko) nang siro, mongko ngomongo siro : merinio siro kabeh nyeluko anak-anake kito lan anak-anake riko, rabirabi ingsun kambi rabi-rabine awak riko, terus ayo ison gawe mubahalah ring Gusti Alloh kambi ingsun njaluk supoyo la’nate Gusti Alloh diwekno ring wong-wong hang goroh.

## 3:62

Saktemene iki yoiku cerito hang bener kambi seng ono pangeran (hang duwe hak disembah) sakliyane Gusti Alloh, kambi saktemene Gusti Alloh, iku hang Moho Perkoso lagi Moho Bijaksana.

## 3:63

Terus kadung wong-wong iku mengo (teko kabeneran) mongko dadi saktemene Gusti Alloh Maha Mengetahui wong-wong hang nggawe ngerusak.

## 3:64

Ngomongo: “He Ahli Kitab, ayo (podo gandolan) neng njerone kalimat kang jejek ring antarane kito. Ojo sampek kito nyembah sakliyane Alloh. Ojo sampek kito nyekutoaken Alloh nang suwiji-wiji. Lan ojo sampek kito gawe sebagian kito nong sebagian lione piro-piro pengeran sakliyane Alloh. Mongko kadung wong-wong akeh mau menggos mongko ngomongo siro kabeh : saksenono saktemene kito yoiku wong-wong kang pasrah (nyang Alloh).

## 3:65

He Ahli Kitab, apuwo riko mbantah nang perkorone Ibrohim, padahal Taurot kambi Injil sing didunaken sakliyane marine Ibrohim. Opo riko sing mikir?

## 3:66

Koyo gedigu iku, riko iki sakwajare ngebantah antaran perkoro hang riko weruhi, dadi apuwo riko ngebantah antaran perkoro hang seng riko weruhi? Gusti Alloh ngeweruhi sedang riko sing ngeweruhi.

## 3:67

Ibrohim duduk uwong Yahudi kambi duduk pisan wong Nasrani, tapi iyane (Ibrohim) yoiku uwong kang lurus lan nyerahaken awake nang Gusti Alloh. kambi sepisanpisan duduk Ibrohim kelebon kumpulane uwong-uwong Musyrik.

## 3:68

Sakbenere uwong hang paling parek kambi Ibrohim yoiku uwong-uwong hang ngetutaken kambi Nabi iki (Muhammad), kambi uwong-uwong hang iman nang Muhammad. Lan Gusti Alloh iku hang ngelindungi kabeh uwong-uwong hang iman.

## 3:69

Golongane wong Ahli Kitab kepengen nyasaraken riko, lan wong-wong iku sing nyasaraken siro kabeh taping nyang awake dewek, lan riko kabeh heng sadar.

## 3:70

He Ahli Kitab, apuwo riko ngelanggar ayat-ayate Alloh [^82] , hale riko kabeh weruh (sakbenere).

[^82]: Yoiku: ayat-ayat Alloh dimudunno nyang Kanjeng Nabi Muhammad SAW.

## 3:71

He Ahli Kitab, apuwo riko nyampuraken kang bener kambi kang salah, [^83] lan nyengidaken perkoro bener, [^84] masio riko weruh?

[^83]: Yoiku: nutupi firman-firman Alloh hang termaktub ning njero Taurot lan Injil kambi ucapan-ucapan hang digawe-gawe riko kabeh (Ahli Kitab) dewek.

[^84]: Karepe : sakbenere kelawan kenabian Muhammad SAW. hang keucap ning njero Taurot lan Injil.

## 3:72

Golongan (liyo) teko Ahli Kitab ngucap : “Imano siro kabeh kelawan perkoro kang diturunaken marang wong-wong kang iman ingdalem tengahe raino. Lan ngupurono siro kabeh ingdalem akhire raino, nawi-nawi iyane kabeh podo balik (nyang kekafiran).

## 3:73

Lan ojo riko percoyo kejobo ring wong hang milu agomone Alloh. [^85] Ngucapo, “Saktemene pituduh (hang kudu dianut) yoiku pituduhe Alloh, lan (ojo riko percoyo) saktemene arep diwakaken nyang wong suwiji koyo hang diwakaken nyang riko, lan (ojo riko percoyo) saktemene iyane kabeh ngalahaken hujjah riko ning sandinge pengeran riko”. Ngucapo: “Saktemene karunia iku ning kekuasaane Alloh, Alloh nguweni karuniane ning sopo hang dikarepi, lan Alloh Moho jembar (karuniane) lan Moho Ngerteni”.

[^85]: Nyang uwong-uwong hang milu agomo riko maksude : nyang uwong hang seagomo kambi riko (Yahudi/ Nasrani) supoyo riko kabeh sing dadi melebu Islam utowo nyang uwong-uwong Islam hang teko ning agomo riko supoyo goncang iman riko kabeh lan balik nyang kekafiran.

## 3:74

Gusti Alloh nentokaken rahmate (kenabian) di enggo sopo kang sikarepaken lan Gusti Alloh duwe karunia hang gedi.

## 3:75

Ning antarane Ahli Kitab ono wong kang umpomo riko mercoyokaken kanggone harta kang akeh dibalekaken nyang riko, lan ning antarane wong kabeh ono wong kang kadong riko mercayakaken kanggone siji dinar sing dibalekaen ning riko. kecobo kadong riko mesti nagihi kang koyo gediku iku iku goro-goro wong kabeh ngomong “ heng ana doso kanggo kito kabeh kanggo uwong-uwong ummi (buta huruf) lan wong kabeh ngomong goro ning Gusti Alloh, hale wong kabeh iku podo weruh.

## 3:76

(Using koyo gediku) sak benere sopo kang nepati janji (kang digawe) lan podo taqwa mongko sakbenere Gusti Alloh demen nyang uwong kang duwe takwa.

## 3:77

Sakbenere uwong kang ngoperaen (ngedol) janjine (kambi) Gusti Alloh lan sumpahsumpahe wong kabeh kelawan bondo kang sitik, wong kabeh iku heng oleh jatah-jatah (ganjaran) ning dino akhir. Lan Gusti Alloh sing bakal ngejak ngomong kambi wong iku kabeh, lan sing (pisan) bakal nyucikaken wong iku kabeh ing dino kiyamat. Kanggo wong kabeh iku azab kang perih.

## 3:78

Lan saktemene ning antarane wong kabeh ono segolongan kang muter-mutereraken ilate moco Al-Kitab mane riko nyongko kang diwoco iku isine Al-Kitab padahal yane heng teko Al-Kitab. Lan wong-wong mau ngomong: “Yane (kang diwoco iki teko) sandinge Gusti Alloh. Lan wong kabeh iku ngomong ngapus kambi Gusti Alloh hale wong kabeh iku weroh.

## 3:79

Sing keneng kanggo wong hang diweni kitab teko Alloh, hikmah lan kenabian terus yane ngomong nang menungso: Dadio riko nyembah isun ojo nyembah Alloh. Tapi (riko kabeh ngomongo) : dadio riko ngabdingabdi nang Alloh, sebab barang hang siro ajaraken songko kitab, lan hang riko pelajari.

## 3:80

Lan (sing wajar pisan kanggo wong-wong mau kabeh) ngongkon riko dadekno malaikat lan poro nabi dadi pengeran. Paran tah (pantes) iyane ngongkon riko ngelakoni kufur ning waktu riko wis (milu agama) Islam?

## 3:81

Lan (ilinggo), waktune Gusti Alloh njuwut janjiane teko poro nabi. Saktemene, opo baien hang Isun (Alloh) wyakno nang riko wujute kitab lan hikmah, sakteruse teko nang riko uwong Rosul hang beneraken paran hang ono ning riko, pasti riko arep temenenan iman nang iyane maring Gusti Alloh) lan nulungi iyane. Gusti Alloh dawuh: “opotah riko ngakoni lan nerimo janji Isun nang paran hang gedigu iku?” Uwong-uwong iku jawab : “Isun kabeh ngakoni”. Gusti Alloh dawuh: “Kadung gedigu saksenono (he poro nabi) yen Isun dadi saksi (pisan) marang riko kabeh”.

## 3:82

Sopo byaen hang melengos sakmarine iku, moko wong akeh iku mau wong-wong hang fasik. [^86]

[^86]: Fasik yaiku wong hang sing ngubris perintahe Gusti Alloh

## 3:83

Moko opotoh wong akeh ngolek agomo sak liyane agomone Gusti Alloh, padahal nang Gusti Alloh pasrah byaein sekabeane paran hang ono ning langit lan ning bumi hang kelawan demen utowo kepaksan. Lan mung nang Gusti Alloh bayein wong akeh dibalekaen.

## 3:84

Ngomongno (Muhammad): “Isun duwe iman nang Gusti Alloh lan nang paran hang didunnaken nag Ibrohim, Isma’il, Ishaq, Ya’qub lan anak-anake, lan paran kang diwakno nang Musa, Isa lan poro nabi teko pengerane wong iku kabeh, Isun sing mbedak-mbedakaen ning wong siji baen ning antarane wong akeh mau. Lan mong nang Gusti Alloh Isun kabeh nyerahaen awak isun”.

## 3:85

Sopo wonge kang ngolek agama sakliyane agomo Islam, moko pisan-pisan sing kiro diterimo (agomo iku) lan nang akherat termasuk wong-wong hang rugi.

## 3:86

Kelendi Gusti Alloh arep nguweni dalan marang kaum hang kafir sakmarine duwe iman, lan wong akeh ngakoni saktemene Rasul iku (Muhammad) bener-bener rasul, lan bukti-buktine wis teko nang wong akeh? Gusti Alloh sing nduduhi nang wong-wong kang dholim.

## 3:87

Wong-wong kabeh iku, balesane yaiku Saktemene laknate Gusti Alloh ditemblukaen nang wong akeh, (iku kabeh mau) laknat poro malaikat lan menungso sekabehane.

## 3:88

Wong-wong kabeh iku abadi ning njerone, sing kiro dientengaen sikso teko wong iku kabeh, lan sing (pisan) wong akeh iku di weni semayan.

## 3:89

Kejobo wong-wong hang tobat, sakmarini (kafir) iku lan ngelakoni ke apikan. [^87] Kerono saktemene Gusti Alloh Moho nyepuro lan moho welas asih.

[^87]: Ngadakno keapikan artine ngawe penggawean-penggawean hang apik di enggo ngilangno akibat-akibate hang elekn lan kesalahan-kesalahan yang wis dilakoni

## 3:90

Saktemene wong-wong kafir sakmarine duwe iman, terus tambah kekafirane, pisanpisan osing diterimo tobate, lan wong akeh iku mau wong-wong kang podo kepaling.

## 3:91

Saktemen wong-wong hang kafir lan mati wong akeh mau ning jeru kekafirane, moko sing kiro diterimo teko wong ning antarane riko akeh masio emas sakebeke bumi, masio riko nebus awake kambi emas (hang akeh) iku. Wong kabeh iku oleh sikso hang perih lan pisan-pisan wong kabeh iku sing oleh pitulunge Gusti Alloh.

## 3:92

Riko seng kiro oleh keapikan,sakdurunge riko menginfakan separuh bondo kang iro demeni,kambi paran baen kang iro infakan,masalah kang iku temen Alloh maha ngweruhi.

## 3:93

Kabeh panganan iku halal kanggo Bani Isroil, sak liyane panganana kang diharamkan kambi Isroil (Yakub) neng duwure sak durunge Taurot dimudunaken.omongno (Muhammad) dadi gawanen Taurot mari iku wacanen kadung wong-wong kang bener.

## 3:94

Moko sopo-sopone wong hang nganaknganakno ngapus ning Gusti Alloh [^88] sak wisi iku, moko riko kabeh wong-wong hang dzalim.

[^88]: Ngapus ning Gusti Alloh yaiku kambi ngomong saktemene sedurunge Taurot dimudunaken, Gusti Alloh wis ngaramno piro-piro pangan ning golongane Bani Isroil.

## 3:95

Omongno: “Bener tah (paran hang difirmanno) Gusti Alloh”. Moko miluwo ning agomone Ibrohim yang kenceng. Lan ojo’ tah ndiko termasuk wong-wong hang musyrik.

## 3:96

Saktemene omah hang mulo-mulo dibangun gawe (panggonan sembahyang) menungso, yoiku baitulloh hang ring Bakkah (Mekkah) hang di barokahi lan dadi pituduh gawe kabeh menungso. [^89]

[^89]: Ahli Kitab ngomong saktemene umah Ibadah hang pertama dibangun ono ning Baitul Maqdis. Kerono iku Gusti Alloh nyangkal.

## 3:97

Nang kono ono tondo-tondo hang jelas \[nang tengahe maqom] Ibrohim sopo hang ngelakoni \[Baitulloh] amano siro lan neng tengahe wajibe menungso ono Alloh ngelakoni wajibe ibadah haji yoiku dinggo wong-wong hang sangggup ngelakokaken merono sopo hang luput teko wajibe haji dadi eruho Alloh iku moho sugih.

## 3:98

Ngomongo \[Muhammad] wong biso kitab apuo riko luput teko ayat-ayat Alloh padahal Alloh moho ndeleng paren hang siro lakoni.

## 3:99

Ngomongo \[Muhammad] nang wong Ahli Kitab apuo siro ngedang-ngedangi wong– wong hang nong dalane Gusti Alloh riko ngakoni dalan Alloh dalan Alloh melengkung padahal? Alloh hang kesel ndeleng paren hang siro lakoni.

## 3:100

He wong-wong hang duwe iman! Kadung riko milui sebagian teko uwong-uwong hang diweni kitab, percoyo wong-wong iku bakalan balikaken iro dadi kapir sak marine wong-wong ikau beriman.

## 3:101

Lan kelendi wong-wong ikau (sampek) dadi kapir, padahal ayat-ayat Alloh diwocokaen nong iro kabeh, lan rasul-Nya (Muhammad) iku ono ning tengah-tengah wong ikau ? Barang sopo hang berpegang teguh nong (agama) Alloh, moko sak tenane iro wis diweni petunjuk nong dalan hang lurus.

## 3:102

“Hei wong-wong hang iman, taqwao siro hang bener-bener taqwa ning Gusti Alloh. Lan ojo mati sakjeroning dadi wong muslim.”

## 3:103

“Lan cekelen hang kuat taline Gusti Alloh (Al-Qur’an panutan Gusti Alloh) lan ojo tukaran, engeto nikmate Gusti Alloh ning siro, bengene iro sering tukaran lan Gusti Alloh ngelunakaken atine siro akhire dadine dulur sakjeroning agomo Alloh. Lan siro neng pinggire neroko, moko Gusti Alloh nyelametaken siro teko neroko. Lan gedigu iku Gusti Alloh nerangaken ayat-ayate(Gusti Alloh)neng siro supoyo siro oleh pituduh.

## 3:104

Lan lakonono neng antarane riko ono sak golongan uwong kang ngongkon neng kebajikan, ngongkon (ngelakoni) kang makruf. Lan uwong-uwong ikau uwong kang nduwe untung.

## 3:105

Lan ojo riko dadi koyo uwong kang pisahpisahan lan nyelisih sakwise sampek neng uwong-uwong penjelasan kang jelas. Lan uwong-uwong iku hang oleh sikso hang abot.

## 3:106

Nong dino kang ono neng jam ikau ono rai kang putih rijig, lan ono maning rai kang cemeng mblenges, Onone uwong uwong kang cemeng mblenges raine (nong uwong uwong iku diomongi): “Apuwo riko kapir sakwise riko percoyo? Kerono iku rasakeno azab kang disebabaken kekapiran riko ikau”

## 3:107

Onone uwong uwong kang putih rijig raine, mangkane uwong uwong iku ono nang njerone rahmate Gusti Alloh (surgo) uwong uwong iku urip neng njerone.

## 3:108

Yoiku Ayat-Ayate Gusti Alloh kang isun wocokaken bener-bener nang siro, lan Alloh seng ngendakai dolimi (sopo baen) ning alam kabeh

## 3:109

Lan duwenane Alloh paran hang ono ring langit lan paran hang ono ring bumi lan mung ring Alloh kabeh urusan mbalek.

## 3:110

Riko (wong Islam) yoiku wong kang paling apik hang dilahirno dinggo menungso, (kerono riko) ngongkon (ngelakukaen) hang makruf lan nyegah teko hang mungkar lan ngimani ning Alloh. Sekirone Ahli Kitab hang ngimani, mestine iku lebih apik teko wong-wong. Ning antarane wong-wong ono hang iman, tapi keakeane wong iku yoiku wong-wong hang fasik.

## 3:111

Wong-wong iku heng kiro nyelokoni riko, kecuali gangguan-gangguan cilik baen lan kadung wong-wong iku merangi riko, mestine wong-wong iku mundur balik nang mburi (kalah). Sakteruse wong-wong iku oseng oleh pitulung.

## 3:112

Siro kabeh dikelilingi kehinaan neng ndi baen siro kabeh ono, kecuali kadung siro kabeh (cekelan) kambi tali (agomo) Alloh lan tali (perjanjian) kambi menuso. Siro kabeh oleh murko teko Alloh lan (mesti ) dikelilingi kesengsaraan. Kang gedigu iku kerono siro kabeh ngingkari ayat–ayat GustiAlloh lan mateni poro nabi, tonpo hak (alasan kang bener), kang gedigu iku kerono siro kabeh wanen lan ngelewati batas.

## 3:113

Riko kabeh iku sing podo, neng antarane Ahli Kitab iku ono golonganehang kenceng,riko kabeh moco ayat–ayat Gusti Alloh neng tengah dalu, lanriko kabeh (pisan) sujud (sholat).

## 3:114

Riko kabeh hang duwe iman neng Gusti Alloh lan dinoakhir , ngongkoni (ngelakoni) kang apik, lan nyegah teko kang elek lan nyepetaken (ngelakokno) macem–macem keapikan. Siro kabeh termasuk uwong– uwong sholeh.

## 3:115

Lan keapikan paran baen hang riko kabeh lakoni, heng ono hang ngapusi. Lan Alloh moho ngerti nang wong- wong hang podo takwa.

## 3:116

Sesungguhe wong-wong kafir, apik dunyo utowo lare-lare riko kabeh, sitik baen heng ono kang biso nolak azab Alloh. Riko kabeh hang manggoni neroko, (lan) riko kabeh kekal neng njerone.

## 3:117

Umpomo dunyo kang riko kabeh infakno neng njero urip iki, ibarat angin hangngandung howo hang seru ademe, hang keneng tanduran (nduwe) suwiji kaum hang ngedol awake dewek, langsung angin iku ngerusak. Alloh heng tau ngedol riko kabeh, tapi riko hang ngedol awake riko dewek.

## 3:118

He uwong - uwong kang ndwe imyan! Ojo riko dadekaken konco uwong - uwong kang neng joobo kalangan (agama) kanggo konco kang riko percoyo, saktemene uwong - uwong ikau ngarepaken keancuran riko. Temenan, wes nyoto kesengitan teko cangkeme uwong - uwong ikau, lan paran hang di segidakaken teko atine uwong - uwong ikau lebih kejem. Temenan, wes kene terangaken ning riko ayat -ayat e ning kene kadung riko ngertai.

## 3:119

Gedigi iki riko! Riko ndemenai uwong - uwong ikau, padahal uwong - uwong ikau seng demen nong riko, lan riko percoyo (beriman) neng kabeh ketab. Saumpomo uwong - uwong ikau ketemau riko, uwong ikau ngomong “kene percoyo” lan saumpomo uwong - uwong ikau dewekan, uwong ikau nyokot pucuke jeriji kerono muring lan sengit neng riko. Ngomongo, “matio riko kerono muring riko ikau!”. Saktemene Gusti Alloh ngeweruhu sekabehane isine ati.

## 3:120

Kadung riko oleh keapikan (saktemene) uwong wong iko melas atine, tapeng kadung riko oleh balak, uwong wong iko girang kerono iyane. Kadung riko sabar lan takwa, apuse uwong wong iko arep nyengsarakno riko masio sitik baen. Saktemene Alloh eroh paran baen kang uwong wong iko gawe.

## 3:121

Lan (ilingo) pas riko (Muhammad) budal isuk-isuk ninggalno keluargane riko gawe ngatur uwong wong kang duwe iman ono nang medan perang. Alloh maha krungu, moho ngaweruhi.

## 3:122

Pas loro kelompok utowo golongan teko pihak riko kang pingin mundur kerono wedi, padahal Gusti Alloh iku kang moho mitulungi riko kabeh. Kerono iku, manuto nyang Gusti Alloh baen wong-wong mukmin tawakalo siro kabeh

## 3:123

Kambi temenan, Alloh wes nolong riko nang perang Badar, padahal riko pas kahanan seng kuat. kerono iku tawakalo maring Gusti Alloh, makne riko biso nyukuri nikmate.

## 3:124

(Ingeto) pas riko \[Muhammmad] ngomong nang uwong uwong hang iman op sing cukup kanggoriko kadung Alloh nulungi riko nganggo telung ewu maliakat hang dimudunno teko langit?

## 3:125

“Iyo” \[pas].Kadung siro sabar teus takwa pasan riko teko kambi moro-moro nyerang riko pastine Alloh nulung ngaggo limang ewu malaikat hang gawe tondo.

## 3:126

Terus Alloh seng kiro ndadikno \[nguweni iku olo pitulungan] selaine dadi kabar seneng kanggo \[menangi] riko myakne atin siro tentrem,mergo iku trus sing ono menange iku laine teko Alloh hang moho perkoso.

## 3:127

(Alloh nulungi riko gawe perang Badar lan ngeweni bala bantuan iku) nggyawe mbinasakno golongane wong wong kang kapir, utowo nggyawe ndadekno wong wong iku hina, wong wong iku mbyalek kambi sing ono hang oleh paran paran.

## 3:128

Osing ono sitik-sitike campur tangan riko ning urusane riko kabeh iku. [^90] Utowo Gusti Alloh nerimo tobate riko kabeh, utowo bendu riko kabeh kerono saktemene riko kabeh iku wong-wong kang dholim.

[^90]: Miturut riwayat Bukhari mas’alah mudune ayat iki, kerono Nabi Muhammad SAW. dungo ning Gusti Alloh mugo-mugo nyelametno separuh tokoh-tokoh musyrikin lan mateni separuh liyane.

## 3:129

Lan duwenane Alloh paran hang ono ring langit lan emboh hang ono ring bumi. Alloh nyepuro sopo hang dikarepi lan ngazab sopo hang dikarepi. Lan Gusti Alloh mohonyepuro, moho penyayang.

## 3:130

Hee wong-wong hang beriman, ojok sampek riko mangan riba gawe ngakeh-ngakehno lan takwalah riko ring Alloh supoyo riko oleh keuntungan.

## 3:131

Lan jogoen awak riko teko geni neroko, hang disediakaken gawe wong-wong kapir.

## 3:132

Lan patuho ning Gusti Alloh lan Rasul, supoyo riko diweni rahmat.

## 3:133

Lan gancanggo riko nggoleti sepurane teko gusti riko lan ngolehi surga hang wero sakwerone langit lan bumi hang disiapaken dingo wong-wong hang takwa.

## 3:134

(Yoiku) wong wong hang infaq, magio pas wektu longgar utowo sempit. Lan wong wong hang nahan amuke lan nyepuroni (kesalaan) wong liyo. Lan Alloh welas nong wong kang ngelakoni apik.

## 3:135

Lan (pisan) wong wong hang ngelakoni kelakuan keji utowo dzolim nong awake dewek (gancang) ngiling ngiling Gusti Alloh, mariku njalok sepuro ing duso-dusone. Lan sopo (maneng) hang biso nyepuro duso duso, laine Gusti Alloh? Lan wong wong iku osing nerusaken ngelakoni duso duso iku magio wong iku ngerti.

## 3:136

Balesan kanggo wong wong iku yoiku pengapuro teko Gusti Alloh lan surgo surgo hang ngalir ing ngisore banyu banyu, kabeh wong wong iku awet nong njerone. Yoiku seapik apike ganjaran kanggo wong hang amal.

## 3:137

Temenan, wes keliwat sedurunge riko sunnah-sunnah (Alloh), keronoo iku melakuo riko ning (kabeh penjuru) bumi kambi sawagen kelendi sakmarine uwonguwong hang ndustakaken (rasul-rasul).”

## 3:138

Ikilah (Al-Qur’an) barang keterangan kang jelas dienggo menungso, lan dadi dudingan serto pelajaran kanggo uwong-uwong kan takwa.”

## 3:139

Lan ojo riko (ngeroso) lemah, lan ojo sedih hati (pisan), kerono riko paling duwur (derajate),kadung riko uwong-uwong kang nduwe iman.”

## 3:140

Kadung riko (nyang perang Uhud) oleh loro, dadi lare iku (nyang perang Badar) oleh loro kang podo. Lanmongso (kejoyokejoyoane lan keajurane) iku kene gantian nang antarane menungso (mane lare ikuoleh pelajaran) lan mane Alloh mbedokaen wongwong kang duwe iman (kambi wong-wong kang kafir) lan mane setengahe teko siro didadekaen teko Alloh (mati dadi) syuad. Lan Alloh seng demen wong-wong kang dzolim.

## 3:141

Lan mane Alloh ngerijiki wong-wong kang duwe iman (teko dusone lare iku) lan mateni wong-wong kang kafir.

## 3:142

Paran tah rikongiro saktemene riko ape mlebu surgo magio dorong temenan kanggo Alloh wong-wong kang berjihad neng antarane iro, lan dorong temenan wongwong hang sabar.

## 3:143

Terus riko bener bener ngarepno mati sahid sedurunge riko ngadepi dadi saiki riko temen wes wes ndleng terus riko ndelengi

## 3:144

Terus \[uman wong rasul seurunge saduruge ngelewati pirang pirange rasul opo kadung riko wafat utowo riko diwalik memburi opo riko bakale ngewalek \[murtad]? Sopo yane seng riko ngerugikno Alloh masio sitik Alloh pasti nguweni balesan nang wong hang nyukuri.

## 3:145

Lan tiap hang nduwe nyowo using bakal mati kecobo marang Kareppe Gusti Alloh, saktemene hang wis ditentukno wektune. Sopo ae hang ngarepi pahala dunyo, niscaya kene kabeh ngeweni neng riko pahala (dunyo) iku, lan sopo ae hang ngareppi pahala akhirat, Kene ngeweni (pula) ning riko pahala (akhirat) iku, Lan kene kabeh bakal ngeweni balesan ning uwong-uwong hang bersyukur.

## 3:146

Lan piro akeh e nabi hang perang barengbareng, riko kabeh jumlah e hang gedi teko hang miloni hang taqwa, riko kabeh heng dadi lesuh gara-gara kedadean hang ngantem riko kabeh ning dalane Alloh, lan seg kesel kambi seng kiro ngalah (nang musuh). Alloh ndemeni wong-wong hang sabar.

## 3:147

Seng ono dungo lare iku sak liyane omongan, ”he Pengeran kene sepurakeno duso-duso kene, kambi kelakoan-kelakoan kene lan kelebihen nang urusan kene, lan tetepno awake kene dewek kambi tulungono isun ngadepi wong-wong kang kafir”.

## 3:148

Sak temene iku, Alloh nguweni neng riko kabeh pahala neng dunyo kambi pahala hang apik ning akhirat. Kambi Alloh demeni wong-wong hang ngelakoni keapikan.

## 3:149

He uwong-uwong kang nduweni kepercoyoan! Kadung riko nurut ning uwong-uwong kapir, setuhune uwong ikau bade mbelekaken riko ning mburi (murtad), mangkane riko bade dadi uwong kang rugai.

## 3:150

Tapeng (miluwo Gusti Alloh) mung Alloh kang ngelindungi riko, lan Gusti Alloh kang apik-apike nulung

## 3:151

Ape kene lebokaken roso wedai neng njero atine wong” kapir, kerono uwong” ikau modokaken Gusti Alloh kambi paran kang Gusti Alloh seng ngedunaken kejelasan tentang ikau. Lan panggonane moleh wong” ikau yoiku neroko. Lan ikau seelek - elek e panggonan (kanggo) uwong” kang dholim

## 3:152

Lan saktemene Alloh wes ngerampungi janjine nang riko mateni wong-wong iku kambi ijine sampe’ pas riko lempe’-lempe’. Lan selisih njero ursan iku kambi sing ngampahno perintahe rasul sak marine Alloh ndungokaen nyang riko paran hang riko demeni (menghendaki) dunyo-dunyo lan nang antarane riko ono wong hang (menghendaki) Akhirat sakteruse Alloh malingaen riko teko wong –wong iku dienggo muji riko,tapi tapi wong-wong iku wes nyepurani riko lan Alloh nduwe karunia nyang wong-wong mukmin.

## 3:153

Ilingo pas riko melayu lan sing nulih sopo baen, tapi rasul hang ono ning antarane konco-konco riko hang liyo mulo hang lyo nyeluk riko kelompok hang melayu mugo iku Alloh nekani ning riko kesusahankesusahan supoyo riko sing susah ati maning nyang paran luput teko riko lan paran hang nekani riko lan Alloh hang moho titen paran hang riko lakoni.

## 3:154

Seteruse sakmarine siro ditibani kesusahan, Gusti Alloh ngedunaken roso aman kanggo siro (wujude) kantuk kang modoni sekelompoke teko siro, teros sekelompok e maning marek dibingungaken kambi awak wong-wong iku dewek; wong-wong nyongko kang seng bener ngadep Alloh koyok keroso bodoh. Wong-wong  ngomong, “Onok tah sewujude kang oleh kene ngelakoni njero urusan iki?” ngomongo (Muhammad) “Saktemene kabeh urusan iku neng tangane Alloh.” Wong-wong nyengidakno njero atine kang seng wongwong nerangno nyang riko. Wong-wong ngomong, “Sekirane ono wujude kang oleh kene kabeh ngelakoni njero urusan iki, niscaya kene heng kiro dipateni (dikalahno) neng kene.” Ngomongo (Muhammad), “Ambekane riko ono ning omahe riko, niscaya wong-wong kang ape ditepakaen ape ninggal dipateni iku metu (pisan) ning papan wong wong dipateni.” Alloh (nggawe sakwise) kanggo ngetes paen kang ono ning njero dodo riko lan gawe ngerijigi paen kang ono ning njero atine riko. Lan Alloh maha ngerui isine ati.”

## 3:155

Saktemene wong-wong kang kepaling antarane riko pas kedaean ketemuan (tukaran) antarane loro pasukane iku, saktemene wong-wong kepeleset kambi setan, sebabe bagian salahe (duso) kang mari wong-wong lakokaen (jaman bengen), tapi Alloh bener-bener mari nyepuro wongwong. Saktemene, Alloh maha nyepuro, moho santun.

## 3:156

He wong-wong kang iman, ojo riko podo koyo wong-wong kafir (wong-wong munafik) iku, kang ngomongaken enggo dulur-dulur riko saktemene riko ngadakaen melaku nong raine bumi utowo riko kabeh perang, “Kadung riko kabeh tetep barengbarengan kene, mestine riko kabeh sing mati lan seng dipateni.” Kerono (teko omongan lan percoyone riko kabeh) kang kabeh iku, Alloh gawe roso nyesel kang temen nong njero ati riko kabeh. Alloh nguripaken lan mateni. Lan Alloh Moho Ndeleng paran kang riko lakoni.”

## 3:157

Lan saktemene kadung riko kalah nong dalan Alloh utowo mati, mestine disepuro Alloh lan kuasane lebih apik (kanggo riko) timbang dunyo colongan kang riko kabeh kumpulaen.”

## 3:158

Lan saktemene kadung riko mati utowo kalah, mestine kanggo Alloh baen riko dikumpulaen.”

## 3:159

Mongko berkat rahmate Alloh siro (Muhammad) kelakuane kalem nyang de’e sekirane siro kelakuane atos lan atine kasa, mesti ngadoh i teko ning sekitar e siro, kerono iku sepuronen de’e lan jaluko pengapuro kanggo de’e, lan rembugono kambi de’e neng urusan iku, marek iku sekirane siro wes wungkulaken niat, mongko tawakalo siro nyang Alloh, sak benere Alloh nyenengi wong kang tawakal.

## 3:160

Sekirane Alloh nulung siro, mongko seng ono hang biso ngalahaken siro tapi sekirane Alloh nggeningaken siro(seng nguweni pitulungan)mongko sopo hang biso nulung siro marek iku.kerono iku,kudune kanggo Alloh baen wong-wong mukmin bertawakal

## 3:161

Lan seng mungkin nabi khianat (ning jerone urusan barang rampasan perang). Sopo wong e kang khianat, mesti ning dino kiamat de’e pasti teko gowo paran hang dikhianataken iku. mati iku tiap wong diweni bakesan hang sempurno podo kambi hang dilakonine lan seng kiro dizholimi.

## 3:162

Mangkane ono tah uwong kang milu-milu ngeridhoni Alloh podo kambi uwong kang balek nggowo kemurkaane teko Alloh lan panggonane ning neroko paling jeru? Ikulah sak elek-elek e panggonane balek.

## 3:163

(Panggonane) uwong-uwong ikau ning ambal-ambalan ning sampinge Gusti Alloh, lan Gusti Alloh maha ngeweruhi paran kang dilakoni uwong ikau.

## 3:164

Saktemene, Gusti Alloh wis nguweni karuniane kanggo wong-wong sing duwe iman sewaktu (Alloh) ngutus rasule (Muhammad) ning tengah-tengahe riko teko golongane riko, hang mocoaken kanggo riko ayat-ayate Gusti Alloh, lan ngajari kanggo riko kabeh kitab (Al-Qur’an) lan hikmane(Sunnah), masiyo tah sakdrunge, riko kabeh ono ring kesasare hang nyoto.

## 3:165

Lan apuwo kang nibani riko kabeh dino ketemu rong pasukan mangkane lantaran idin Gusti Alloh lan kerono wong iku kepingin weruh wong-wong kang iman.

## 3:166

Lan opo kang keneng riko ing dino ketemune loro pasukan, mangkane iku (kalah) yoikau kambi izin (takdir) Alloh, lan myakne Alloh weruh sopo wong-wong kang beriman.

## 3:167

Lan myakne Alloh weruh sopo wongwong kang munafik. gawe wong-wong iku diomongno: ”ayo perang nang dalane Alloh utowo kuatkaken (awak riko). ” Wong-wong iku ngomong: ”Sekirone kene weruh arepe onok perang, mestine kene ngetutaken riko”. Wong-wong iku ring dino iku parek ing kekafiran lan ing keimanan. wong-wong iku ngomong kambi lambene opo kang osing ono ring atine lan Alloh lebih ngerteni ring atine lan Alloh lebih ngerteni opo kang wong-wong iku sengidakno.

## 3:168

Wong-wong hang ngomong neng dulurdulure, kambi wong-wong iku kabeh heng milu menyang perang, “sekirane wongwong iku kabeh iku milu kene, pastine heng mati. ”Ngomongo“ tulaken mati iku teko riko”, kadung riko wong-wong hang bener.

## 3:169

Ojo riko ngiro kadung wong-wong hang gugur neng dalan Alloh iku mati, sampe’wong-wong iku kabeh urip neng pinggir pangerane kambi oleh rejeki.

## 3:170

Wong-wong iku kabeh neng njero keadaan seneng disebabaken karunia Alloh kang diwakaken ng wong-wong iku kabeh, kambi wong-wong iku kabeh seneng atine nyang wong-wong kang mageh urip neng mburi kang durung nyusul wong-wong iku sampek seng onok kang kawatir nyang wong-wong iku kambi seng (pisan) wong-wong iku kabeh susah atine.

## 3:171

Siro kabeh kegirangen atine kambi kenikmatane, lan karuniane hang gedi teko Gusti Alloh, lan Gusti Alloh heng nyiak– nyiakno ganjaran wong kang iman .

## 3:172

(Yoiku) wong–wong kang taat perintahe maring Gusti Alloh lan rosule mari siro kabeh oleh loro (ning njeru perang Uhud) kambi wong–wong kang ngelakokno keapikan anatarane siro kabeh lan hang takwa ono pahala kang gedi.

## 3:173

(Yoiku) wong–wong (kang taat maring Gusti Alloh lan rosul) hang dinggo siro kabeh kambi wong–wong hang ngomong: saktemene menungso wes ngumpulaen pasukane dingo nyerang siro, kerono iku , wedio siro kabeh , mengko omongan iku, cukup Gusti Alloh kang nulung siro lan Gusti Alloh yoiku seapik–apike hang ngelindungi .

## 3:174

Dadi riko kabeh balek kambi nikmat lan karunia (hang gedi) teko Alloh, riko kabeh seng diciciri belai lan riko kabeh milu keridaan Alloh. Alloh nduweni karunia hang gedi.”

## 3:175

Saktemene riko kabeh cuman setan hang meden-medeni (riko) kambi konco-konco akrabe, sebab iku riko ojo wedi kambi lare iku kabeh, tapi wedio ning Isun. Kadung riko uwong-uwong hang nduwe iman.”

## 3:176

Lan ojo riko (Muhammad) dikhawatiraken kambi uwong-uwong hang gampang mbalek dadi kafir. Saktemene sitik rio kabeh seng rugi Alloh. Alloh sing bakal nguweni sebagiane (pahala) ning riko kabeh ning akhirat lan riko abeh bakal nompo azab hang gedi.”

## 3:177

Saktemene wong-wong kang nuku kekafiran lan iman,saksitike seng kiro ngerugikaken Gusti Alloh;lan wong-wong iku bakal oleh adab kang pedih.

## 3:178

Lan ojo sepisan-pisan wong-wong kafir iku ngiro kadung waktu hang sun sediakaken kanggo wong-wong iku luwih apik kanggo wong-wong iku. Saktemene waktu hang sun sediakaken kanggo wong-wong iku mung mergo dusone wong-wong iku tambyah akeh, lan wong-wong iku oleh azab.

## 3:179

Gusti Alloh sing bakal nggenengaken wongwong hang iman koyo siro marang kedadian saiki iki. Sehinggo wong iku mbedakaken hang elek teko hang apik. Alloh sing bakal nduduhaken marang siro perkoro-perkoro ghoib, nanging Alloh milih sopo hang Alloh karepi ing antarane Rosul-rosule Alloh. Kerono iku percoyo’o riko marang Gusti Alloh lan rosul-rosule. Kadhung riko percoyo lan taqwa, dadi siro bakal oleh ganjaran hang gedhi.

## 3:180

Kambi ojok sepisan-pisan wong kang melid ning paen kang diweni Alloh ning iro iro kabeh teko karunia-Ne, ngiro kadok (melid) iku apik dienggo iro-iro kabeh, padahal (melid) iku elek dinggo iro-iro kabeh. Paen (harta) kang iro-iro melidaken iku nak dikalungaken (ning gulune iro) ning dino kiyamat. Duwenane Alloh warisan (paen kang ono) ning langit kambi ning bumi. Alloh moho eroh kambi kang iro kerjakaken.

## 3:181

Saktemene Alloh wes ngerungokaken omongane wong-wong (Yahudi) kang ngomong, “Saktemene Alloh iku melarat kambi kene sugih”. Kene nak nyatet omongane iro (kabeh) kambi tingkah iro (kabeh0 mateni poro nabi tonpo hak (Sebab kang bener), kambi kene nak ngomong (nyang iro kabeh), “rasakeno oleh iro azab hang mbakar!”

## 3:182

Kang iku mau disebabaken tingkah tangan iro dewek kambi saktemene Alloh seng ndolimi hamba-hamba-Ne.

## 3:183

Yoiku wong-wonng (Yahudi) hang nyatakaken. Berane Alloh wis ngongkon kene, makne kene sing beriman nang rasul, sak urunge dek’e datangno nang kene kurban hang madhyang geni. “ Omongono Muhammad berane, piro-piro’o wong rasul sak urungku wis teko nang riko, kambi gowo bukti-bukti hang nyoto lan gowono paran hang riko sebutno, taping apuwo riko mateni munggune riko wong-wong hang bener

## 3:184

Moko munggune riko kabeh ngapusi ndiko (Muhammad) dadi(weruh’o) rasul-rasul sak urunge riko pun wis didustakno (eruo), riko kabeh gowokno mukjizat-mukjizat hang nyoto. Zabur lan kitab hang nguweni penjelasan hang sempurno.

## 3:185

Sak temen-temen hang jiwone arep nerasakno mati lan mung ring dino kiamat byaen diwei sempurno balesan riko, sopo baen didohno teko neroko lan dimasukno ring njero surga. Sak benere dek’e ngentukno menangno panguripan dunyo mung kesenangan hang memperdaya.

## 3:186

Riko mestine pasti diuji dunyoiro lan awakiro lan mestine siro pasti kerungu wakeh hal hang nemen ngeloro ati teko wong-wong hang nguweni kitab sak durunge siro lan teko wong-wong kang musyrik. Kadung riko sabar lan takwo dadi semestine hang demekian iku hang mlebu urusan hang (patut) diutamakno.

## 3:187

Lan (ilingo) kadung Alloh juwut janji teko wong-wong hang uwes nguweni kitab (yoiku) usengwes siro bener-bener di terangno (isine kitab iku) nong sopo menungso lan ojo siro nyediakaen sak trus e siro kabeh nyerewat (janji iku) nong buri boyok siro kabeh lan ngedol kambi rego kang murah kadung sak elek-elek e dodolan hang siro kabeh lakoni.

## 3:188

Ojo sepisan pisan siro ngiro kadung wong hang seneng paran hang uwes siro kabeh gawe lan riko kabeh seneng dipuji kambi kelakuane hang heng riko kabeh lakoni ojo sepisan-pisan riko ngiro kadung riko kabeh arep lolos teko azab. riko kabeh arep oleh azab hang loro.

## 3:189

Nduwene Alloh lah kerojoan langit kambi bumi, kambi Alloh hangkuoso nduwur sekabehe sesuatu.

## 3:190

Saktemene nyipta’aken langit lan bumi, lan ganti bengi lan isuk onok tondo-tondone (kuosone Alloh) wong kang onok akale.

## 3:191

(Yoiku) wong wong hang ingetno Alloh kambi ngadek, lunggoh utowone njero kelumyah, kambi wong wong iku mikiraken penciptaane langit lan bumi (kambi ngomong), “Gusti Alloh kene, ojok riko nyiptakno kabeh iki sio-sio, Moho suci riko, lindungi kene teko azab neroko”.

## 3:192

Ya Alloh, saktemene wong hang ndiko lebokno nong njero neroko dadi saktemene riko wes ngelikaken masalah la sing no blas kambi wong hang dzolim.

## 3:193

Yo pangeran isun saktemene isun ngerungokaken wong kang ngomong nang iman \[yoiku],”imano riko nang pangeran riko. isun lan riko percoyo kambi pengeran sepuranen dusan dusanisun lan buseken dusan dusanisun kambi patenono isun ambi wong wong han pateng

## 3:194

Yo pangeran isun opo hang riko njanjikno nang isun teko rasul rasul riko lan ojo riko elekaken isun pas dino kiamat saktemene riko sing sampek nang janjine.

## 3:195

Mergo Gusti Pangeran riko kabeh nguweni penjalukane, (kambi firmane), “ saktemene isun oseng nyio–nyioaken amale uwong– wong kang nguweni amal nong antarane riko, heng lanang heng wadon, (mergo) sebagian riko iku turunane sebagian kang liyane. Mergo wong kang hijrah, kang ditundug saka kampung halamane, kang diloroni nyang dalanisun, kang tukaran lan kang dipateni, mestine bakal hun-busek salah–salahe riko kabeh, lan mestine isun lebokkaken riko kabeh nong njerone surga kang mili banyu nong ngisore, kanggo pahala nong pinggire gusti pangeran.

## 3:196

Ojo sepisan maning riko diakali kambi kebebasan wong kafir kang ubah nong njerone negoro.

## 3:197

Iku namung kesenengan kang heng selawase, mergo selanjute panggonan riko kabeh yaiku jahanam; lan jahanam iku yaiku tempat kang sak elek–elek’e.

## 3:198

Lan tetapine wong-wong kang duwe takwa ning pengerane, gawe riko kabeh suargo hang mili banyu-banyu ning jerune, kambi riko kabeh sak lawase ning jerune dadi panggonane (anugerah) [^91] teko sampinge Gusti Alloh. Lan paran hang ning sampinge Gusti Alloh yaiku luwih apik gawe wongwong hang manut marang perintahe Gusti Alloh.

[^91]: Yaiku panggonan tinggal kambi kelengkapan-kelengkapane koyok panganan, ombehan lain liyan-liyane.

## 3:199

Lan saktemene ning antarane Ahli Kitab ono hang duwe iman nang Gusti Alloh, lan nang paran hang dimudukaken nang riko kabeh, kerono riko kabeh ngerenda atine ning Gusti Alloh lan riko kabeh sing nukarno ayat-ayat Alloh kambi rego hang sitik. Riko kabeh oleh ganjaran ning sampinge Gusti Alloh. Sak temene Gusti Alloh temenan gancang ngitunga-Ne.

## 3:200

He wong-wong hang duwe iman, sabarro riko lan kuatno sabare rikolan teteppo jogojogo (ning watese negeri riko) lan wediho riko ning Gusti Alloh marang Alloh supoyo riko dadi wong untung.

## 4:1

Hei poro menungso kabeh, takwano riko nang Pengerane riko kang wis dadekno riko teko awak hang siji, lan teko kambi iyane. [^92]  Gusti Alloh dadekaken rabine lan teko kambi luru lurune Gusti Alloh manakaken lanang kambi wadon kang akeh. Lan takwano nang Gusti Alloh kang nganggo arane riko kang saling njaluk siji sak kambi liyane, [^93] lan jogonen hubungan silaturrohim. Saktemene Gusti Alloh Pengeran mesti jogo lan ngawasi riko.

[^92]: Maksude “teko kambi iyane” jare miturut jumhur mufassirin yaiku teko bagian awak (belung rusuke) Adam a.s. jarene hadist riwayat Bukhori Muslim. Nang sampinge iku ono pisan hang nafsiraken “teko kambi iyane yaiku teko unsur kang podo yoiku lemah kang teko Adam a.s. di dadekno.

[^93]: Miturut kelagute wong arab, seumomone ono wong kang takon utowo njaluk nang wong liyo, wong iku ngomong arane Gusti Alloh kyok “As aluka billah” artine isun takon utowo njaluk nang riko kambi arane Gusti Alloh.

## 4:2

Lan wenono nan glare-lare yatim (kang wis baligh) dunyo riko, ojok riko ngoper kang apik kambi kang elek lan ojok riko mangan dunyonen lare yatim kabeh bareng kambi dunyone riko. Saktemene lakonane (ngoper lan mangan) iku duso hang geddi.

## 4:3

Lan kadung riko wedi sing arep oleh perlakuan kang adil kanggo (hak-hak) lare wadon yatim(kadung riko ngawini), moko kawinono wadon-wadon liyane hang riko demeni, luru, telu utowo papat. Sakteruse kadung riko wedi sing biso ngelaku adil [^94] , moko (kawinono) siji wong baen, [^95] utowo babu-babu kang riko duweni. Kang sampek saiki yaiku lebih parek nyang sing nggawe nyekso awake dewe.

[^94]: Perlakuan kang adil yoiku perkuan kang adil ning jeru ngeladeni rabine koyo kelkambi, papan, giliran kambi kang laine kang sifate lahiriyah.

[^95]: Islam ngulehaken poligami kambi syarat-syarat kang ditentukaken. Sakdurunge mudun ayat iki poligami wes ana, kambi wes tahu dilakoni oleh para nabi sakdurunge Nabi Muhammad SAW. Ayat iki batesi poligami sampek papat wong baen.

## 4:4

Uwenono maskawin (mahar) nyang wadon (kang riko nikahi) nganggo duweni kambi penuh kewelasan. [^96] Seteruse kadong riko kabeh ngewakaken neng riko separuh teko maskawin iku kambi seneng atine, dadi panganen (juwuten) duweni iku (kanggo panganan) kang sedep maning apik akibate.

[^96]: Nguweni iku yoiku maskawin kang gedhe cilike kang ditetepake dhuwur persetujuan pihak loro. Mergo nguweni iku kudu harus dilakoni kambi keadaan ikhlas.

## 4:5

Kambi ojok riko serahaken nyang wongwong kang durung sempurno akale [^97] donyone (riko kabeh kang ono jeru kuasane) kang didadekaken gusti pangeran separuh pokoke kauripan. Uwenono riko kabeh belonjo kambi kelambo (teko asil dunyone iku) kambi ucapno nyang riko kabeh omongan kang apik.

[^97]: Wong kang durung sempurno pikirane yoiku lare yatim kang durung balik kambi wong gedhe kang seng nduwe ngatur donyone.

## 4:6

Kambi diuji [^98] lare yatim iku sampek riko kabeh cukup umure kawin. Saretuse kadung rjare pendapate riko kabeh wespinter (pinter ngerawati donyone) dadi wwekno nyang kene donyo-donyone. Ambi ojo riko mangan donyone lare yatim kang lebih teko batese patuatane kambim (ojo riko) kesusu (mbelanjakaken) sakdurunge riko kabeh gedhe. Sopo wong (neng antarane ngerawati iku) kuat. Dadi arepe lane nahan dirine (teko panganan donyone lare yatim iku) kambi sopo baen wong melarat, moko olehwes wong iku mangan dunyo iku miturut kang pantes. Terusane paran maning riko ngiyakaken dunyo nyang wong iku, moko kudu ngonokaken saksi (pas ono wenwenan iku) kanggo wong wong iku. Kambi cukup wes Gusti Alloh dadi pengawase (nig persaksian iku).

[^98]: Yoiku: ngadakaken penyelidikan nggawe riko kabeh kang ngomongaken agama, usaha-usaha riko kabeh, kelakuan kambi lain-laine. Sampek ngerti kadung lare iku keneng dipercoyo.

## 4:7

Kanggo wong lanang ono jatah bagian teko dunyo peninggyalane emak apak kambi dulur dulure, kambi kanggo wong wadon ono jatah byagiane (pisan) teko dunyo emak apak e kambi dulur dulure, masio sitik utowo akeh teko bagian kang wes ditetepaken.

## 4:8

Kambi paran maning pas ono dumduman iku teko dulur, [^99] lare atim, kambi wong melarat. Moko uwenono teko dunyo iku [^100]  (sakkadare) kambi ngomongo nyang wong wong iku omongan kang apik.

[^99]: Dulur neng kene maksude: dulur kang seng duwe jatah warisan teko dunyo barang pusoko.

[^100]: Nguweni sakwajare iku seng oleh lebih teko sepertelune warisan.

## 4:9

Kambi wedio siro nyang Gusti Alloh wong wong kang kadong ono kang arepe ninggalaken ning mburi wong wong kang seng biso paran paran, kang wong wong iku kawatir ning ngarep (ketentremane) wong wong iku. Kerono iku takwoloh siro nyang Gusti Alloh kambi wong wong iku kudu ngomongaken omongan kang bener.

## 4:10

Sakjane uwong uwong kang mangan dunyone lare atim secoro dholim, sakjane wong wong iku ngeleg geni sakpule wetenge kambi wong wong iku mbesuk melebu nyang njero geni kang murub byarak (neroko).

## 4:11

Gusti Alloh nganjuraken nyang riko golongane (dumduman pusoko enggo) anak anak hiro. Yaiku: nyenengaken anak lanang podo baen kambi nyenengaken loro anak wadon. [^101] Kambi kadong anak iku kabeh wadon lebih teko loro, [^102] moko dumen lare loro iku sepertelu teko dunyo kang ditinggalaken; kadong anak wadon iku ono mong siji tok, moko lareku oleh separo dunyo. Kambi gawe loro wong emak apak di dom podo-podo seperenem teko dunyo kang ditinggalaken kadung kang ninggal iku duwe anak; kadung kang ninggal iku heng duwe anak kambi yane di warisai teko emak apak’e (dewek), dadi ibuk’e oleh seperenem. Mulo ibuk’e oleh sepertelon bagianek. Kadung kang ninggal duwe dulur. Mulo ibuk’e oleh seperenem dom-domane iku ng duwur mari dibeki wasiat kang yane gawe utowo (kambi) mari di bayar utange. Teko wong tuwek riko kambi anak-anak riko. Riko heng ngerti sopo diantarane wong kabeh kang lebih parek (akeh) gunanek enggo riko. Iki yaiku ditetepaken teko Alloh. saktemene Alloh moho ngerti maning moho wicaksono.

[^101]: Bagiane wong lanang peng lorone bagiane wong wadon yaiku soale kewajibyane wong lanang lebih abot teko wong wadon; koyo kewajibyan mbyayar maskawin kambi nguweni napkah. (delengen ayat 34 surat an Nisaa).

[^102]: Lebih teko loro maksude: loro utowo lebih podo kambi kang diamalaken neng Nabi.

## 4:12

Kambi enggo riko (lanang-lanang) perloro teko dunyo kang di tinggalaken teko rabi- rabine kadung iyane iku heng duwe anak. Kadung rabi-rabi riko duwe anak mulo riko oleh seperapat teko dunyo kang di tinggalaken semarine di kebeki wasiat kang yane gawe (kambi)mari di bayar utange poro rabi oleh seperapat dunyok kang riko tinggalnok kadung riko hing duwe anak . kadung duwe anak teko poro rabi oleh seperwolu teko dunyo kang ditinggalkan semarine di kebeki wasiat kang riko gawe utowo (dan) mari di bayar utang-utang riko. Kadung seuwong ninggal. Mboh iku lanang utowo wadon kang heng ninggalaken apak kambi heng ninggalaken anak tapai ninggalaken sewong dulur lanang (se emak) utowo se wong dulur wadon (se emak) mulo di dom podo-podo teko loro jenes dukur iku seperenem dunyo. Tapai kadung dulur-dulur seemak iku lebeh teko seuwong mulo iyane bersekutau teko kang sepertelu iku. Semarine di beki wasiat kang di gawe tekonyane utowo mari di bayar utange kudu oheng ngumane mudharat (teko ahli waris). (Alloh netapno iku kang di gawe) syariat kang bener-bener teko Alloh kambi Alloh moho ngerti kambi moho nguwani.

## 4:13

(Hukum-hukum iku) iku saka Gusti Alloh marang sopo baen hang taat nyang Gusti Alloh lan rosulle, niscaaya Alloh ngelebokaken ning njerone surgo hang ngalir ning njerone banyu-banyu, yane’ awet ring njerone; kambi iku menange hang gedi.

## 4:14

Kambi sopo baen hang wanen nyang Alloh lan rasulle, kambi ngelanggar ketentuanketentuane, niscoyo Alloh ngelebokaken ning njerone geni neraka, yane’ awet ning njerone, sikso kanggone kang ngenyekngenyek.

## 4:15

Kambi (terhadap) poro wadon hang nggarap kelakonan keji [^103] kudu mestiono papat uwong saksi ring antarane riko (kang ndeleng). Teruse kadung yane wes nguweni kesaksenan , dadi kurungen yane (wadonwadon iku) ring njerone umah sampek yane nemoni ajale utowo sampek Alloh nguweni dalan hang liyo kanggo yane.

[^103]: Kelakuan kang keji: miturut jumhur mufassirin hang dimaksud kelakuan keji yoiku kelakuan zina, kadung menurut pendapat kang laen yoiku kabeh kelakuan mesum koyo: zina, homosek lan kang sejenise. Menurut pendapat muslim lan mujahid hang di maksud kambi kelakuan keji yoiku Musahaqoh (homosek antarane wong wadon kambi wong wadon)

## 4:16

Kambi neng loro wong kang ngelakoni kelakonan keji ring antara riko, dadi wenono hukuman neng karone, teruse kadung karone taubat lan mbecikake awak dadi geningno yane, saktemene Alloh moho nerimo taubat lan moho welas.

## 4:17

Saktemene taubat ring sampinge Alloh mong tobate kanggo wong-wong hang ngelakokake kejahatan lantaran kejailan. [^104] Kang teruse yane taubat kambi secepete, dadi yane iku hang di terimo Alloh taubate; lan Alloh moho ngerteni kambi mohowicaksana.

[^104]: Maksude iku: 1) wong kang ngelakukake maksiat kambi kambi heng weruh bahwa kelakuan iku ma’siat kecuali saklaine kadung di pikiraken solong; 2) Wong kang durhoko ring Alloh mboh disengojo utowo oseng. 3) Wong kang ngelakoni kejahatan kerono kurang sadar lantaran ngamuk utowo kerono surungan hawa nafsu.

## 4:18

Lan sing tobat sing kang diterimo tekan Alloh uwong - uwong kang ngajaraken keelekan sampek tekan ajale neng uwong (buru) yane ngomong “Saktemene isun tobat saiki” lan osing (pisan diterimo tobat) uwong–uwong kang wes mati kono mageh ring njero kekafiran. Kanggo uwong–uwong iku tene nyediakke siksoan sing pedih.

## 4:19

He uwong–uwong kang beriman, sing halal kanggo riko nyekeli gaman wong wadon nganggo dalan peksoan lan ojo riko nyarakaken, kerana arep juwut maning separuh teka paran khang wis riko wekaken nyang wong liya, kecuali apan wong liya nglakokaken pegawean elek khang nyata. Lan akuro kambi wong liya khang apik. Apan riko sing demen nyang wong liya (sabaro) kerana umpama riko sing demen, padahal Alloh ndadakekaken keapikan khang akeh.

## 4:20

Lan nalikone riko arep ngganti rabin riko kambi rabi khang liyo, kadung riko wes nuwekaken nyang wong khang lebih sugih, lan ojo riko juwut maning teko sak sitik– sitike barang. Opo riko arep juwut maning nganggo dalan pituruh khang elek lan nganggo (tanggungane) duso khang nyoto?

## 4:21

Kelendi riko arep njuwutno maning, padahal separuhne riko wis kumpul(campur bareng) kambi hang liyo dadi rabi lanang wadon. Lan riko kabeh (rabi-rabine riko) wis njuwut teko riko naleni janji hang kuwat.

## 4:22

Lan ojok tah riko ngawini wong wadonwadon hang wis dirabi kambi apak riko., kecobo podo masane hang wis bengen. Saktemene kelakuane iku keji temenan lan dibangkeli Gusti Alloh lan sak elek-elek’e dalan (hang diliwati).

## 4:23

Diharamno kanggo riko (ngawini) emakemak riko, anak-anak riko hang wadon, dolor-dolore riko hang wadon, dolor-dolor apak-apak’e riko hang wadon, dolor-dolor emak-emak’e riko hang wadon, anak-anak wadon teko dolor-dolor hang lanang, anakanak wadon teko dodlor-dolor riko hang wadon, emak-emak’e riko hang nyusoni riko, dolor wadon sepersusunan, emakemak rabine riko (mertuwo), anak-anak rabine riko hang ning jeruh rawatane riko [^105] teko rabine hang wis riko campuri, tetapine nalikone riko durung nyampur kambi rabine riko iku (lan wis riko pegat), moko sing duso riko ngawini, (lan diharamno gawe awak’e riko)rabi-rabine anak kandunge riko (menantu) lan ngumpulno dadi siji (ning jerune kawinan) luro wadon hang seduluran, kecobo hang wis kedaden waktu masa bengen, saktemene Gusti Alloh Moho Nyepuro maning Moho Welas asih.

[^105]: Maksude emak ning awal ayat iki yaiku emak, embah lan seteruse menduwur lan hang dimaksud kambi anak-anak wadon yaiku anak wadon, putu wadon lan seteruse mengisor, saktemene pisan hang liyan-liyane. Terus hang dimaksud kambi anak-anak rabine riko hang ning jeruh rawatean riko”. Miturut jumhur ulama termasuk pisan anak tiri hang sing jerune kawinane.

## 4:24

Lan (diharamaken nong riko ngawini) wong wadon kang magih duwe laki, kejobo kawulo-kawulo kang riko duweni [^106] , (Alloh wes netepaken hukum iku) minongko ketetepan nong riko. Lan dihalalaken kanggo riko sak liyane gedigu iku mau [^107] golek rabi nganggo bondho riko kanggo dikawin dudu kanggo jina. Mongko rabinriko kang wis riko campuri wehono maskawine minongko kewajiban;  lan sing apuwo-apuwo kanggo riko nong barang kang riko wes saling lilo, sakwise nemtokaken maskawin iku [^108] . Saktemene Alloh moho ngaweruhi lan moho wicaksono.

[^106]: Maksude: kawulo-kawulo wadon kang diduweni, kang lakine sing katut ketangkep bareng iyane

[^107]: Yoiku sakliyane macem-macem wong wadon kang disebut nong ayat 23 lan 24 surat An-Nisaa’

[^108]: Yoiku nambahi, nyudo, utowo blas sing mbayar maskawin kang wis ditetepaken

## 4:25

Lan sopo wonge saking riko kabeh (kang mardiko) kang sing cukup bondhone kanggo ngawini wong wadon merdiko lan iman, mongko oleh ngawini wong wadon kang iman saking kawula-kawulo kang riko duweni. Gusti Alloh ngaweruhi iman riko kabeh, sebagian riko hiyo iku saking sebagian kang liyane [^109] , mongko kawinen kelawan ijin saking gustine lan wenono maskawin kelawan pantes, iyane iku hiyo wadon kang rumekso, dudu tukang jino, lan dudu ugo wadon kang juwut wong lanang minongko rawatane; mongko arikalane wes ngerekso awake kelawan kawin banjur lamun ngelakoni agawe olo (jino), mongko iyane dihukum kelawan hukumane wong wadon merdiko kang nduweni laki; (Wenange ngawini kawulo) iku kanggo wong-wong kang wedi kangelan njogo awak (saking agawe jino) nong antarane riko kabeh; lan kesabaran iku luwih apik kanggo riko; lan Gusti Alloh moho nyepuro lan moho welas.

[^109]: Maksude: wong merdiko utowo kawulo kang dikawin iku podo-podo anak turune Adam lan Hawa, lan podo-podo kang iman

## 4:26

Gusti Alloh ngarepaken njelasaken (hukum syaria’ate) marang riko, lan nuduhaken riko nyang dalan-dalane wong-wong kang sakdurunge riko (poro nabi lan wong sholeh) lan (bakal) nerimo tobatiro, lan Gusti Alloh moho ngaweruhi lan moho wicaksono.

## 4:27

Lan Alloh ngarepaken nerimo tobatriko, sedengne wong-wong kang nuruti howo nafsune nyejo supoyo riko condong sak adoh-adohe (saking kabeneran)

## 4:28

Lan Alloh ngarepaken ngenthengaken riko [^110] , lan menungso didadekaken duweni sifat apes.

[^110]: Yoiku oleh ngawini kawulo dung wis cukup syarat-syarate

## 4:29

He wong kang podo iman, ojo riko kabeh mangan bondone sepadan riko kelawan coro kang olo, kejobo kelawan coro adol tuku kang lumaku kanthi podo-podo lilo sak antaraniro. Lan ojo riko mateni awakriko dhewek [^111] ; saktemene Gusti Alloh moho welas nong riko kabeh.

[^111]: Larangan mateni awake dewek iku ugo kalebu larangan mateni wong liyo sebab mateni wong liyo iku podo ugo mateni awake dewek, kerono umat iku minongko dadi siji

## 4:30

Lan sopo wonge ngelakoni gedigu iku kelawan permusuhan lan nganioyo, mongko Isun ngelebokaken iyane nang neroko. Gedigu iku seru gampange mungguhe Gusti Alloh.

## 4:31

Lamun riko kabeh ngedohi duso-duso gede rupo duso-duso kang sing oleh riko lakoni, mongko Isun busek keluputan-keluputan riko (duso-duso cilik) lan Isun lebokaken riko nong panggonan kang mulyo (swargo).

## 4:32

Lan ojo riko iri marang paran kang diparingaken Gusti Alloh nyang sebagian riko ngelebihi akeh tinimbang sebagian liyane. (Mergo) kanggo wong lanang ono bagian saking perkoro kang iyane tandangi, lan kanggo wong wadon (ogo) ono bagian kang iyane tandangi, lan njaluko nong Gusti Alloh ing sebagian kanugrahane. Saktemene Gusti Alloh moho ngaweruhi sembarang kalir.

## 4:33

Lan kaduwe saben-saben barang kang ditinggalaken emak bapak lan dulur kerabat, Isun ndadekaken piro-piro wong kang marisi  [^112] . Lan (lamun ono) wong-wong kang riko sumpah tuhoni mongko wehono bagiane. Saktemene Gusti Alloh nyakseni sembarang kalir.

[^112]: Dilengen wong-wong kang kalebu ahli waris nong ayat 11 lan 12 surat An-nisa’

## 4:34

Wong lanang iku pemimpin kanggo wong wadon, mergo Gusti Alloh wis ngelebihaken sebagian iyane (wong lanang) marang sebagian liyane, lan mergo iyane (wong lanang) wis nafkahaken sebagian bondhone. Sebab iku mongko wong wadon kang apik yoiku kang manut nang Gusti Alloh ugo ngerokso awake [^113] naliko lakine sing ono, mergo Gusti Alloh wes ngarekso (iyane) [^114] . Rabinriko kang riko kuatiraken nusyuz-e(nyurute) [^115] , mongko nasehatono, lan pisahono ning panggon turune, lan pukulen. Nuli lamun iyane wis manut nang riko, mongko ojo riko golek-golek dalan kanggo nyusahaken [^116] , saktemene Gusti Alloh moho luhur ugo moho agung.

[^113]: Maksude: sing nakalan, nyidhem wadi lan njogo bondhone lakine.

[^114]: Maksude: Gusti Alloh wis majibaken nong si laki supoyo ngumpuli rabine kanthi apik.

[^115]: Nusyuz: yoiku ninggalaken kewajiban laki rabi. Nusyuz teko si rabi contone menyang teko umah tanpo pamit lakine

[^116]: Maksude: kanggo nguweni piwulang nong rabi kang dikuatiraken nusyuz awale kudu dinasehati, dung sing makan mongko dipisahi peturone, dung magih sing makan mongko oleh nabok kang sing ngelarani lan ono pecake. Kadung dinasehati baen wes makan mongko coro sakteruse hing perlu dilakokaken.

## 4:35

Lan lamun sira kuatiraken anane cupar nong antara karone (laki lan rabi) mongko riko ngutuso hakam [^117] saking keluargo lanang lan hakam saking keluargo wadon. Lamun hakam karo iku mau nyejo apik, mongko Gusti Alloh bakal nulung wong laki rabi iku mau, saktemene Gusti Alloh moho ngaweruhi ugo moho tangar.

[^117]: Hakam yoiku wong kang ahli ngerukunaken

## 4:36

Nyembaho riko nang Gusti Alloh lan ojo riko sekuthoaken kambi paran baen. Lan agaweho apik nyang karone bapak emak, dulur kerabat, lare-lare atim, wong-wong melarat, tonggo-tonggo parek lan adoh [^118] , konco, ibnu sabil [^119] , lan kawulo, saktemene Gusti Alloh sing demen nang wong sombong lan wong ladak.

[^118]: Parek lan adoh nong kene ono kang maknani panggonan, seduluran, lan ugo ono kang maknani antarane wong muslim lan wong kapir

[^119]: Ibnu sabil wong kang ono njerone pelakon kang sing maksiyat kang kentekan sangu. Ugo lare cilik kang sing diweruhi mak bapak lan emake.

## 4:37

(Yoiku) wong kang melid, lan wong kang ngongkon wong liyo ngelakoni melid, lan nyengidaken peparinge Gusti Alloh kang wes diparingaken Gusti Alloh marang iyane, lan Isun wes nyawisaken kanggo wong kapir [^120] sikso kang nginahaken.

[^120]: Maksude kafir nong nikmate Gusti Alloh yoiku melid, ngongkon wong supoyo melid. Nyengidaken kanugrahe Gusti Alloh iku podo kambi sing syukur nong Gusti Alloh.

## 4:38

Lan (ugo) wong-wong kang nafkahaken bondhone hale/kanthi pamer [^121] nang menungso, lan wong-wong kang sing iman nang Gusti Alloh lan dino kiamat. Sopo wonge kang dadi konco nang setan mongko setan iku sak elek-eleke konco.

[^121]: Riya’ yoiku agawe perkoro supoyo didileng lan dialem kambi wong liyo

## 4:39

Paran sih melarate nang iyane lamun iyane iman nang Gusti Alloh lan dino kiamat lan nafkahaken sebagian bondhone kang wes diparingaken Gusti Alloh nang iyane? Lan Gusti Alloh moho ngaweruhi kahanane iyane.

## 4:40

Saktemene Gusti Alloh using nganioyo sopo baen masio sak gedene wiji sayur, lan lamun ono keapikan sak gedene wiji sayur mongko Gusti Alloh bakal ngeping-ngepingaken lan maringi ganjaran kang gede saking ngarsane [^122]

[^122]: Maksude: Gusti Alloh sing nyudo ganjarane wong kang agawe apik masio sakgedene wiji sayur, malah ganjarane dikaping-kaping.

## 4:41

Mongko kelendi (hale wong kapir mbesok), rikolo Isun nekakaken saksi (rosul) teko saben-saben umat lan Isun nekakaken riko (Muhammad) dadi saksi kanggo iyane (minongko umat riko [^123] .

[^123]: Nabi dadi wong kang nyakseni lakune saben-saben umate, opo lakune iku cocog ta using kambi perintah lan larangane Gusti Alloh?

## 4:42

Nong dino iku wong-wong kapir lan wong-wong kang durokoni rosul kepingin dipadakaken kambi lemah [^124] , lan iyane sing biso nyengidaken suwiji kedadean beloko (saking Gusti Alloh).

[^124]: Maksude: iyane dipendhem utowo lebur dadi lemah.

## 4:43

He wong-wong kang podo iman, ojo riko sembayang sedeng riko magih mendem, sehinggo riko ngerteni paran kang riko ucapaken, (lan ugo ojo mlebu masjid) sedeng riko magih junub [^125] , kejobo mung liwat, sesinggo riko adus. Lan lamun riko loro utowo riko pas lelono utowo mari teko jamban utowo mari nyemplok wong wadon, banjur riko sing nemoni banyu, mongko riko tayammumo nganggo lebu kang suci (rijik), usapen praupaniro lan tanganiro, saktemene Gusti Alloh moho ngapuro lan moho nyepuro.

[^125]: Miturut sebagian ahli tafsir, ayat iku ugo amot larangan sembayang kanggone wong junub kang durung adus

## 4:44

Opo riko sing ndileng wong-wong kang wis diwehi panduman saking Al-Kitab (Taurot)? Iyane tuku (milih) sasar (tinimbang pituduh) lan iyane nyejo supaya riko kabeh kesasar (nyimpang) teko dalan (kang bener).

## 4:45

Lan Gusti Alloh luwih ngaweruhi (tinimbang riko kabeh) nong musuh-musuh riko. Lan cukup Gusti Alloh dadi pengayom (kanggo riko), lan cukup Gusti Alloh dadi penulung (kanggo riko)

## 4:46

Yoiku wong-wong Yahudi, iyane ngowah gunem adoh saking panggonane [^126] . Iyane ngucap:”Isun wis rungu tapi isun emong manut [^127] . Lan (iyane ugo ngucap) : ”Rungokno” sedeng riko sing rungu paranparan [^128] . Lan (iyane ngucap) :”Roo’inaa”, kambi ngewolak walik ilate lan ngino agomo. Lamuno tah iyane ngucap :”Isun rungu lan manut, lan rungokno, lan titenono isun”, mestine iku luwih apik kanggo iyane lan luwih bener, mung baen Gusti Alloh wes nemah mergo ulihe iyane kapir. Iyane sing tau iman kejobo iman kang sitik.

[^126]: Maksude: nguwahi artine, panggone, utowo nambah lan nyudo

[^127]: Maksude: iyane ngomong: “Isun rungu”, aliyo atine ngomong: “Isun emoh nurut”.

[^128]: Maksude iyane ngomong: “rungokno”, tapi atine ngomong: “mugo-mugo riko gendhengo”.

## 4:47

He wong-wong kang wes podo diwehi AlKitab, podo imano riko kabeh ring paran kang wis isun dunaken (Al-Qur’an) kang mbeneraken Kitab kang ono nong riko sakdurunge Isun ngowah rai(niro) banjur Isun ngunyengaken memburi [^129] utowo Isun nemahi wong-wong (kang agawe duroko) nong dino sabtu  [^130] , lan katetepane Gusti Alloh mesthi kelaku.

[^129]: Miturut akeh-akehe ulama’ tafsir, maksude yoiku iyane nguwah raine banjur mengo memburi minongko ulihe ngino /ngenyek.

[^130]: Dilengen ayat 65 surat Al-baqoroh kambi not 59 lan ayat 163 Al-A’raaf

## 4:48

Saktemene Gusti Alloh sing bakal ngapuro duso sirik, lan Iyane ngapuro sembarang duso kang sakliyane duso (sirik) iku mau, nong sopo baen kang Iyane karepaken. Sopo wonge kang nyekuthokaken Gusti Alloh, mongko iyane nemen wes agawe duso kang gedhe.

## 4:49

Opo riko sing niteni nang wong kang nyongko bersih ing awake dewek [^131] ? Saktemene Gusti Alloh mbersihi ing wong sopo baen kang Iyane karepaken, lan wong iku sing dianioyo babar belas.

[^131]: Maksude: wong-wong Yahudi lan Nasrani hang nganggep dheweke bersih. Dilengen ayat 80 lan ayat 111 surat Al-Baqoroh lan ayat 18 surat Al-Maidah.

## 4:50

Titenono, koyo paran iyane gawe-gawe gubab nong Gusti Alloh? Wes cukup ulihe agawe iku dadi duso kang nyoto (kanggo iyane).

## 4:51

Opo riko sing ndileng nyang wong-wong kang wes diwehi anduman saking Al-Kitab? Iyane gugu nyang Jibti lan Thooghut [^132] , lan ngomong nyang wong-wong kapir (musyrik Mekkah) jare iyane iku luwih bener dalane tinimbang wong-wong kang podo iman.

[^132]: Jibt lan Thoghut yoiku setan lan paran baen kang disembah sakliyane Gusti Alloh.

## 4:52

Iyane iku wong-wong kang podo ditemah Gusti Alloh. Lan sopo wonge iku ditemah Gusti Alloh mongko sing kiro bakal nemu penulung.

## 4:53

Utowo opo iyane nduweni bagian saking keraton (kuoso)? Lamuno duwe ta wes, iyane sing bakal nguwehi (apik) sithiksithiko nong menungso [^133] .

[^133]: Maksude: wong-wong kang sing biso nguweni apik nong manungso lan masyarakat nong kiwo tengene, sing pantes milu nyekel jabatan nong pemerintahan.

## 4:54

Utowo opo iyane iri nang menungso (Muhammad) kang Gusti Alloh paring kanugrahan [^134] ? Saktemene Gusti Alloh wes paring Kitab lan Hikmah nang kawulowargane Ibrohim, lan Isun wes nguweni keraton kang gede.

[^134]: Yoiku kenabian, Al-Qur’an, lan kemenangan.

## 4:55

Mongko nong antarane iyane (wong-wong kang iri iku mau) ono wong-wong kang iman (nang Muhammad), lan nong antarane ono wong-wong kang ngalang-ngalangi (Muhammad). Lan cukup kanggo wongwong (kang iri) iku mau Jahannam kang barak murube.

## 4:56

Saktemene wong-wong kang kapir nong ayat-ayat Isun, mbesok bakal Isun lebokaken nong jerone neroko. Angger kulite gempung, sun siluri kambi kulit liyane mane ngerasakaken siksa. Saktemene Gusti Alloh moho joyo lan moho wicaksono.

## 4:57

Lan wong-wong kang podo iman lan agawe apik mbesok bakal Sun lebokaken swargo kang kaline podo mili nang ngisore, podo langgeng nong njerone selawase. Nong jero swargo podo nduweni rabi-rabi (piro-piro rabi) kang suci. Lan Isun lebokaken nong panggonan kang seru iyube.

## 4:58

Saktemene Gusti Alloh ngongkon nang riko nekakaken amanat nong wong kang ngehaki nerimo, lan (ngongkon riko) rikolo ngukumi antarane manungso ngukumono kelawan adil. Saktemene Gusti Alloh nguwehi pengajaran kang paling apik kanggo riko kabeh. Saktemene Gusti Alloh moho ngerungu lan moho mirsani.

## 4:59

He wong-wong kang podo iman, podo manuto riko ing Gusti Alloh lan Rosule lan pemerintah nong antarane riko kabeh. Nuli lamun riko poro padu nong suwiji perkoro mongko balekno nong Gusti Alloh (AlQur’an) lan Rasule (sunnahe), kadung riko temenan podo iman nong Gusti Alloh lan kiamat. Gedigu iku luwih utomo lan luwih bagus akibate.

## 4:60

Opo riko sing weruh nong wong-wong kang ngaku-ngaku wes iman nong perkoro kang didhunaken ring riko lan perkoro kang didhunaken sakdurungiro? Iyane jaluk hukum ring thoghut [^135] , aliyo iyane wes diperintah supoyo ingkar nang thoghut iku mau. Lan setan nyejo nyasaraken iyane sakadoh-adohe kesingsal.

[^135]: Kang musuhi Kanjeng Nabi lan kaum muslimin, lan ono ugo pendapat yoiku Abu Barzah tukang sihir nong jamane Kanjeng Nabi. Kalebu ugo Thoghut: 1) Wong-wong kang netepaken hukum kanthi nakalan lan nuruti howo nafsu; 2) Berholo-berholo

## 4:61

Lan rikolo diucapaken ring iyane : “Ayo tah (tunduk) ring hukum kang wis didhunaken Gusti Alloh lan hukum e Rasul”, mesti riko ndileng wong munafiq ngalang-ngalangi (manungso nang) riko sak kuate.

## 4:62

Mongko kelendi rikolo ono musibah nibani iyane mergo ulihe iyane agawe, nuli iyane nekani riko kambi sumpah :”Demi Alloh, isun sing ngarepaken paran-paran kejobo apike pungkas lan sampurnane santoso.”

## 4:63

Iyane iku yoiku wong-wong kang Gusti Alloh ngaweruhi paran kang ono nang jero atine. Mergo iku menggoso riko teko iyane, lan warahono, lan omongono kelawan omongan kang mecaki atine.

## 4:64

Lan Isun sing ngutus rosul kejobo kanggo dinut kambi izine Gusti Alloh, saktemene lamun iyane nganioyo awake dewek  [^136] banjur teko nang riko banjur njaluk ngapuro nang Gusti Alloh lan rosul iku mau njalukaken sepuro kanggo iyane, mongko mesti baen iyane weruh Gusti Alloh iku moho nerimo tobat lan ugo moho welas.

[^136]: Yoiku: njaluk hukum nong wong sakliyane Kanjeng Nabi Muhammad SAW

## 4:65

Mongko demi Pangeran riko, iyane sing arep iman sampe iyane ndadekaken riko hakim nong perkoro kang iyane persulayani, banjur iyane sing ngeroso abot nang putusan riko, lan nerimo temenanan.

## 4:66

Lan saktemene lamun Isun perintah iyane: “Patenono awakriko dewek utowo metuho siro teko umahriko”, mongko mesti iyane sing bakal ngelakoni, kejobo wong sithik saking iyane. Lan saktemene lamun iyane ngelakoni perkoro kang wis diwarahaken nong iyane, mongko iku luwih apik kanggo iyane lan luwih nguwataken imane.

## 4:67

Lan lamun gedigu mongko Isun mesthi nguwehi ganjaran kang gedhe.

## 4:68

Lan mesti Isun duduhaken dalan kang kenceng.

## 4:69

Lan sopo wonge manut nang Gusti Alloh lan rosule, mongko iyane bareng kambi wongwong kang diparingi nikmat kambi Gusti Alloh yoiku poro nabi lan poro shiddiqiin  [^137] , lan wong-wong kang mati sahid lan wongwong apik. Wong-wong ikulah konco kang paling apik.

[^137]: Yoiku wong-wong kang kukuh seru percoyo nong kebenerane Rosul, lan yoiki wong-wong kang dikanugrahi nikmat koyo kang kasebut nong ayat 7 surat Al-Fatihah

## 4:70

Kang gedigu iku kanugrahan teko Gusti Alloh, lan cukup Gusti Alloh kang ngaweruhi.

## 4:71

He wong-wong kang podo iman, podo cawis-cawiso, lan majuho (nang kalangan) panthan-panthan, utowo podo majuho bareng kabeh.

## 4:72

Lan saktemene nong antarane riko ono wong kang seru edheng-endheng (nang kalangan perang) [^138] . Mongko lamun riko keneng musibah, iyane ngucap: “Saktemene Pangeran maringi selamet nang isun mergo isun sing milu perang kambi wong-wong”.

[^138]: Keroso seru abote milu mlaku perang

## 4:73

Lan saktemene lamun riko diparingi anugrah saking Gusti Alloh, mongko iyane mesthi ngucap koyo-koyoho sing tau ono welas asih antarane riko lan iyane: “Duh, munggoho tah isun bareng wong-wong iku, mesthine yo isun milu menang gedhe (pisan)”.

## 4:74

Mergo iku, munggoho wong-wong kang ngurupi kauripan dunyo kambi kauripan akherat [^139] iku perango nang dalane Gusti Alloh. Lan sopo wonge iku perang nong dalane Gusti Alloh banjur mati utowo menang, mongko mbesok Isun wehi ganjaran kang gede.

[^139]: Wong-wong mukmin kang ngutamakaken kauripan akherat ngalahaken kauripan dunyo

## 4:75

Apuwo riko kabeh sing gelem perang nang dalane Gusti Alloh lan (mbelo) wong-wong kang apes saking wong-wong lanang, wongwong wadon, lan lare-lare cilik kang kabeh iku mau ndungo: “Duh Pangeranisun, tokno kulo sedoyo teko kutho iki (Mekkah) kang wonge podo nganioyo lan mugi maringi wong kang ngayomi teng kulo sedoyo, lan paringono kulo sedoyo wong kang nulungi”.

## 4:76

Wong-wong kang iman iku podo perang nong dalane Gusti Alloh, lan wong-wong kapir iku podo perang nong dalane thoghut, mangkane perangono konco-koncone setan iku, mergo saktemene rekodoyo ne setan iku kang apes.

## 4:77

Opo riko sing weruh nang wong kang diwarah  [^140] : “Empeten tangan riko (saking perang), ngadekno sembayang, lan tuhonono zakat!”, mongko rikolo diwajibaken nong iyane kanggo perang, tibane sebagian iyane mau (golongan munafik) wedi nang menungso (musuh), koyo ulihe wedi nong Gusti Alloh, malah wedine luwih teko iku. Iyane ngucap: “Duh Gusti Pangeranisun, apuwo ndiko nguwajibaken perang nong kulo, mbok hiyo Ndiko srantanaken engko-engko baen?”, Ngomongo: “Kasenengan nang dunyo iku mung sedelo, lan aherat iku luwih apik kanggo wong kang taqwa, lan riko sing bakal dianioyo babar blas.” [^141]

[^140]: Wong-wong kang ngatonaken gok awake iman lan njaluk izin perang sakdurunge ono perintah perang

[^141]: Maksude ganjaran milu perang sing bakal disudo babar blas.

## 4:78

Riko ono nong endi baen, mati bakal nemoni riko, masio riko nong beteng kang duwur lan kukuh. Lan lamun merkulih apik  [^142]  iyane ngucap: “Iki teko ngarsane Gusti Alloh”, lan lamun ketiban bilahi iyane ngucap: “Iki (tekone) teko riko (Muhammad)”. Ngucapo riko: “ iku kabeh teko ngarsane Gusti Alloh”. Mongko apuwo wong-wong iku (wong munafiq) sing ngerteni guneman [^143]  sithiksithiko?

[^142]: Kemenangan nong perang utowo rezeki

[^143]: Piwulang lan nasehat

## 4:79

Nikmat paran baen kang riko merkulih iku teko Gusti Alloh, lan bilahi paran baen kang nibani riko iku mergo awak riko dewek. Isun ngutus riko dadi utusan kanggo sekabehane menungso. Lan cukup Gusti Alloh kang dadi saksi.

## 4:80

Sopo wonge manut nong rosul iku, mongko saktemene iyane wes manut nong Gusti Alloh. Lan sopo wonge mengo (saking manut), mongko Isun sing ngutus riko kanggo dadi wong kang ngerokso iyane  [^144] .

[^144]: Rasul sing tanggung jawab nong kelakuane wong munafiq lan sing njamin iyane sing agawe salah.

## 4:81

Lan iyane (wong munafiq) ngucap: “(Kewajiban kulo mung) manut”. Tapi kadung iyane wes nyingkrih teko sanding riko, mongko sebagian teko iyane bengibengi ngupoyo rekodoyo nyulayani kang wes diucapaken mau. Gusti Alloh nulis rekodoyo kang diupoyo bengi iku, mongko mengoho siro teko iyane, lan kumandelo nong Gusti Alloh. Cukup Gusti Alloh kang ngelindungi.

## 4:82

Mongko opo iyane sing tau niteni ing AlQur’an? Lamuno anane Al-Qur’an iku dudu teko ngarsane Gusti Alloh, mesthi iyane nemoni persulayan kang akeh nong jerone Al-Qur’an.

## 4:83

Lan rikolo teko nong iyane warta aman utowo warta kaweden, mongko iyane nyiaraken. Lamuno iyane masrahaken nong Rasul lan ulil amri [^145] , mongko wong-wong kang nyuprih warta bener biso ngaweruhi saking Rasul lan ulil amri [^146] kono mau. Lan lamuno dudu mergo kanugrahane Gusti Alloh nong riko kabeh, mesthine riko wes nuruti setan, kejobo sebagian sithik (teko riko kabeh).

[^145]: Poro sahabat lan poro wong pinter

[^146]: Miturut mufassirin liyane maksude yoiku kadung warta aman lan ancaman iku disampekaken nong Rasul lan Ulil amri, mongko Rasul lan ulil amri kang ahli biso netepaken laku teko warta iku.

## 4:84

Mongko perango riko nong dalane Gusti Alloh, riko sing ditanggungi sakliyane nong kewajiban riko dewek [^147] . Riko gembrongono nong wong-wong mukmin (kanggo perang). Mugo-mugo Gusti Alloh nulak nong serangane wong kapir. Gusti Alloh iku luwih nemen kuwate lan luwih nemen siksane.

[^147]: Perintah perang iku kudu dilakoni nong Kanjeng Nabi Muhammad mergo kang ditatrapi yoiku Kanjeng Nabi dhewek. Ayat iki ono kaitane kambi sungkane akeh-akehe wong Madinah kanggo milu perang bareng Kanjeng Nabi nong Badar Shughro. Mongko ayat iku mudun kanggo merintah supoyo Kanjeng Nabi mlaku perang masio dhewekan.

## 4:85

Sopo wonge nulungi kambi pitulung kang apik [^148] mongko iyane merkulih bagian (ganjaran) teko pitulung apik iku mau. Lan sopo wonge nulungi kambi pitulung kang elek [^149] mongko iyane merkulih bagian (duso) teko pitulung elek iku mau. Gusti Alloh iku moho kuoso nong sembarang kalir.

[^148]: Syafaat kang apik yoiku : saben-saben syafaat kang disejo kanggo ngelindungi hak wong muslim utowo nyingkrihaken teko bilahi

[^149]: Syafaat kang elek yoiku walikane syafaat kang apik

## 4:86

Lan lamun riko dihormati kambi suwiji penghormatan mongko mbaleso kambi kang luwih apik utowo kambi kang sebanding  [^150] . Saktemene Gusti Alloh merhitung sembarang kalir.

[^150]: Penghormatan nong Islam yoiku: ngucap “Assalamu’alaikum”

## 4:87

Gusti Alloh iku, sing ono Pangeran (kang patut disembah) kejobo Iyane. Saktemen Gusti Alloh bakal ngumpulaken riko kabeh nong dino kiamat, kang sing ono mamang anane. Lan sopo kang luwih bener ujare tinimbang Gusti Alloh?

## 4:88

Mongko apuwo riko (pecah) dadi rong golongan [^151] nong (ngadepi) wong munafiq, aliho Gusti Alloh wes mbalekaken ulihe kapir sebab tandangane iyane dewek? Apuwo riko arep nduduhi bener nong wong kang wes dikepalingaken Gusti Alloh? Sopo wonge wis dikepalingaken nong Gusti Alloh mongko riko sing bakal nemu dalan (kanggo nduduhi bener) nong iyane.

[^151]: Maksude: golongan wong-wong mukmin kang mbelo wong munafiq lan golongan wong mukmin kang musuhi wong munafiq

## 4:89

Iyane ngupoyo supoyo riko kabeh dadi kapir koyo ulihe iyane kapir, sesinggo riko dadi podo (kambi iyane). Mongko riko ojo dadekaken wong-wong kang nulungi (riko) teko antarane iyane sesinggo iyane hijrah nong dalane Gusti Alloh. Mongko lamun iyane mengo [^152] mongko riko tangkep lan patenono iyane no ngendi baen riko caruki, lan ojo riko dadekaken iyane wong kang ngayomi lan wong kang nulungi.

[^152]: Diriwayataken gok piro-piro wong arab nekani Kanjeng Nabi nong Madinah, nuli melbu Islam. Nuli keneng “greges Madinah”, mergo iku iyane balik kafir nuli metu teko Madinah. Nuli kecaruk sahabate Kanjeng Nabi kang takon sebabe ninggalaken Madinah. Iyane njelasaken gok iyane keneng “Greges Madinah”. Poro sahabat ngomong: “Apuwo riko sing nyontho kang apik teko kanjeng Nabi?” poro sahabat kebagi dadi rong golongan. Golongan kang siji nganggep wong-wong iku wis dadi munafiq. Golongan kang siji nganggep iyane magih Islam. Banjur mudun ayat iki nguwel kaum muslimin, mergo dadi rong golongan iku mau, lan merintah supoyo wong-wong arab iku mau ditangkep lan dipateni kadung wurung hijrah nong Madinah, mergo dipadakaken kambi kaum musyrikin liyane.

## 4:90

Kejobo wong-wong kang jaluk pengayoman nang suwiji golongan, kang antarane riko lan golongan iku mau nduweni sumoyo (tentrem) [^153] , utowo wong-wong kang nekani riko sedeng atine kabotan kanggo merangi riko lan golongane wong-wong iku mau [^154] . Lamun Gusti Alloh ngersakaken, mongko Gusti Alloh nguwasakaken iyane nong riko nuli merangi riko. Tapi lamun iyane genengaken nang riko lan sing merangi riko lan ugo ngajukaken janjirukun nang riko [^155] , mongko Gusti Alloh sing nguweni dalan nong riko (kanggo nangkep lan mateni iyane).

[^153]: Ayat iki dadi dasar hukum suaka

[^154]: Sing mihak lan wes nganakaken hubungan kambi kaum muslimin

[^155]: Maksude nyerah

## 4:91

Mbesok riko bakal nemoni (golongangolongan) kang liyo, kang golek aman saking riko lan golek aman (ugo) teko golongane, angger diajak balik nang fitnah (sirik) mesti gelem. Mangkane iku, lamun iyane sing genengaken riko, lan (sing) gelem ngajukaken rukun nang riko, ugo (sing) ngempet tangane (saking merangi riko), mongko riko nangkepo lan patenono nong endi baen riko caruki, iyane iku wong-wong kang Isun nguweni kuoso kang nyoto nong riko (kanggo nangkep lan mateni).

## 4:92

Lan sing pantes wong mu’min mateni wong mu’min (liyane), kejobo kerono luput (sing nyejo [^156] ), lan sopo wonge mateni wong mu’min kerono luput, mongko iyane kudu merdikakaken siji kawulo kang mu’min lan mbayar diyat [^157] kang diwehno nang keluargane (wong kang mati mau), kejobo lamun keluargane sedekah [^158] . Lamun iyane (wong kang mati) iku teko golongan kang musuhi riko, sedeng iyane wong mu’min, mongko (wong kang mateni) merdikakaken siji kawulo mu’min. Lan lamun (wong kang mati) iku golongan (kapir) kang nduweni janji (rukun) antara iyane lan riko, mongko (wong kang mateni) mbayar diyat kang diwehno nong keluargane (wong kang mati) ugo merdikakaken siji kawulo kang mukmin. Sopo wonge sing biso nduweni [^159] , mongko iyane (wong kang mateni) puoso rong ulan terus-terusan minongko tobat nong Gusti Alloh. Lan Gusti Alloh moho ngaweruhi lan moho wicaksono.

[^156]: Koyo: nembak manuk ngenani wong mukmin

[^157]: Diyat yoiku mbayar mergo agawe pidana nong nyowo utowo nggauto awak.

[^158]: Sedekah iki maksude mbebasaken wong kang mateni teko mbayar diyat

[^159]: Maksude: sing duwe kawulo, sing merkoleh kawulo kang iman, utowo sing kuat nuku kawulo kanggo dimardikakaken. Miturut sebagian ahli tafsir,puoso rong ulan terus-terusan iku minongko ganti teko mbayar diyat lan merdikakaken kawulo.

## 4:93

Lan sopo wonge mateni wong mukmin kambi nyejo, mongko balesane iku neroko jahannam, iyane langgeng nong kono lan Gusti Alloh mbendu, lan nemah ugo nyawisaken siksa kang gede kanggo iyane.

## 4:94

He wong-wong kang iman, kadung riko mlaku (perang) nong dalan Gusti Alloh, mongko telitiho, lan ojo ngomong nong wong kang uluk “salam” nong riko [^160] : “riko dudu wong mukmin”, (terus riko pateni) sedeng riko nyejo golek bondho dunyo, kerono nong ngarsane Gusti Alloh ono rampasan kang akeh. Semono ugo anane riko bengen [^161] sampe Gusti Alloh maringi nikmat, mongko telitiho. Saktemene Gusti Alloh moho ngaweruhi paran kang riko tandangi.

[^160]: Ugo dimaksudaken wong kang ngucap kalimat “laa ilaaha illAlloh”.

[^161]: Maksude: wong iku during nyoto ulihe Islam, riko bengen yo gedigu

## 4:95

Sing podo antarane mukmin kang lungguh (sing milu perang) kang sing duwe alangan kambi wong kang milu perang nong dalan Gusti Alloh nganggo bondho lan nyawane. Gusti Alloh ngunggulaken sak derajat wong kang jihad nganggo bondho lan nyawane tinimbang wong kang lungguh [^162] . Gusti Alloh nyumayani ganjaran kang apik (surgo). Lan Gusti Alloh ngunggulaken kambi ganjaran kang gede nong wong-wong kang jihad tinimbang wong-wong kang lungguh.

[^162]: Maksude: wong kang sing milu perang mergo tuwek.

## 4:96

Yoiku pirang-pirang derajat, disepuro, lan diwelasi. Gusti Alloh moho ngapuro lan moho welas.

## 4:97

Saktemene wong-wong kang mati selagi nganioyo awake dewek [^163] , ditakoni malaikat: “Selagi paran riko mati?”, iyane njawab: “Selagi ditindes nong negoro (Mekkah)’. Malaikat takon maning: “Bumine Gusti Alloh iku wero, apuwo sing hijroh?”. Wongwong iku panggonane neroko Jahannam, Jahannam iku panggonan paling elek.

[^163]: Kang dimaksud nganioyo awake dhewek nong kene yoiku wong-wong muslim Mekkah kang sing gelem hijrah kambi Kanjeng Nabi padahal iyane sanggup. Iyane ditindes lan dipokso wong-wong kafir supoyo milu perang Badar, akhire ono hang mati nong perang iku.

## 4:98

Kejobo wong-wong kang ketindes embuh wong lanang, wong wadon, utowo lare cilik, wong-wong kang sing sanggup ngelawan lan sing nemu dalan (kanggo hijroh)

## 4:99

Wong-wong iku mau mugo-mugo disepuro Gusti Alloh. Gusti Alloh moho nyepuro lan nerimo tobat.

## 4:100

Sopowonge hijroh nong dalane Gusti Alloh, mongko mesthi nemu rejeki kang akeh lan jembar. Sopowonge metu teko umahe mergo hijroh nong Gusti Alloh lan Rosule, trus mati (sakdurunge gadug tujuane), mongko wes oleh ganjaran teko Gusti Alloh. Gusti Alloh moho nyepuro lan moho welas.

## 4:101

Lan lamun riko menyang nang nduwure bumi, mongko sing duso kanggo riko qoshor  [^164] sembayang, lamun riko kuatir diserang wong kapir. Saktemene wong-wong kapir iku mungsuh riko kang nyoto.

[^164]: Miturut akeh-akehe ulama artine qoshor nong kene yoiku sembayang hang maune 4 rokaat dadi 2 rokaat. qoshor nong kene ono kalane kanthi nyudho rakaat eko 4 dadi 2, yoiku nong waktu menyang kanga man. Lan ono kalane kanthi ngentengaken rukun-rukun teko 2 rakaat iku mau, yoiku nong waktu menyang khouf. Lan ono kalane ngentengaken rukun-rukun kang 4 rakaat rikolo khouf nong waktu hing menyang.

## 4:102

Lan lamun riko bareng kambi konco-konco riko, banjur riko arep sembayang bareng, mongko sak panthan sembayang kambi riko lan nyekel gaman, banjur lamun wes sujud (wes sampurno sak rokaat) [^165] , mongko pantan iku mau ngaliho teko mburine riko (kanggo ngadhepi musuh), lan pantan liyane kang during sembayang tekoho banjur sembayango bareng riko [^166] , lan cawiscawis ugo nyekel gaman. Wong-wong kapir kepingin riko lengah saking gaman lan bondho riko banjur moro-moro nyerang mesisan. Lan riko sing duso nyelehaken gaman, lamun riko susah mergo udan utowo kademan,lan cawis-cawiso riko. Saktemene Gusti Alloh wis nyawisaken siksa kang nginoaken kanggo wong-wong kapir [^167] .

[^165]: Miturut jumhur mufassirin kadung wis mari sak rokaat mongko terusno sak rokaat maning dhewekan, lan Kanjeng Nabi lungguh ngenteni golongan kaping loro.

[^166]: Yoiku rokaat kang kawitan,sedeng rokaat kang kaping pindho iyane marekaken dhewek, lan iyane mungkasi sembayange bareng Kanjeng Nabi.

[^167]: Carane sembayang khouf kang kasebut nong ayat 102 iki dilakokaken nalikane magih kongang ngelakokaken. Kadung hing kongang mongko sembayange dilakokaken sak bisa-bisane, masio mung ngucap tasbih baen.

## 4:103

Lamun riko wes ngerampungaken sembayang, mongko ilingo nang Gusti Alloh nang waktu ngadeg, waktu lungguh, lan waktu kelumah. Lamun riko wes ngeroso aman mongko sembayango (koyo biasane). Saktemene sembayang iku kewajiban kang wis ditamtukaken waktune kanggo wongwong kang iman.

## 4:104

Ojo riko aras-arasen nguber musuh riko. Lamun riko ngeroso loro, mongko saktemene iyane ugo ngeroso loro pisan koyo olehe riko loro, sedeng riko ngarepaken nang Gusti Alloh paran kang iyane sing ngarepaken. Lan Gusti Alloh moho ngaweruhi lan moho wicaksono.

## 4:105

Saktemene Isun wes ngedunaken Kitab nang riko nggowo kabeneran, supoyo riko ngadili menungso kambi paran kang wis Gusti Alloh wahyukaken nang riko. Lan ojo riko dadi mungsuhe (wong kang sing salah) mergo (mbelo) wong-wong kang khianat. [^168]

[^168]: Ayat iki lan piro-piro ayat sakwise didhunaken naliko ono agawe nyolong kang dilakoni Thu’mah lan iyane nyengidaken barang colongan nong umahe wong Yahudi. Thu’mah sing ngaku malah nudhuh gok kang nyolong iku wong Yahudi. Perkoro iki diajukaken kambi dulur-dulure Thu’mah nong Kanjeng Nabi lan njaluk supoyo Kanjeng Nabi mbelo Thu’mah ugo nguweni hukuman wong-wong Yahudi, aliyo iyane podho weruh gok kang nyolong iku Thu’mah. Kanjeng Nabi meh baen mbeneraken tuduhane Thu’mah lan dulur-dulure nong wong Yahudi.

## 4:106

Lan njaluko sepuro nang Gusti Alloh, saktemene Gusti Alloh moho nyepuro lan moho welas.

## 4:107

Lan ojo poropadu (kanggo mbelo) wongwong kang khianat. Saktemene Gusti Alloh sing demen wong kang khianat lan agawe duso.

## 4:108

Iyane sengidan teko menungso, lan iyane sing biso sengidan teko Gusti Alloh, Gusti Alloh mbarengi iyane, rikolo bengi-bengi iyane gawe rahasia kang sing diridane Gusti Alloh. Gusti Alloh moho ngelimputi (kaweruhe) nong paran kang iyane lakoni.

## 4:109

Gedigu iku riko. Riko kabeh podo poro padu kanggo (mbelani) iyane nong dunyo iki. Terus sopo kang arepe poropadhu nang Gusti Alloh kanggo (mbelani) iyane nong dino kiamat? Utowo sopo kang dadi pengayom (teko siksane Gusti Alloh)?

## 4:110

Lan sopowonge kang agawe olo lan nganioyo awake dewek, banjur njaluk pengapuro nang Gusti Alloh, mongko iyane bakal weruh dung Gusti Alloh iku moho ngapuro lan moho welas.

## 4:111

Lan sopowonge agawe duso mongko saktemene iyane iku melarati awake dewek. Gusti Alloh moho ngaweruhi ugo moho wicaksono.

## 4:112

Lan sopowonge agawe salah utowo duso banjur ngaranaken nang wong liyo kang sing salah mongko saktemene iyane agawe gubab lan duso kang nyoto.

## 4:113

Lamuno sing mergo kanugrahe lan welase Gusti Alloh nang riko, pastine ono sak panthan kang seru sejone nyasaraken riko, tibane iyane kesasar dhewek lan sing biso mblaheni riko babar blas. Lan ugo (mergo Gusti Alloh) wes mudhunaken Kitab lan hikmah kanggo riko, lan wis duduhaken paran-paran kang durung riko weruhi. Lan kanugrahe Gusti Alloh kanggo riko iku gedhe seru.

## 4:114

Sing ono apik nong bisik-bisike iyane, dudu bisikane wong kang ngongkon (manuso) nguweni sedekah utowo agawe apik utowo agawe rukune menungso. Lan sopowonge agawe gedigu iku mergo golek lilone Gusti Alloh mongko mbesok Sun weni ganjaran kang gedhe.

## 4:115

Lan sopowonge ngelawan nong Rosul sakwise jelase kabeneran, lan manut dalan kang bedo kambi dalane wong mukmin, mongko Sun geningno netepi sasar kang iyane tandangi [^169] , lan bakal Sun lebokaken neroko Jahannam, yoiku sak elek-eleke panggonan mulih.

[^169]: Gusti Alloh nggenengaken iyane uleng-ulengan kepaling

## 4:116

Saktemene Gusti Alloh sing bakal ngapuro dusone sirik, lan Gusti Alloh ngapuro duso kang sakliyane sirik kanggo sopo kang Iyane karepaken. Sopowonge sirik nang Gusti Alloh, mongko saktemene wes kepaling sak adoh-adohe.

## 4:117

Kang iyane sembah sakliyane Gusti Alloh iku mung berholo [^170] , iyane iku mung nyembah setan kang duroko.

[^170]: Asale makna “inaatsan”yoiku piro-piro wadon. Patung-patung berholo kang disembah Arab Jahiliyyah biasae diweni aran-aran wadon koyo Laata, Uzza, lan Manah. Biso ugo makno nang kene wong-wong mati, barang-barang kang sing duwe jenis, lan barang-barang kang apes.

## 4:118

Gusti Alloh mbendhu setan iku, jare setan iku: “Kulo saestu bakal mundhut dugi kawulo-kawulo Ndiko bagian kang sampun dipesthi kangge kulo [^171] ,

[^171]: Nong saben-saben menongso ada cawisan kanggo apik lan cawisan kanggo olo. Setan ngaruh-ngaruhi menungso supoyo nganggo cawisan olo iku mau kanggo nyilokoni menungso.

## 4:119

Bakal sun sasaraken, sun gawe angenangen kang kothong kanggo menungso, sun kongkon ngethok kupinge kewan rawatane (yo dikethok temenan) [^172] , lan sun kongkon ngowah gaweane Gusti Alloh (yo ngowah temenan) [^173] ”. Sopowonge ndadekaken setan minongko kang ngayomi, dudu Gusti Alloh, mongko saktemene iyane oleh rugi kang nyoto.

[^172]: Miturut wong Arab Jahiliyyah, kewan-kewan kang arepe ditumbalaken nong berholo-berholo kudu ditugel sulung kupinge, kewan-kewan iki sing oleh ditumpaki lan dienggo maning, ugo kudu diculaken

[^173]: Nguwahi gaweane Gusti Alloh biso diarti nguwahi kang wis digawe Gusti Alloh koyo ngebiri kewan. Ono ugo kang ngartikaken nguwahi agamane Gusti Alloh.

## 4:120

Setan iku nguweni sumoyo lan angen-angen kang kothong nong menungso. Nyatane mung nyumayani gubab beloko.

## 4:121

Iyane iku dipanggonaken nong neroko Jahannam, sing bakal biso melayu teko kono.

## 4:122

Wong-wong kang iman lan agawe apik, mbesok Sun panggonaken nang surgo, akeh kali kang mili nong njerone, langgeng nong kono selawase. Gusti Alloh janji temenan. Sopo kang luwih temenanan omongane tinimbang Gusti Alloh?

## 4:123

(Ganjarane Gusti Alloh) iku dudu miturut ulih riko angen-angen kang kothong [^174] lan ugo dudu miturut angen-angene Ahli Kitab. Sopowonge agawe olo, mongko bakal dibales sepodo olone mau, sing ono kang ngayomi lan nulungi iyane kejobo Gusti Alloh.

[^174]: “Riko” nong kene ono kang maknani kambi kaum muslimin, lan ono ugo kang maknani kambi kaum musyrikin. Maksude yoiku ganjaran nong akherat iku dudu miturut ulihe iyane angen-angen lan iyane karepaken, tapi miturut piro-piro aturane agomo.

## 4:124

Sopowonge agawe apik, embuh lanang embuh wadon, sedeng iyane iku wong mukmin, mongko mbesok podo melbu surgo lan sing bakal dianioyo babar blas.

## 4:125

Sopo maning kang luwih apik agamane tinimbang wong kang pasrah nong Gusti Alloh ugo agawe apik lan manut agamane Ibrohim kang kenceng? Gusti Alloh wes ndadekaken Ibrohim pethetan.

## 4:126

Duwene Gusti Alloh iku paran baen kang ono nong langit lan nong bumi, kaweruhe Gusti Alloh iku ngelimputi sembarang kalir.

## 4:127

Lan wong-wong njaluk fatwa perkoro wong wadon. Ngomongo: “Gusti Alloh nguweni fatwa lan perkoro kang diwacakaken nang riko nong njerone Al-Qur’an [^175] (ugo fatwa) perkoro wong wadon atim kang sing riko weni paran-paran [^176] kang wis ditetepaken nong riko sedeng riko arep ngawini [^177] , lan perkoro lare-lare cilik kang apes. Lan Gusti Alloh ngongkon riko supoyo ngerumat larelare atim kanthi adil. Penggawe apik paran baen kang riko tandangi iku saktemene Gusti Alloh moho ngaweruhi.

[^175]: Dilengen ayat 2 lan 3 surat An-Nisaa’

[^176]: Maksude: pusoko lan maskawin

[^177]: Miturut adat Arab Jahiliyyah, wali iku nguwasani lare wadon atim kang iyane rawati lan nguwasani bondhone pisan. Kadung lare wadon atim iku ayu dikawini lan dijuwut bondhone. Kadung sing ayu, dicegah kawin kambi wong lanang liyo supoyo iyane tetep nguwasani bondhone. Ayat iki ngelarang adat koyo iku mau.

## 4:128

Lamun wong wadon kuatir nusyuz (nyurut) [^178] utowo sing direken lakine mongko sing paran-paran gawe suluh [^179] . Suluh iku luwih apik masio tawes manungso iku adate melid [^180] . Lamun riko awor apik kambi rabi riko lan ngadohi (nusyuz lan sing ngereken) mongko saktemene Gusti Alloh moho ngaweruhi paran kang riko tandangi.

[^178]: Dilengen arti nusyuz nong not 291. Nusyuz teko pihak laki yoiku keras nong rabine, sing gelem ngumpuli, lan sing nguweni hak e rabine.

[^179]: Koyo rabine gelem disudho hake pokoke lakine gelem balik maning

[^180]: Maksude: sipate menungso iku sing gelem ngeculaken hake nong wong liyo kanthi ikhlas. Masio gedigu kadung si rabi gelem ngeculaken sebagian hake mongko si laki oleh nerimo.

## 4:129

Lan ojo pisan-pisan riko sing adil nong rabirabi riko masio riko seru ngarepaken gedigu. Mulane riko ojo kari nemen (nong kang riko welasi) sampe liyane riko genengno. Lamun riko gawe apik lan ngadohi (nakalan), saktemene Gusti Alloh moho ngapuro lan moho welas.

## 4:130

Lamuno pegatan mongko Gusti Alloh bakal nguweni kecukupan kanggo karone saking ambere kanugrahane. Gusti Alloh moho wero (kanugrahane) ugo moho wicaksono

## 4:131

Duwene Gusti Alloh iku paran-paran baen kang nong langit lan bumi. Isun wes merintah wong-wong kang wes diweni kitab sak durunge riko lan (ugo) nong riko “wedio nong Gusti Alloh”. Kadung riko kapir mongko saktemene paran baen kang nong langit lan nong bumi iku mung duwene Gusti Alloh. [^181] Gusti Alloh moho sugih lan moho dialem.

[^181]: Maksude: ulihe riko kafir iku sing nekakaken bilahi babar blas nong Gusti Alloh, mergo Gusti Alloh sing butuh nang riko

## 4:132

Lan iku kang duwene Gusti Alloh paran baen kang nong langit lan nong bumi. Cukup Gusti Alloh kang ngerekso.

## 4:133

Lamuno Gusti Alloh karep, mongko riko disirnakaken, he poro menungso, lan diganti kambi bongso kang liyo (minongko kang ngganteni riko). Alloh moho kuoso gedigu iku.

## 4:134

Sopowonge ngarepaken ganjaran dunyo beloko (mongko iyane rugi), mergo nong ngarsane Gusti Alloh ono ganjaran dunyo lan akhirat. Gusti Alloh moho ngerungu lan moho ningali.

## 4:135

He wong-wong kang iman, riko dadio wong kang adil temenan naliko dadi saksi kerono Gusti Alloh, masio nong awak riko dewek, utowo bapak emak, utowo dulur riko. Lamun iyane [^182] iku sugih utowo melarat, mongko Gusti Alloh luwih weruh kelendi apike. Mulane riko ojo nuruti nafsu nyimpang teko kang bener. Lamun riko mbolak-balik omongan utowo sungkan dadi saksi, mongko saktemene Gusti Alloh moho ngaweruhi paran kang riko tandangi.

[^182]: Maksude: wong kang digugat utowo didakwo

## 4:136

He wong-wong kang iman, tetepo iman nong Gusti Alloh lan Rasule, lan nong Kitab kang didhunaken nong Rasule, lan kitab kang didhunaken sakdurunge. Sopowonge kang kapir nong Gusti Alloh, poro malaikate, poro rosule, kitab-kitabe, lan dino kiamat, mongko wong-wong iku seru kepaling sak adoh-adohe.

## 4:137

Saktemene wong-wong kang iman terus kapir, terus iman (maning) terus kapir (maning) lan tambah nemen ulihe kapir [^183] , mongko Gusti Alloh sing kiro ngapuro lan sing bakal nuduhaken dalan kang kenceng.

[^183]: Maksude: wis iyane kafir, ngino-ngino Islam pisan.

## 4:138

Warahen wong-wong munafiq iku, iyane bakal oleh sikso kang perih,

## 4:139

yoiku wong-wong kang nulungi nong wong kapir tapi genengno wong mukmin. Iyane golek joyo nong sandinge wong kapir iku? Saktemene sekabehe joyo iku duwene Gusti Alloh.

## 4:140

Gusti Alloh temen wes ngedhunaken nong jero Kitab lamun riko ngerungu ayat-ayate Gusti Alloh dipungkiri lan dienggo guyonan (kambi wong kapir), mongko ojo riko lungguh bareng sampe ngomongaken perkoro liyane. Mergo saktemene (kadung riko gedigu iku) yo riko podho baen kambi iyane. Saktemene Gusti Alloh bakal ngelumpukaken kabeh wong-wong munafiq lan wong-wong kafir nong jerone neroko Jahannam.

## 4:141

(Yoiku) wong-wong kang ngenti-ngenti (kedadian) kang bakal tumibo nang riko (he wong-wong mukmin). Lamun riko menang mergo Gusti Alloh mongko iyane ngomong: “Opo isun uro (milu perang) kambi riko?” lan lamun wong-wong kafir kang menang mongko iyane ngomong: “Opo isun sing milu menangaken riko [^184] lan mbelani riko teko wong mukmin?” Mongko Gusti Alloh bakal mutusi nong dino kiamat lan Gusti Alloh sing bakal nguweni dalan nong wong kapir kanggo ngalahaken wong mukmin

[^184]: Yoiku kanthi dalan mbuka wadi-wadine wong mukmin lan nuduhaken piro-piro perkorone nong wong kafir, utowo kadung iyane miluperang bareng wong mukmin iyane perang sing temenanan

## 4:142

Saktemene wong-wong munafik iku ngapusi Gusti Alloh, Gusti Alloh bakal mbales ulihe iyane ngapusi [^185] . Lamun iyane ngadeg sembayang mongko iyane ngadeg kambi sungkan. Iyane mung arep pamer [^186] (kambi sholat) nong ngarepe menungso. Lan iyane sithik seru ulihe eling nang Gusti Alloh [^187] .

[^185]: Maksude: Gusti Alloh nggenengaken iyane ngaku iman, mulane iyane diladeni koyo wong mukmin. Aliyo Gusti Alloh wis nyawisaken neroko kanggo iyane minongko piwales ulihe iyane ngapusi.

[^186]: Riya’: agawe apik sing mergo golek lilone Gusti Alloh, tapi mung kanggo golek aleme menungso

[^187]: Maksude: iyane sembayang mung kadang-kadang baen, yoiku kadung iyane ono nang antarane menungso

## 4:143

Iyane podo mamang antarane gedigu (iman ta kapir). Sing melbu mrene (wong-wong kang iman), sing mlebu mrono (wong-wong kapir). Sopo wonge disasaraken Gusti Alloh mongko sing kiro riko biso nduduhi dalan kanggo iyane.

## 4:144

He wong-wong kang iman, riko ojo nggawe wong kapir dadi wali [^188] sedeng riko ninggalaken wong-wong mukmin. Opo riko arepe nggawe alasan kang nyoto kanggo Gusti Alloh (supoyo nyikso nong riko)?

[^188]: Wali jamake auliyaa’: artine konco raket, ugo artine hang ngelindungi utowo hang nulungi.

## 4:145

Saktemene wong-wong munafik iku dilebokaken nong neroko paling ngisor. Riko sing bakal nemukaken wong kang nulungi kanggo iyane.

## 4:146

Kejobo wong kang tobat lan mbecikaken [^189] lan kukuh cekelan nong (agamane) Gusti Alloh, lan tulus ikhlas (tumandang) agama kerono Gusti Alloh. Mongko iyane iku bareng wong-wong kang iman, lan mbesok Gusti Alloh bakal nguweni ganjaran kang gedhe.

[^189]: Mbecikaken artine agawe piro-piro laku kang apik kanggo ngilangaken labet-labet kang elek lan piro-piro luput kang wis kelakon

## 4:147

Opo yo Gusti Alloh nyikso riko sedeng riko syukur lan iman? Gusti Alloh moho kesuwun [^190] lan moho ngaweruhi.

[^190]: Gusti Alloh syukur nong kawulo-kawulone : nguweni ganjaran nong amal-amale kawulone, nyepuro lupute, lan nambahi ni’mate

## 4:148

Gusti Alloh sing dhemen omongan kang elek [^191] , kang diucapaken kanthi anter (terang-terangan) kejobo wong kang dianioyo [^192] . Gusti Alloh moho ngerungu lan moho ngaweruhi.

[^191]: Omongan elek koyo ngenyek nong wong liyo, misuh, ngomongaken eleke wong liyo, nyenthok atine wong liyo lan sakpadhane.

[^192]: Maksude: wong kang dianioyo oleh njelasaken nong hakim utowo wong kang kuoso ulihe agawe olo wong kang nganioyo iyane.

## 4:149

Kadung riko ngetoroaken perkoro apik, utowo nyengidaken, utowo ngapuro salahe (wong liyo), mongko saktemene Gusti Alloh moho ngapuro lan ugo moho kuoso.

## 4:150

Saktemene wong-wong kang kafir nong Gusti Alloh lan rosul-rosule lan nyejo mbedo-mbedokaken [^193] antarane imam nang Gusti Alloh lan rosul-rosule, kanthi ngucap: “Isun iman nong sebagian kang iki lan isun kafir nong sebagian (kang liyo)”, ugo nyejo (kambi ucapan iku) njuwut dalan (tengah) nong antarane iku (iman lan kafir),

[^193]: Maksude: iman nong Gusti Alloh, tapi hing iman nong rosul-rosule.

## 4:151

Iyane iku wong-wong kafir kang nyoto. Isun wis nyawisaken sikso kang nginoaken kanggo wong-wong kafir iku mau.

## 4:152

Wong-wong kang iman nong Gusti Alloh lan rosul-rosule, lan sing mbedho-bedhoaken antarane poro utusan, mbesok Gusti Alloh bakal nguweni ganjarane. Lan Gusti Alloh moho ngapuro ugo moho welas.

## 4:153

Ahli Kitab ngongkon supoyo riko (Muhammad) ngedhunaken suwiji kitab teko langit nang iyane. Mongko saktemene iyane (kakek moyange) tau ngongkon nong Musa perkoro kang luwih gedhe teko iku. Iyane ngomong: “duduhno Gusti Alloh nong isun kanthi nyoto”. Mongko iyane disamber gludhug mergo ulihe nganioyo, lan iyane nyembah anake sapi [^194] , sakwise ono bukti-bukti kang nyoto, nuli gedigu iku wes sun sepuro. Lan Isun wes nguweni Musa bukti kuoso kang nyoto.

[^194]: Anak sapi iku digawe teko emas kanggo disembah

## 4:154

Lan Isun wis ngangkat gumuk Thursina nong dhuwure (endhase iyane) kanggo (nerimo) semayane (kang wis Sun jaluk teko) iyane. Lan Isun wis ngongkon iyane: “Melbuho gapuro (Baitul maqdis) iku kanthi sujud [^195] ”, lan Sun ngongkon (ugo): “Ojo riko nerak/ngelaradi aturan dino Sabtu [^196] ”. Lan Isun wes njaluk nong iyane semayan kang kukuh.

[^195]: Kang dimaksud kambi “gapuro iku” dilengen nong ayat 58 surat Al-Baqoroh lan “kanthi sujud” nong not 54

[^196]: Dino Sabtu yoiku dino Sabbat kang khusus ibadah wong Yahudi

## 4:155

Mongko (Isun natrapi iyane) [^197] , mergo iyane nerak semayane iku, lan mergo ulihe iyane kafir nong piro-piro tengerane Gusti Alloh, lan iyane mateni nabi-nabi tanpo (sabab) kang bener, lan omonge: “Atinisun wis ketutup”. Aliyo Gusti Alloh wis ngancing atine iyane mergo ulihe kafir. Mulane iyane hing bakal iman kejobo sebagiane kang sithik.

[^197]: Tatrapan iku rupo nemah iyane, iyane disamber gludhug, iyane disabdho dadi bojog, lan sak pinunggale

## 4:156

Lan mergo ulihe kafir (nong Isa), lan ulihe iyane nudhuh Maryam nong gubaban kang gedhe (jino),

## 4:157

Lan mergo omonge: “Saktemene isun wis mateni Al Masiih, ‘Isa anake Maryam, Rasul Alloh [^198] ”, aliyo iyane sing mateni lan (ugo) sing nyalib, tapi (kang dipateni yoiku) wong kang diserupokaken kambi ‘Isa. Saktemene wong-wong kang podo persulayan nong (ulihe mateni) ‘Isa, iku seru mamange. Iyane sing yakin sopo kang dipateni iku, mung ngetutaken sangkane, iyane (ugo) sing yakin gok kang dipateni iku ‘Isa.

[^198]: Iyane ngarani ‘Isa anake Maryam iku Rasul Alloh mung kanggo madhani, mergo iyane dhewek sing percoyo gok ‘Isa iku rasul.

## 4:158

Tapi (kang bener), Gusti Alloh wis ngunggahaken ‘Isa [^199] . Lan Gusti Alloh moho joyo ugo moho wicaksono.

[^199]: Ayat iki kanggo nalari nong sangkane wong Yahudi gok iyane wis mateni Nabi ‘Isa.

## 4:159

Poro Ahli Kitab pasthi bakal iman nong (‘Isa) sakdurunge matine [^200] . Lan nong dino kiamat ‘Isa bakal nyakseni.

[^200]: Sakdurunge mati, saben-saben wong Yahudi lan Nasrani mesthi bakal iman nong ‘Isa, gok iyane iku Rasululloh, dudu anake Gusti Alloh. Miturut sebagian mufassirin, iyane iman iku sakdurunge mati.

## 4:160

Mongko mergo ulihe wong Yahudi nganioyo, Sun haramaken (mangan) panganan-panganan kang enak (kang bengen) dihalalaken, lan mergo iyane seru ulihe ngalangi (menungso) nong dalane Gusti Alloh.

## 4:161

Lan mergo ulihe iyane mangan riba aliyo saktemene wes dipenging, lan mergo ulihe mangan bondhone uwong liyo kanthi olo (urosah/bathil). Isun wis nyawisaken sikso kang perih kanggo iyane kang kafir.

## 4:162

Tapi wong-wong kang kukuh (jeru) ilmune, lan wong mukmin kang iman nong paran kang didhunaken nong riko (Al-Qur’an), lan paran kang didhunaken sakdurunge riko, lan wong-wong kang ngadegaken sembayang, nuhoni zakat, lan iman nong Gusti Alloh lan dino kiyamat, iku mbesok bakal Sun weni ganjaran kang gedhe.

## 4:163

Saktemene Isun wes nguweni wahyu nong riko (Muhammad) koyo Isun nguweni wahyu nong Nuh lan nabi-nabi kang sakwise, Isun (ugo) nguweni wahyu nong Ibrohim, Isma’il, Ishaq, Ya’qub lan anak putune, ‘Isa, Ayyub, Yunus, Harun, Sulaiman, lan Isun nguweni Zabur nong Daud.

## 4:164

Lan (Isun wis ngutus) rasul-rasul kang wis Sun ceritakaken nong riko bengen, lan rasul-rasul kang sing Sun ceritakaken nong riko. Lan Gusti Alloh wis ngomongi Musa kanthi langsung [^201]

[^201]: Gusti Alloh ngomong kanthi langsung kambi Nabi Musa dadi kautamane Nabi Musa. Lan mergo Nabi Musa diarani “Kalimullah” sedeng rasul-rasul liyane merkulih wahyu teko Gusti Alloh kambi lantaran Jibril. Semono ugo Kanjeng Nabi Muhammad tau ngomong langsungkambi Gusti Alloh nalikane mi’raj.

## 4:165

(Isun ngutus) rasul-rasul minongko wong kang gowo kabar bungah lan nguweni pangeling-eling (kabar meden-medeni) supoyo menungso sing duwe alasan nalari Gusti Alloh sakwise diutuse rasul-rasul iku. Gusti Alloh moho joyo ugo moho wicaksono.

## 4:166

(Iyane sing gelem ngakoni kang didhunaken nang riko) tapi Gusti Alloh dadi saksi nang Al-Qur’an kang didhunaken nong riko. Gusti Alloh ngedhunaken kambi ilmune. Malaikat-malaikat yo nyakseni (ugo). Cukup Gusti Alloh kang dadi saksi.

## 4:167

Saktemene wong-wong kang kafir lan ngalangi (menungso) teko dalane Gusti Alloh, iku temenan wes kesasar seru sak adoh-adohe.

## 4:168

Saktemene wong-wong kang kafir lan nganioyo iku saktemene Gusti Alloh sing pisan-pisan bakal ngapuro lan sing bakal nuduhi iyane dalan kang bener.

## 4:169

Kejobo dalan nong neroko Jahannam, iyane nong jerone langgeng saklawase. Kang gedigu iku gampang kanggo Gusti Alloh.

## 4:170

He menungso, saktemene wis teko nong riko Rasul (Muhammad) kang (gowo) kebeneran teko Pangeran riko, mongko riko imano, iku kang luwih apik kanggo riko. Lan kadung riko kafir, (mongko Gusti Alloh sing tuno babar blas), mergo saktemene paran baen kang ono nong langit lan bumi iku duwene Gusti Alloh. [^202] Gusti Alloh iku moho ngaweruhi ugo moho wicaksono.

[^202]: Gusti Alloh kang nduweni kabeh kang nong langit lan bumi mesthi baen sing mbutuhaken sopo-sopo, mulane ulihe riko kafir sing bakal nekakaken tuno sithik-sithiko nong Gusti Alloh.

## 4:171

He Ahli Kitab, ojo riko kebacut (ngeliwati bates) nong agama riko [^203] , lan ojo riko ngomong kang sing bener nong Gusti Alloh. Saktemene Al-Masih, ‘Isa anake Maryam, iku utusane Gusti Alloh lan (kang digawe kanthi) kalimate kang ditibakaken nong Maryam, lan (kambi disemprong) roh teko Iyane [^204] . Mongko riko imano nong Gusti Alloh lan rasul-rasule. Lan ojo riko ngucap: “(Pangeran iku) telu”, mandhego (ngucap gedigu). (Iku) luwih apik kanggo riko. Saktemene Gusti Alloh iku Pangeran kang moho siji. Moho suci Gusti Alloh gok duwe anak. Sekabehe kang ono nong langit lan bumi iku duwene Iyane. Cukup Gusti Alloh kang ngerumat.

[^203]: Maksude ojo riko ngomong gok Nabi ‘Isa iku Gusti Alloh, koyo kang diomongaken wong Nasrani.

[^204]: Disebut semprongan teko Gusti Alloh mergo semprongan iku asale teko perintahe Gusti Alloh.

## 4:172

Al-Masih sepisan-pisan hing wegah dadi kawulane Gusti Alloh, ugo poro Malaikat kang parek (nong Gusti Alloh). [^205] Sopo wonge wegah nyembah Gusti Alloh lan gumede, mongko mbesok Gusti Alloh bakal nglumpukaken nang iyane.

[^205]: Yoiku poro malaekat kang ono nong sak ubenge Arsy koyo Jibril, Mikail, Isrofil, lan poro malaekat kang sak tingkat

## 4:173

Ono dene wong-wong kang iman lan agawe amal apik mongko Gusti Alloh bakal nyempurnakaken ganjarane lan Gusti Alloh nambahi kanugrahane. Ana dene wong-wong kang nulak lan ladak, mongko Gusti Alloh bakal nguweni sikso kang perih, lan iyane sing bakal nemu kang nulung lan kang pengayom kejobo Gusti Alloh.

## 4:174

He menungso, saktemene wis teko nong riko bukti bebener teko Pangeran riko, (Muhammad lan mu’jizate) lan Isun wis mudhunaken nong riko sunar kang mencorong (Al-Qur’an).

## 4:175

Ana dene wong kang iman nong Gusti Alloh lan cekelan kukuh nong (agama) Gusti Alloh, mongko mesthi Gusti Alloh bakal nglebokaken nong rohmat (swargo) lan kanugrahane. Lan nduduhi iyane nong dalan kang kenceng mane gadug nong Gusti Alloh.

## 4:176

Wong-wong njaluk hukum nong riko perkoro kalalah [^206] . Ngucapo: “Gusti Alloh nguweni hukum kanggo riko perkoro kalalah, yoiku: “kadung ono wong mati iyane sing duwe anak lan iyane duwe dulur wadon, mongko dulur wadon iku mau marisi separo teko bondho kang ditinggalaken. Dulur lanang marisi kabeh bondhone kadung iyane (dulur wadon kang mati) sing duwe anak. Lamun duwe dulur wadon loro, mongko dulur wadon loro iku mau oleh rong pertelu teko bondho kang ditinggalaken. Lan lamun dulure iku ono lanang ono wadon, mongko bagiane dulur lanang iku podo kambi bagiane dulurwadon loro. Gusti Alloh nerangaken (hukum iki) nong riko, mane riko sing bingung (sasar). Lan Gusti Alloh moho ngaweruhi sembarang kalir.

[^206]: Kalalah yoiku wong kang mati sing ninggalaken bapak lan anak.

## 5:1

He wong-wong kang iman, tuhonono akad-akad iku [^207] (janji-janji). Dihalalaken kanggo riko kewan rawatan, kejobo kang bakal diwacakaken nong riko. (gedigu iku) kanthi sing ngalalaken mburu naliko riko ihrom (tandang haji utowo umroh). Saktemene Gusti Alloh netepaken hukume kanthi kang Iyane karepaken.

[^207]: Akad (perjanjian) ngelimputi janji setyone kawulo nong Gusti Alloh lan perjanjian kang digawe menungso nong njerone awor urip bebarengan

## 5:2

He wong-wong kang iman, ojo riko nerak syi’ar-syi’ar e Gusti Alloh. [^208] Lan ojo nerak ulan-ulan haram, [^209] ojo (ngganggu) kewan hadya, [^210] lan kewan qolaa’id [^211] , lan ojo (ugo) ngganggu wong-wong kang arepe nyambangi Baitullah kang golek kanugrahan lan lilone Pangerane. [^212] Lan kapan siro wis mari ihrom moko oleh mburu hewan. Lan ojo pisan-pisan mergo sengite riko nong kaum kang ngalang-ngalangi riko teko Masjidil Haram, riko agawe nganioyo (nong iyane). Lan tulung-tinulungo riko nong (agawe) bagus lan taqwa, lan ojo tulung-tinulung kanggo agawe duso lan ngelanggar. Lan riko taqwaho nong Gusti Alloh, saktemene Gusti Alloh seru loro siksane.

[^208]: Syi’ar eGusti Alloh yoiku kabeh amalan kang ditandangi kanggo ibadah haji lan panggonane nandangi.

[^209]: Arti ulan haram dilengen not 119, maksude yoiku sing oleh perang nong jerone ulan-ulan iku.

[^210]: Yoiku kewan (unto, mendo, wedhus, sapi) kang digowo nong Ka’bah kanggo peparek nong Gusti Alloh, dibeleh nong tanah haram lan daginge diwehaken nong fakir miskin kanggo ibadah haji

[^211]: Yoiku kewan hadya kang diweni kalung mane wong ngerti gok kewan iku kanggo digowo nong Ka’bah

[^212]: Kang dimaksud kanugrahan yoiku bathi kang diwehaken Gusti Alloh nong dol tinuku. Lilone Gusti Alloh yoiku ganjaran ibadah haji

## 5:3

Diharamaken kanggo riko (mangan) bathang, getih [^213] , daging babi, (daging kewan halal) kang dibeleh kanthi nyebut aran liyane Gusti Alloh, kang ketekek, kang dipenthung, kang temebluk, kang diseludhuk, kang diterkem satwa galak, kejobo kang kober riko beleh [^214] , lan (diharamaken kanggo riko) hewan kang dibeleh kanggo berholo, gawe lotrean nganggo panah [^215] , (lotrean nganggo panah) iku aran lacut. Nong dino iki [^216] wong-wong kafir wis entek pengarep-arepe kanggo (ngalahaken) agomo riko, mulane ojo riko wedi nong iyane lan wediho riko nang Isun. Nong dino iki, wis Sun sempurnakaken agomo riko nong riko, lan wis Sun cukupaken nong riko ni’mat isun, lan wis Sun ridloi gok Islam iku dadi agomo kanggo riko. Mongko sopo wonge kepaksan [^217]  mergo kalomen tanpa nyejo agawe duso, saktemene Gusti Alloh moho ngapuro lan moho welas.

[^213]: Yoiku getih kang metu teko awak, koyokang kasebut nong surat Al-An‘ām ayat 145

[^214]: Maksude yoiku kewan kang ditekek, kang dipenthung, kang temebluk, kang diudhek, kang diterkem satwa galak iku halal kadung kober riko beleh sakdurunge mati.

[^215]: Al-azlaam yoiku panah kang durung diweni wulu. Wong arab Jahiliyyah nganggo panah kang durung diweni wulu kanggo namtukaken opo iyane bakal agawe paran-paran utowo using. Carane yoiku iyane njuwut panah kang durung diweni wulu telung iji, kang siji diweni tulisan “lakonono”, kang siji diweni tulisan “ojo dilakoni”, kang siji sing diweni tulisan. Panah iku mau dideleh lan disimpen nong jerone Ka’bah. Naliko arep nandangi paran-paran mongko iyane ngongkon juru kunci Ka’bah supoyo njuwut panah siji. Iyane bakal ngelakoni utowo using, manut nong tulisan nong panah kang dijuwut. Kadung kang dijuwut panah kang sing ono tulisane mongko lotrene dibaleni maning.

[^216]: Maksude “dino iki” yoiku mongso, yoiku mongso haji wada’, haji terakhir kang dilakoni Kanjeng Nabi Muhammad SAW

[^217]: Maksude oleh mangan panganan kang diharamaken ayat iki mergo kepaksan

## 5:4

Wong-wong takon nong riko Muhammad paran kang halal kanggo iyane? Ngomongo: “dihalalaken kanggo riko kang apik-apik lan (kewan buron kang ditangkep) kambi kewan kang wis riko ajari lan riko latih kanggo mburu, riko ngajaraken paran kang wis diajaraken Gusti Alloh nong riko [^218] , mongko riko mangano paran kang ditangkep kanggo riko [^219] , lan nyebuto arane Gusti Alloh nong satwa galak iku mau (naliko ngeculaken) [^220] , lan riko taqwaho nong Gusti Alloh, saktemen Gusti Alloh iku kang cepet ulihe merhitung.

[^218]: Maksude: satwa galak iku dilatih miturut kepinteran teko pengalaman, pikirane menungso, lan ilham teko Gusti Alloh perkoro ngelatih satwa galak lan carane mburu.

[^219]: Yoiku buron kang ditangkep satwa galak iku mau mung kanggo riko, lan sing ono kang dipangan sithik-sithiko

[^220]: Maksude nalikane ngeculaken satwa galak iku mau nyebuto arane Gusti Alloh minongko gantine satwa galak iku mau nalikane nerkem kewan buron.

## 5:5

Nong dino iki dihalalaken kanggo riko kang apik-apik. Panganan (belehan) wong-wong kang diweni Kitab iku halal kanggo riko, lan panganan riko ugo halal kanggo iyane. (Lan dihalalaken ngawini) wong-wong wadon kang njogo kehormatane [^221] sebagiane wong-wong wadon kang iman, lan wong-wong wadon kang njogo kehormatane sebagiane wong-wong wadon kang diweni Kitab sakdurunge riko, kadung riko wis mbayar maskawine nyejo ngawini, dudu nyejo zina lan dudu ndadekaken gundik-gundik. Sopo wonge kang kafir sakwise iman (sing gelem nerimo hukum-hukum Islam) mongko dadi kebusek amale lan mbesok nong akherat kegolong wong-wong kang tuno.

[^221]: Ono kang duwe pendapat yoiku wong-wong wadon kang merdiko

## 5:6

He wong-wong kang iman, kadung riko arepe sholat mongko riko raupono raine riko lan tangan riko sampe gadug sikut, lan basuhen endas riko lan (basuhen) sikil riko sampe gadug pentholan loro, lan kadung riko junub mongko aduso, lan kadung riko loro [^222] utowo nong pelakon utowo mari teko kakus, utowo nyenthok [^223] wong wadon, banjur riko sing nemu banyu, mongko riko tayammumo nganggo lemah lebu kang rijig (suci), usapen rai lan tangan riko nganggo lebu iku mau. Gusti Alloh sing ngarepaken gawe riko soro, tapi ngarepaken ngerijigi riko lan nyempurnakaken ni’mate kanggo riko, supoyo riko syukur.

[^222]: Maksude loro kang sing oleh keneng banyu

[^223]: Maksude nyenthok miturut jumhur yoiku nyenthok. Jare sebagian mufassirin artine nyampuri

## 5:7

Lan riko elingono kanugrahe Gusti Alloh nong riko lan perjanjiane Gusti Alloh [^224] kang wis dibundhelaken nong riko, naliko riko ngucap: “isun rungu lan isun manut”. Lan riko taqwaho nong Gusti Alloh, saktemene Gusti Alloh moho ngaweruhi paran-paran nong ati riko.

[^224]: Perjanjian iku yoiku janji bakal ngerungokaken lan ngetutaken Kanjeng Nabi nong kabeh kahanan kang wis dijanjikaken naliko baiat

## 5:8

He wong-wong kang iman, riko dadio wong kang mesthi mbelo kebeneran kerono Gusti Alloh, dadi saksi kanthi adil. Lan ojo mergo ulihe riko sengit nong suwiji kaum, gawe riko sing adil. Agaweho adil, mergo adil iku luwih parek nong taqwa. Lan riko taqwaho nong Gusti Alloh, saktemene Gusti Alloh iku moho ngaweruhi paran kang riko tandangi.

## 5:9

Gusti Alloh wis njanjikaken kanggo wong-wong kang iman lan agawe bagus, diwehi pengapuro lan ganjaran kang gedhe.

## 5:10

Ana dene wong-wong kafir lan ngarani goroh nong ayat-ayat Isun, mongko iyane iku wong kang manggoni neroko.

## 5:11

He wong-wong kang iman, elingo nong nikmate Gusti Alloh kang diwehaken nong riko naliko ono kaum kang ngubahaken tangane nong riko (kanggo agawe olo), mongko Gusti Alloh wis ngendhegaken tangane kaum. Lan taqwaho nong Gusti Alloh, lan mung nong Gusti Alloh wong-wong mukmin iku kudu pasrah.

## 5:12

Lan saktemene Gusti Alloh wis nggawe perjanjian (teko) Bani Isroil lan Isun wis ndadekaken 12 pengarep teko iyane, lan Gusti Alloh wis sabdo: “Saktemen Isun barng siro kabeh, saktemene kadung riko ngadegaken sholat lan nuhoni zakat ugo iman nong rasul-rasul Isun lan riko gelem nulungi iyane, lan riko gelem nyilihi Gusti Alloh silihan kang apik [^225] , mongko saktemene Isunbakal mbusek duso-duso riko. Lan saktemene riko bakal Sun lebokaken nong jerone swargo kang mili kalen-kalen nong ngisore. Mongko sopo wonge kang kafir sakwise iku, saktemene iyane wis kesasar teko dalan kang kenceng”.

[^225]: Maksude yoiku gelem nafkahaken bondho kanggo nuhoni kewajiban kanthi ati kang ikhlas.

## 5:13

(Tapi) mergo iyane nerak janjine, mongko Sun laknat lan Sun dadekaken atine atos koyo watu. Iyane dhemen nguwahi sabdone Gusti Alloh teko panggonane [^226] , iyane (sengojo) ngelalekaken paran kang iyane wis diilingaken, lan riko (Muhammad) mesthi bakal weruh ulihe iyane suloyo kejobo sebagian sithik teko iyane (kang sing suloyo), mongko sepuronen lan genengno, saktemene Gusti Alloh dhemen wong kang agawe apik.

[^226]: Maksude: nguwahi arti, panggone, utowo nambah lan nyudo

## 5:14

Lan nong antarane wong-wong kang ngucap: “Saktemene isun iki wong Nasrani”, ono wong kang Isun wis gawe janji kambi iyane, tapi iyane (sengojo) ngelalekaken sebagian kang iyane wis diilingaken, mongko Isun cukulaken nong antarane iyane musuhan lan sengit sampe dino Kiamat. Lan mbesok Gusti Alloh bakal nyeritakaken paran kang wis iyane tandangi.

## 5:15

He Ahli Kitab, saktemene wis teko nong riko Rasul Isun, njelasaken nong riko akeh teko isine Kitab kang riko sengidaken, lan akeh (ugo kang) digenengaken. Saktemene wis teko nong riko sunar teko Gusti Alloh, lan kitab kang njelasaken [^227]

[^227]: Sunar maksude: Kanjeng Nabi Muhammad SAW lan Kitab maksude: Al-Qur’an

## 5:16

Kambi kitab iku Gusti Alloh nduduhi wong kang manut ridlone Gusti Alloh nuju dalan selamet, lan (kambi kitab iku) Gusti Alloh ngetokaken wong-wong iku teko peteng dhedhet nong sunar kang padhang kanthi ijin-E, lan nduduhi nong dalan kang kenceng.

## 5:17

Saktemene wis dadi kafirwong kang ngomong: “saktemene Gusti Alloh iku Al-Masiih anake Maryam”. Riko ngomongo: “Sopo kang biso ngalang-ngalangi karepe Gusti Alloh, lamun Iyane nyirnakaken Al-Masiih anake Maryam iku, kambi emake, lan kabeh menungso kabeh kang ono nong bumi?” Duwene Gusti Alloh keraton langit lan bumi lan paran baen kang ono nong antarane. Gusti Alloh nggawe paran kang Iyane karepaken, Gusti Alloh moho kuoso nong sambarang kalir

## 5:18

Wong Yahudi lan Nasrani ngucap: “Isun iki anak-anake Gusti Alloh lan kekasih-E” Ngomongo: “Mongko apuwo Gusti Alloh nyikso riko mergo duso-duso riko?” (Riko dudu anak-anake Gusti Alloh ugo dudu kekasihe), tapi riko mung menungso (beloko) nong antarane wong-wong kang Gusti Alloh gawe. Gusti Alloh nyepuro sopo baen kang Iyane karepaken lan nyikso sopo baen kang Iyane karepaken. Lan iku duwene Gusti Alloh keraton langit lan bumi lan paran baen kang ono nong antarane. Lan mung nong Gusti Alloh panggon mulihe (sembarang kalir)

## 5:19

He Ahli Kitab, saktemene wis teko nong riko utusan Isun, njelasaken (syari’at Isun) nong riko, naliko mongso kothonge poro utusan, mane riko sing ngomong: “Sing teko nong isun utusan kang gowo kabar bungah lan pangeling-eling. Saktemene wis teko nong riko utusan kang gowo kabar bungah lan pangeling-eling. Gusti Alloh iku moho kuoso nong paran baen.

## 5:20

Lan (ilingo), naliko Musa ngomongi kaume: “He kaum isun, ilingo nikmate Gusti Alloh nong riko naliko Iyane ndadekaken Nabi nong antarane riko, lan riko didadekaken wong-wong kang merdiko, lan Gusti Alloh wis nguweni riko paran baen kang durung tau diwekaken nong umat-umat liyo”.

## 5:21

He kaum isun, melbuo nong tanah suci (Palestina) kang wis dipasthi Gusti Alloh kanggo riko [^228] , lan ojo riko mlayu mundur (mergo wedi nong mungsuh), mongko riko dadi wong kang rugi.

[^228]: Maksude: tanah Palestina iku wis dipasthi Gusti Alloh kanggo kaum Yahudi selagine iyane iman lan manut nong Gusti Alloh.

## 5:22

Iyane (kaum Musa) ngomong: “He Musa, nong jero kono ono wong-wong kang kuwat lan kejem, sepisan-pisan isun sing bakal melbu sakdurunge iyane metu teko kono. Kadung iyane wis metu mongko isun mesthi gelem melbu.”

## 5:23

Ono wong loro kang diparingi nikmat kang teko golongan kang wedi nong Gusti Alloh ngucap: “Nyerango riko kabeh teko gapuro iku, kadung riko biso melbu mongko riko pasthi menang, lan pasraho riko kabeh nong Gusti Alloh kadung riko iman temenan”.

## 5:24

Iyane ngomong: “He Musa, isun sing bakal melbu selawase selagi iyane (kaum) magih ono nong njero, mulane riko mlakuo kambi Pangeran riko, perango keloron, saktemene isun mung lungguh ngenteni nong kene”.

## 5:25

Musa ngucap: “Duh Pangeran isun, isun sing kuoso kejobo nong awak isun dhewek lan dulur isun, mulane pisahno isun kambi wong-wong fasiq iku”.

## 5:26

Gusti Alloh sabdo: “(kadung gedigu), mongko saktemene negoro iku diharamaken kanggo iyane mongso 40 tahun, suwene iku iyane bakal mubeng-mubeng bingung nong bumi (tegalan Tiih) iku. Mongko ojo riko susah (mikiri nasibe) wong-wong fasiq iku”.

## 5:27

Ceritakno nong wong-wong iku ceritane anak lanang lorone Adam (Habil lan Qabil) kanthi sakbenere, naliko karone nggawe kurban, mongko sijine (Habil) diterimo lan sijine (Qabil) sing diterimo. Iyane (Qabil) ngomong: “Sun pateni riko”. (Habil) ngomong: “Saktemene Gusti Alloh mung nerimo (kurban) teko wong kang taqwa”.

## 5:28

“Kadung riko ngubahaken tangan riko nong isun kanggo mateni isun, mongko isun sing bakal ngobahaken tanganisun kanggo mateni riko. Saktemene isun wedi nong Gusti Alloh, Pangerane sekabehe alam”.

## 5:29

“Saktemene isun ngarepaken mane riko mulih kambi (gowo) duso (mateni) isun lan dosa riko dhewek, mongko riko bakal manggoni neroko, gedigu iku balesane wong kang nganioyo”.

## 5:30

Banjur howo nafsune (Qobil) nggampangaken nong mateni dulure, mulane iyane mateni dulure, mongko iyane kelebu wong-wong kang rugi.

## 5:31

Mongko Gusti Alloh ngutus manuk gagak mane nyekeri lemah supoyo didileng Qabil kelendi kudune mendhem mayite dulure [^229] . Qabil ngomong: “Duh ciloko isun, apuwo isun sing biso agawe koyo manuk gagak iku, yoro isun biso mendhem mayite dulur isun iki?” Mulane iyane dadi wong kang getun.

[^229]: Dipahami teko ayat iki gok menungso akeh njuwut pengajaran teko alam lan ojo sungkan njuwut pengajaran teko kang luwih endhep kaweruhe.

## 5:32

Mulane iku, Isun (Alloh) netepaken (hukum) kanggo Bani Isroil, gok: “Sopo wonge kang mateni menungso dudu kerono menungso iku wis mari mateni wong liyo [^230] , ugo dudu mergo gawe rusak nong bumi, mongko koyo-koyo iyane wis mateni kabeh menungso [^231] . Lan sopo wonge njogo uripe menungso siji, mongko koyo-koyo iyane njogo uripe menungso kabeh. Lan saktemene wis teko nong iyane utusane Isun kambi (gowo) keterangan kang jelas, banjur akeh iyane sakwise iku [^232] kebacut gawe rusak nong ndhuwure bumi.

[^230]: Yoiku: mateni dudu mergo qishoosh

[^231]: Hukum iki sing mung ngenani Bani Isroil, tapi ugo ngenani menungso kabeh. Gusti Alloh nganggep mateni menungso siji podo ugo mateni menungso kabeh. Mergo menungso iku hanggauto masyarakat lan mergo mateni menungso siji iku podo ugo mateni kabeh keturunane.

[^232]: Yoiku: sakwise tekone utusan kambi nggowo keterangan kang nyoto.

## 5:33

Saktemene piwalese wong kang merangi Gusti Alloh lan Rasule lan gawe rusak nong dhuwure bumi iku dipateni utowo disalib, utowo ditugel tangan lan sikile selinthangan [^233] , utowo dibuang teko negoro (iyane manggon). Gedigu iku (minongko) kanggo ngino iyane nong dunyo, lan nong akherat mbesok bakal diweni sikso kang gedhe.

[^233]: Maksude: ditugel tangan tengen lan sikil kiwo, kadung agawe jahat maning mongko ditugel tangan kiwo lan sikil tengen

## 5:34

Kejobo wong kang tobat sakdurunge riko tangkep. Mongko weruho riko gok Gusti Alloh iku moho ngapuro lan moho welas.

## 5:35

He wong-wong kang iman, riko wediho nong Gusti Alloh lan goleko dalan kang biso marekaken riko nong Gusti Alloh, lan jihado nong dalane Gusti Alloh, mane riko oleh kebegjan.

## 5:36

Saktemene wong-wong kafir lamuno duwe sekabehe kang ono nong bumi lan duwe (maning) sepadhane kanggo nebus sikso nong dino kiyamat mongko (tebusan iku) sing bakal ditompo, iyane bakal oleh sikso kang perih.

## 5:37

Iyane kepingin metu teko neroko, aliyo iyane sepisan-pisan sing bakal biso metu, lan iyane bakal oleh sikso kang langgeng.

## 5:38

Wong lanang kang nyolong lan wong wadon kang nyolong iku kethoken tangane karone (minongko) piwalese ulihe agawe lan sikso teko Gusti Alloh. Lan Gusti Alloh moho joyo ugo moho wicaksono.

## 5:39

Mongko sopo wonge tobat sakwise ulihe agawe jahat lan mbecikaken awake mongko saktemene Gusti Alloh nerimo tobate. Saktemene Gusti Alloh moho ngapuro lan moho welas.

## 5:40

Opo riko sing ngerti gok Gusti Alloh iku kang duweni keraton langit lan bumi, nyikso sopo kang Iyane karepi lan ngapuro sopo kang Iyane karepi. Lan Gusti Alloh moho kuoso nong sekabehane.

## 5:41

He Rasul (Muhammad), ojo riko disusahaken kambi wong-wong kang gancang (ngatonaken) kafire, yoiku wongwong kang ngucap kambi cangkeme: “Isun wis iman”, aliyo atine hing iman, lan wongwong Yahudi, dhemen seru ngerungokaken (kabar-kabar) gubab [^234] , lan seru dhemen ngerungokaken omongane wong kang durung tau kecaruk kambi riko [^235] . Iyane nguwahi dhawuh-dhawuhe (Taurot) teko panggonane. Iyane ngomong: “Kadung riko diweni iki (kang wis iyane uwahi) mongko terimonen. Tapi kadung diweni liyane iki mongko riko ati-atio. Sopo wonge kang Gusti Alloh karepaken kesasar mongko sepisan-pisan riko sing bakal biso nulak paran kang teko Gusti Alloh. Iyane iku wong kang Gusti Alloh sing gelem ngerijigi atine. Iyane merkulih hino nong dunyo lan nong akherat merkulih sikso kang gedhe.

[^234]: Maksude: wong Yahudi demen seru ngerungokaken omongane pendheto kang gubab, utowo dhemen seru ngerungokaken omongane Kanjeng Nabi Muhammad kanggo digadugaken nong pendhetone lan kanca-kancane kanthi coro sing temenan.

[^235]: Maksude: iyane dhemen seru ngerungokaken omongane poro pengarepe kang gubab, kng durung tau kecaruk kambi Kanjeng Nabi Muhammad mergo sengit seru. Utowo dhemen serungerungokaken omongane Kanjeng Nabi Muhammad kanggo diceritakaken kanthi sing temenanan nong kanca-kancane.

## 5:42

Iyane iku wong kang dhemen ngerungokaken kabar gubab, seru mangan kang haram [^236] . Kadung iyane (wong Yahudi) nekani riko (kanggo njaluk putusan hukum), mongko putusono (perkoro iku), utowo mengoho riko. Kadung riko mengo mongko iyane sing biso mbahayani riko sithiksithiko. Lan kadung riko mutusi perkorone, mongko putusono (perkoro iku) kanthi adil. Saktemene Gusti Alloh dhemen wong-wong kang gawe adil.

[^236]: Koyo picis jorogan lan sakpenunggalane

## 5:43

Lan kelendi iyane ndadekaken riko hakim aliyo iyane duwe Taurot kang nong jerone (ono) hukume Gusti Alloh, banjur sakwise iku iyane mengo (teko putusan riko)? Lan temenan iyane iku dudu wong kang iman.

## 5:44

Saktemene Isun wis ngedhunaken Kitab Taurot kang nong jerone (ono) pituduh lan sunar (kang madhangi) kang kambi Kitab iku diputusaken perkorone wongwong Yahudi nong nabi-nabi kang pasrah nong Gusti Alloh, nong wong-wong alime lan pendheto-pendhetone, mergo iyane diperintah ngerekso kitabe Gusti Alloh lan dadi saksine. Mulane riko ojo wedi nong menungso, (tapi) wediho riko nong Isun. Lan ojo adol (ngoperaken) ayat-ayat Isun kambi rego kang murah. Sopo wonge sing gelem ngukumi kambi paran kang wis didhunaken Gusti Alloh mongko iyane iku wong-wong kafir

## 5:45

Lan Isun wis netepaken iyane nong jerone (At-Taurot) gok nyowo dibales kambi nyowo, moto kambi moto, bacot kambi bacot, kuping kambi kuping, untu kambi untu, lan tatu ono qishosh-e. Sopo wonge ngeculaken (hak mbales), mongko iku (dadi) tebusan dusone. Sopo wonge sing ngukumi perkoro nganggo paran kang wis didhunaken Gusti Alloh, mongko iyane iku wong-wong kang nganioyo.

## 5:46

Lan Sun ngiringaken tilase (nabi-nabi Bani Israel) kambi Isa anake Maryam, mbeneraken kitab kang sakdurunge yoiku Taurot. Lan Isun wis nguweni iyane Kitab Injil kang nong jerone (ono) pituduh lan sunar (kang madhangi), lan mbeneraken Kitab kang sakdurunge yoiku Taurot. Lan dadi pituduh lan piwulang kanggo wongwong kang taqwa.

## 5:47

Lan kudune wong-wong kang manut Injil iku mutusaken perkoro nganggo paran kang wis didhunaken Gusti Alloh nong jerone. [^237] Sopowonge sing gelem mutusi perkoro miturut paran kang wis didhunaken Gusti Alloh, mongko iyane iku wong-wong kang fasiq [^238]

[^237]: Wong-wong kang manut Injil iku kudu mutusi perkoro miturut paran kang didhunaken Gusti Alloh nong jerone Injil, tumeko sampe mangsane didhunaken Al-Qur’an

[^238]: Wong-wong kang sing mutusi perkoro miturut hukume Gusti Alloh iku ono 3 macem: a) mergo sengit lan cengkal nong hukume Gusti Alloh, wong koyo gedigi iki iku kafir (ayat 44 syrat Al-Maaidah; b) mergo nuruti howo nafsu lan ngerugikaken wong liyo, diarani zholim (ayat 45 surat Al-Maidah); c) mergo fasiq koyo kang diduduhaken ayat 47 surat iki

## 5:48

Lan Isun wis ngedhunaken Al-Qur’an nong riko nggowo kebeneran, mbeneraken paran kang sakdurunge, yoiku kitab-kitab (kang didhunaken sakdurunge) lan dadi njogo [^239] kanggo kitab-kitab sakdurunge, mongko mutusono perkorone miturut paran kang Gusti Alloh dhunaken, lan ojo riko ngetutaken howo nafsune iyane kanthi ninggalaken kebeneran kang wis teko nong riko. Kanggo umat-umat nong antarane riko [^240] , Isun nguweni aturan lan sunar kang padhang. Lamuno Gusti Alloh ngarepaken, mongko riko didadekaken umat siji (baen), tapi Gusti Alloh arepe nguji riko nganggo kanugrahane, mongko gancang-gancangono agawe bagus. Mung nong Gusti Alloh riko kabeh mulih, banjur Gusti Alloh bakal nyeritani riko paran kang riko selisihaken iku.

[^239]: Maksude: Al-Qur’an minongko ukuran kanggo mutusi bener usinge ayat-ayat kang nong jerone kitab-kitab sakdurunge Al-Qur’an

[^240]: Maksude: umate Kanjeng Nabi Muhammad SAW. lan umat-umat kang sakdurunge

## 5:49

Lan riko mutusono perkorone iyane miturut paran kang wis didhunaken Gusti Alloh, lan ojo riko nuruti howo nafsune iyane. Lan riko ati-atiyo nong iyane supoyo sing gawe riko mengo teko paran kang wis didhunaken Gusti Alloh nong riko. Kadung iyane mengo (teko hukum kang wis didhunaken Gusti Alloh), mongko ngertiyo gok saktemene Gusti Alloh bakal nibakaken musibah nong iyane mergo sebagian duso-dusone. Lan saktemene akeh-akehe menungso iku wong kang fasiq.

## 5:50

Opo iyane ngarepaken nong hukum Jahiliyyah? Lan (hukume) sopo kang luwih apik tinimbang (hukume) Gusti Alloh kanggo wong-wong kang yakin?

## 5:51

He wong-wong kang iman, ojo riko ndadekaken wong-wong Yahudi lan Nasrani dadi konco setia (riko). Sebagiane iku konco setiane sebagian liyane. Sopo wonge nong antarane riko ndadekaken iyane konco setia mongko saktemene wong iku milu dadi golongane. Saktemene Gusti Alloh sing nguweni pituduh nong wong-wong kang zholim.

## 5:52

Mongko riko bakal weruh wong-wong kang ono penyakit nong atine (wong-wong munafiq) bakal gancang mareki iyane (Yahudi lan Nasrani), kambi ngomong: “Isun wedi oleh ciloko”. Mugo-mugo Gusti Alloh nguweni menang (nong Rasule), utowo putusan teko ngarsane, mane wong-wong iku nggetuni paran kang disuntelaken nong atine

## 5:53

Lan wong-wong kang iman bakal ngomong: “Iki tah wong-wong kang sumpah temenanan nganggo arane Gusti Alloh, gok iyane bareng riko temenan?” Wis sirno kabeh amale, mongko iyane dadi wong kang rugi

## 5:54

He wong-wong kang iman, sopo wonge teko riko iku murtad teko agomone, mongko mbesok Gusti Alloh bakal nekakaken kaum kang Gusti Alloh dhemeni lan kaum iku dhemen nong Gusti Alloh, kang alus nong wong mukmin tapi kasar nong wong kafir, lan gelem perang nong dalane Gusti Alloh, lan sing wedi nong ulihe ngino wong kang ngino. Iku kanugrahane Gusti Alloh, diwehaken nong sopo baen kang Iyane karepaken, lan Gusti Alloh moho wero (kanugrahane) ugo moho ngaweruhi.

## 5:55

Saktemene kang nulungi riko mung Gusti Alloh, Rasule, lan wong-wong kang iman, kang ngadegaken sholat lan nuhoni zakat, selagi iyane lulut (nong Gusti Alloh)

## 5:56

Lan sopo wonge ndadekaken Gusti Alloh, Rasule, lan wong-wong kang iman dadi kang nulung iyane, mongko saktemene kang manut (agamane)Gusti Alloh [^241] iku kang bakal menang.

[^241]: Yoiku wong-wong kang ndadekaken Gusti Alloh, Rasule lan wong-wong kang iman, dadi wong kang nulungi iyane

## 5:57

He wong-wong kang iman, ojo riko ngangkat dadi wong kang mimpin riko, wong wong kang nggawe agomo riko dadi guyonan lan memenganan, (yoiku) wong-wong kang wis diweni Kitab sakdurunge riko, lan wong-wong kafir (wong musyrik). Lan wediyo nong Gusti Alloh kadung riko temenan wong kang iman.

## 5:58

Naliko  riko  nyeluk  (iyane)  kanggo (ngelakoni) sholat, iyane nganggep guyonan lan memenganan. Gedigu iku mergo iyane saktemene kaum kang sing nganggo akale.

## 5:59

Ngomongo: “He Ahli Kitab, opo riko nganggep isun iki salah, mung mergo isun iman nang Gusti Alloh, lan (iman) nong paran kang didhunaken kanggo isun, lan (iman) nong paran kang didhunaken sakdurunge, aliyo saktemene akeh-akehe riko iku wong-wong fasiq?”

## 5:60

Ngomongo siro Muhammad: “ Opo perlu isun ceritani wong-wong kang luwih olo tinimbang (wong-wong fasiq) iku piwalese nong ngarsane Gusti Alloh, yoiku wongwong kang dilaknat lan dibendhu Gusti Alloh, lan dibendhu dadi bojog lan celeng [^242] lan (wong kang) nyembah thaghut?” Iyane iku kabeh luwih olo panggonelan luwih kesasar teko dalan kang kenceng

[^242]: Kang dimaksud nong kene yoiku wong-wong Yahudi kang nerak kinurmatane dino Sabtu (dilengen ayat 65 surat Al-Baqoroh lan not 59)

## 5:61

Lan naliko wong-wong (Yahudi utowo munafiq) nekani riko, iyane ngomong: “Isun wis iman”, aliyo iyane nekani riko nggowo kafire lan menyang (teko riko) nggowo kafire (ugo), Lan Gusti Alloh luwih ngaweruhi paran kang iyane sengidaken.

## 5:62

Lan riko bakal weruh akeh-akehe iyane (wong Yahudi) gancangan agawe duso, musuhan, lan mangan barang haram. Saktemene olo seru paran kang iyane lakoni iku.

## 5:63

Apuwo wong-wong alime iyane, pendhetopendhetone iyane, sing nyegah iyane ngomong gubab lan mangan kang haram? Saktemene olo seru paran kang iyane tandangi iku.

## 5:64

Wong-wong Yahudi ngomong: “Tangane Gusti Alloh dibelenggu [^243] ”, aliyo tangane iyane dhewek kang dibelenggu [^244] lan iyane dilaknat mergo omongane iku. (Dudu gedigu) tapi karone tangane Gusti Alloh iku dibeber, Iyane nguweni sak kelendi Iyane karep. Lan Al-Qur’an kang didhunaken nong riko iku temenan bakal nambahi durokone lan kafire akeh-akehe iyane. Lan Isun wis nyukulaken sengit lan musuhan nong antarane iyane sampe dino kiamat. Saben iyane ngurubaken geni kanggo perang mongko Gusti Alloh bakal ngebes. Lan iyane agawe rusak nong duwure bumi, lan Gusti Alloh sing dhemen wong kang agawe rusak.

[^243]: Maksude : melid

[^244]: Kalimat-kalimat iki yoiku laknate Gusti Alloh nong wong-wong Yahudi artine yoiku iyane bakal dibelenggu nong ngisore kuasane bongso-bongso liyo selawase nong dunyo, lan bakal disikso nganggo belenggune neroko nong akherat mbesok.

## 5:65

Lan lamuno Ahli Kitab iman lan taqwa mongko mesthi Isun tutup (mbusek) luputlupute lan mesthi Isun ngelebokaken nong jero swargo kang kebek nikmat.

## 5:66

Lan lamuno iyane temenanan ngelakokaken (hukum) Taurot, Injil, lan (Al-Qur’an) kang didhunaken nong iyane teko Pangerane, momgko mesthi iyane bakal merkulih panganan teko nduwure lan ngisor sikile [^245] . Nong antarane iyane ono golongan kang sedengan [^246] , lan olo seru paran kang wis ditandangi akeh-akehe iyane.

[^245]: Maksude Gusti Alloh bakal ngakehaken rahmate teko langit kanthi ngedhunaken udan lan nyukulaken rahmate teko bumi kanthi nyukulaken cecukulan kang akeh uwohe.

[^246]: Maksude wong kang agawe jujur lan kenceng lan sing nyimpang teko kebeneran

## 5:67

He Rasul, sampekno paran kang didhunaken nong riko teko Pangeran riko. Lan kadung riko sing ngelakokaken (paran kang diperintahaken iku artine) riko sing nyampekaken amanate. Gusti Alloh ngerekso riko teko (gangguane) menungso [^247] . Saktemene Gusti Alloh sing bakal nguweni pituduh nong wong-wong kafir.

[^247]: Maksude: sing ono wong kang biso mateni Kanjeng Nabi Muhammad SAW

## 5:68

Ngomongo: “He Ahli Kitab, riko sing dianggep duwe agomo babar blas sampe riko ngadegaken ajaran-ajarane Taurot, Injil, lan Al-Qur’an kang didhunaken teko Pangeran riko kanggo riko. Saktemene paran kang didhunaken Pangeran kanggo riko (Muhammad) bakal nambahi ulihe iyane duroko lan kafir, mongko ojo riko dadi susah (putus asa) nong wong-wong kafir iku.

## 5:69

Saktemene wong-wong mukmin, wong Yahudi, Shabi’in lan wong Nasrani, iku sopo wonge temenan iman nong Gusti Alloh, dino kiyamat, lan agawe bagus, mongko iyane sing duwe kuatir lan (ugo) sing susah.

## 5:70

Saktemene Isun wis gawe perjanjian nong Bani Isroil [^248] , lan Isun wis ngutus rasulrasul nong iyane. Tapi saben rasul nekani iyane kambi nggowo paran baen kang sing didhemeni howo nafsune, (mongko) sebagian rasul-rasul iku iyane arani gubab, lan sebagian rasul-rasul iku iyane pateni.

[^248]: Perjanjian iku yoiku iyane iman nong Gusti Alloh lan rasul-rasule

## 5:71

Lan iyane ngiro gok sing bakal keneng bilai (mergo mateni nabi-nabi iku), mongko (mergo iku) iyane dadi picek lan gendheng, banjur Gusti Alloh nerimo taubate, banjur akeh teko iyane kang picek lan gendgeng (maning). Lan Gusti Alloh moho ndileng paran kang iyane tandangi.

## 5:72

Saktemen dadi kafir wong-wong kang ngomong: “Saktemene Gusti Alloh iku AlMasiih anake Maryam”, aliyo Al-Masiih (dhewek) ngomong: “He Bani Isroil, nyembaho Gusti Alloh, Pangeran isun lan Pangeran riko”. Saktemene wong-wong kang nyekutukaken Gusti Alloh (kambi liyane), mongko mesthi Gusti Alloh haramaken swargo kanggo iyane, panggone yoiku neroko, blas sing ono wong kang nulung nong wong-wong kang dzolim iku.

## 5:73

Saktemene dadi kafir wong-wong kang ngomong: “Saktemene Gusti Alloh iku salah siji teko kang telu”, aliyo sepisan-pisan sing ono Pangeran (kang ngehaki disembah) kejobo Gusti Alloh kang moho esa. Kadung sing gelem mareni paran kang iyane omongaken iku, mongko mesthi wongwong kang kafir iku bakal ngerasakaken sikso kang perih.

## 5:74

Mongko apuwo iyane sing gelem tobat lan njaluk ngapuro nong Gusti Alloh? Lan Gusti Alloh iku moho ngapuro lan moho welas.

## 5:75

Al-Masiih anake Maryam iku mung rosul siji kang sakdurunge iyane wes ono piropiro rasul, lan emake ikuwong kang bener, karone wis lumrah mangan panganan [^249] . Riko nitenono kelendi Isun njelasaken nong iyane (Ahli Kitab) tanda-tanda kuosone (Isun), banjur titenono kelendi iyane mengo (teko niteni ayat-ayat Isun iku).

[^249]: Maksude: Isa a.s lan emake iku manungso, kang mbutuhaken paran kang dibutuhaken lumrahe menungso, koyo mangan, ngombe lan sakpenunggalane.

## 5:76

Ngomongo: “Apuwo riko nyembah liyane Gusti Alloh, Barang kang sing biso mbilaheni nong riko lan sing biso (ugo) nguweni manfaat nong riko? Lan Gusti Alloh iku moho ngerungu ugo moho weruh.

## 5:77

Ngomongo: “He Ahli Kitab, ojo riko gejolok/ kebacut (ngliwati anggat) kanthi coro kang salah nong jerone agomo, lan ojo riko nuruti nafsune wong-wong kang wes kesasar bengen (sakdurunge tekane Kanjeng Nabi Muhammad), lan iyane wes nyasaraken akeh menungso, lan iyane kesasar teko dalan kang kenceng.”

## 5:78

Wis dilaknat wong-wong kafire Bani Isroil kanthi lisane Daud lan ‘Isa anake Maryam, gedigu iku mergo iyane duroko lan mesthi kebacut.

## 5:79

Iyane sing gentenan nyegah liyane penggawe mungkar kang ditandangi, saktemene olo seru paran kang iyane tandangi iku.

## 5:80

Riko weruh wong akeh teko iyane iku tulung tinulung kambi wong kafir (musyrik), saktemene olo seru paran kang iyane cawisaken kanggo awake dhewek, yoiku bendune Gusti Alloh nong iyane, lan iyane bakal langgeng nong neroko.

## 5:81

Lamuno iman nong Gusti Alloh, nong Nabi (Musa) lan paran kang diwehaken nong iyane (Nabi), mongko mesthi iyane sing bakal ndadekaken wong-wong musyrikin dadi konco kang nulungi, tapi akeh-akehe iyane iku wong-wong kang fasiq.

## 5:82

Saktemene bakal riko temoni wong-wong kang paling nemen musuhane kambi wongwong kang iman yoiku wong-wong Yahudi lan wong-wong musyrik. Lan saktemene bakal riko temoni wong kang paling parek ulihe kekancan kambi wong-wong kang iman yoiku wong-wong kang ngomong: “Saktemene isun iki wong Nasrani”. Gedigu iku mergo nong antarane iyane (wong Nasrani) ono pendheto-pendheto lan rahibrahib, (ugo) mergo saktemene iyane sing gumedhe.

## 5:83

Lan kapan iyane kabeh podo kerungu paran-paran hang diturunaken kambi rosul (Muhammad) siro (Muhammad) ndeleng piro-piro motone iyane kabeh (Yahudi – Nasroni) mili eluh sebab podo ngerti perkoro kang bener (saking kitabe iyane dewek) kambi podo ngucap Duh pangeran isun, isun iman moko mugo-mugo ndiko catet isun ikai bareng kambi wong-wong kang podo dadi saksi (ing benere Qur’an lan dadi nabine Muhammad SAW).

## 5:84

Apuwo isun kok sing iman kambi Alloh lan perkoro bener hang teko nyang isun, mongko isun kabeh seru kepingine pangeran ngelebokaken isun mlebu kambi golongane wong-wong hang soleh?

## 5:85

Mongko terus Alloh nguweni iyane kabeh ganjaran mergo pengucape iyane kabeh yoiku surgo hang ono ring ngisore podo mili piro-piro banyu sedeng iyane podo dilanggengaken ring jerone. Hang gediku iku dadi walesane wong kang podo ngelakoni keapikan.

## 5:86

Lan wong-wong hang podo kafir lan gorohaken kambi ayat-ayat isun (Alloh) iyane kabeh iku hang bakal manggon ring neroko jahim.

## 5:87

He wong-wong kang podo iman ojo siro ngaromaken paran-paran hang apik hang Alloh halalaken kanggo siro kabeh lan ojo siro sampek ngeliwati wangkid (wates) sak benere Alloh hing demen kambi wong kang ngeliwati wangkid (wates).

## 5:88

Lan podo mangano siro kabeh saking paranparan hang wis diweni kambi Alloh rupo panganan halal hang apik, lan wediyo siro kabeh (taqwa) kambi Alloh hang siro kabeh podo iman (kambi Alloh).

## 5:89

Alloh hing bakal nyikso (ngukumi) siro kabeh mergo sumpah memengan (hing sengojo) siro kabeh mergo Alloh bakal nyikso (ngukumi) siro kabeh mergo sumpah hang nyoto (disengojo) mongko kafarot (tebusane) mergo ngelanggar sumpah iku nguweni mangan sepuluh wong mlarat yoiku rupo panganan hang biasa riko wakaken kambi keluarga iro, utowo nguweni penganggon utowo merdekakaken kawulo (budak). Hang sopone wong hing sanggup nongko kafarote (tebusane) puoso telung dino hang gediku iku mau dadi kafarote sumpah iro kabeh lamuno siro sumpah (lan dilanggar) lan rumaten sumpah iro hang gediku iku mau Alloh bakal jelasaken ayatayate kanggo siro kabeh supoyo siro kabeh podo syukur.

## 5:90

He wong-wong kang podo iman sak benere (sak nyatane) arak, main (judi) lan kurban kanggo reco lan ngundi nasib nganggo pasere panah iku kelebu perkoro hang keji lan kelebu penggawenane setan, mulo siro kabeh ngedohono supoyo siro dadi wong kang untung.

## 5:91

Sak benere setan iku ngarepaken gawe kisruh (dadi musuhan) ring antarane siro kabeh lan bangkel-bangkelan lantaran (ngumbe arak) lan judi kambi ngalangngalangi siro kabeh sangking iling ring Alloh lan sholat mongko endane siro kabeh sing mandek (ngelakoni penggawean iku).

## 5:92

Lan nuruto siro kabeh ring Alloh lan nuruto ing rosule kambi ati-atio lamuno siro mbangkang (sing nurut) mongko weruho siro kabeh sak nyatane kewajibane rosul isun mung nyampekaken (amanate Alloh) hang jelas.

## 5:93

Hing ono duso kanggo wong-wong kang podo iman lan wong kang ngelakoni amal hang apik mergo paran-paran hang wis dipangan waktu bengen, lamuno podo taqwa lan podo iman lan podo ngelakoni amal apik terus magih tetep taqwa lan iman terus magih tetep taqwa kambi ngelakoni keapikan, Alloh demen ring wong-wong kang ngelakoni keapikan (ngormati ka’bah mergo dadi soko guru uripe menungso).

## 5:94

He wong-wong kang podo iman sak benere Alloh bakal nguji ing siro kabeh kambi perkoro sangking hayawan kang diburu hang gampang keneng kambi tangan lan tombak siro supoyo Alloh weruh endi wong kang wedi ring barang goib (Alloh) mongko supo wong hang nabrak wangkid (wates) sak wise iku mongko nduweni sikso hang soro (perih).

## 5:95

He wong-wong kang podo iman ojo sampek siro kabeh mateni hayawan hang diburu sedenge siro kabeh kambi ngelakoni ihrom sopo-sopone wong ring antarane siro kabeh mateni kambi sengojo mongko dendane ngganti rojo koyo hang modoni kambi. Buruan hang dipateni manut putusane wong loro hang adil ring antarane siro kabeh minongko dadi hadiah kang diteraken nang ka’bah utowo dendame mbayar kafarot yoiku nguweni mangan, wong-wong muslim utowo puoso madani kambi pangan hang ditukukaken iku supoyo iyane ngerasakaken akibat hang elek saking penggaweane. Alloh wis nyepuro saking paran-paran hang bengen sopo-sopone wong kang ngelakoni maning, mongko Alloh bakal nyikso, Alloh maha kuoso (menangan) lan nduweni kuoso kanggo nyikso.

## 5:96

Dihalalaken kanggo siro kabeh kewan buruan laut panganan kang asale teko laut dadi panganan hang enak kanggo siro lan kanggo wong kang menyang nang dalan, lan diharomaken kanggo siro nyekel (nangkep) kewan darat selagi siro ngelakoni ihrom lan taqwaho siro kabeh kambi Alloh kang mung ring Alloh siro kabeh dikumpulaken.

## 5:97

Alloh wes dadikaken ka’bah umah kang suci kerono dadi punjere (pusat) ibadah kanggo menungso kabeh lan dadekaken syaharul haram (wulan-wulan mulyo; Dzulqoidah, Dzulhijjah, Muharram, Rajab) lan mbeleh hadya lan qolaid (kewan belehan) hang gediku iku myani siro weruh setuhune Alloh weruh kambi paran-paran hang ono ring langit lan paran-paran hang ono ring bumi. Setuhune Alloh kambi saben-saben prekoro dzat hang moko ngaweruhi.

## 5:98

Weruho siro kabeh setuhune Alloh abot temenan siksone lan setuhune Alloh iku dzat kang temenan ulihe nyepuro ugo kang temenan welas asihe.

## 5:99

Hing ono maning kewajibane rosul kejobo mung nyampekaken (risalah). Alloh bakal weruh paran-paran baen hang siro katonaken lan siro sengidakaken.

## 5:100

Omongno siro Muhammad: hing podo barang hang olo kambi hang apik masiyo akehe barang hang elek iku gawe kaju (gumun) ring siro Muhammad mongko taqwaho siro kabeh ring Alloh hei wong kang duwe akal mane siro podo untung (urip seneng).

## 5:101

Hei wong-wong kang podo iman, ojo pisanpisan siro takon (kambi nabiniro) perkoroperkoro hang kapan dijelasaken kanggo siro kabeh mongko siro bakal susah lan siro kabeh podo takon nalikane Qur’an pas diturunaken mongko bakal dijelasaken kanggo siro kabeh, Alloh wes nyepuro kambi perkoro-perkoro iku mau. Lan Alloh iku moho pengapuro lan penyantun.

## 5:102

Temenan wes tau takon golongane wongwong kang sakdurunge siro kabeh perkoro hang podo kambi iku mau terus dadi wong kang podo hing percoyo (iman).

## 5:103

Alloh hing dadikaken syariat rupo bahiroh lan s’aibah lanwashilah lan haam tapi wong kang podo kafir gawe-gawe goroh (ngapus) ring Alloh. Lan akehe wong-wong iku hing podo paham.

## 5:104

Lan nalikane diucapaken kambi wong-wong iku ayok milu paran kang Alloh turunaken lan milu kambi rosul, wong-wong iku ngucap cukup wes kanggo isun paran-paran hang wis sun oleh teko embah-embah isun kabeh lan opo tah mbah-mbah e wongwong iku hing weruh paran-paran blas lan ugo hing oleh pitodoh?

## 5:105

Hei wong-wong kang podo iman jogonen awak siro kabeh, wong kang podo kesasar hing bakal mbahayani (mudoroti) nalikane siro kabeh wes ulih pidodoh, mung maring Alloh panggonan balik sekabehane siro kabeh, mongko yane (Alloh) bakal nyeritakaken ring siro kabeh kambi paranparan baen hang wes siro lakoni.

## 5:106

Hei wong-wong kang podo iman kapan ono salah sijine siro ngadepi mati kambi arep wasiat mongko wasiat iku saksinono kambi wong loro hang adil ring antarane siro kabeh, utowo wong loro hang bedo agomo nalikane siro ono ing pelakon dalan aju keneng musibah yoiku mati, siro kabeh tahanen saksi loro iku sak wise sembahyang (kanggo arep sumpah) aju karo-karone sumpah nyebut arane Alloh kapan siro magih mang-mang, Demi Alloh hing bakal ngurupaken (ngijolaken) sumpah iki kambi rego murah (kanggo pentinge wong siji) masiyo konco plek (raket) lan isun hing bakal nyengidakaken kesaksiyane Alloh. Setuhune isun kapan ngelakoni gediku iku kelebu wong kang podo duso.

## 5:107

Kapan diweruhi kadung saksi loro iku ngelakoni duso (nakalan sak wise sumpah) mongko wong loro hang liyo antarane ahli waris hang duwe hak hang lebih parek kambi hang ninggal (ngajukaken tuntutan) dinggo ngganteni (saksi hang nakalan) aju karo-karone sumpah kambi nyebut asmane Alloh “setuhune kesaksian isun lebih pantes diterimo timbang kesaksiane saksi loro (hang nakalan iku) lan isun sing ngeliwati wates. Setuhune isun kadung gediku iku (nakalan) kelebu wong hang podo nganingoyo ring awake dewek.

## 5:108

Hang gediku iku lebih marekaken (dadikaken poro saksi) ngajukaken kesaksiane sak semajadine (sak majase) lan ndadekaken saksi-saksi iku rumongso wedi dibalekaken sumpahe (ring poro ahli waris sak wise wong-wong iku podo sumpah). Lan taqwaho siro kabeh ring Alloh lan rungokno perintahe Alloh. Alloh hing bakal nguweni pidodoh kambi wong-wong fasik.

## 5:109

Lan ilingo siro Muhammad dinane Alloh waktu ngumpulaken poro rosul aju Alloh takon paran jawaban kaum siro kambi ajakan siro? poro rosul podo njawab kulo mboten ngertos babar blas perkoro niku saktemene ndiko gusti dzat kang temenan ngawaruhi perkoro goib.

## 5:110

Ilingo siro Muhammad nalikane Alloh ngucap: Hei Isa anake Maryam ilingo siro ring nikmat isun ing atase siro lan emak siro nalikane isun (Alloh) nguwataken siro kambi ruh qudus siro biso omong-omongan kambi menungso nalikane magih gindongan lan sak wuse gedi. Lan ilingo nalikane isun ngajari siro nulis lan ilmu hikmah lan Taurot lan Injil lan nalikane siro nggawe teko lemah koyo rupane manuk sebab ijin teko isun (Alloh) aju siro nyemprong terus dadi manuk temenan sebab ijin isun (Alloh), lan siro biso marasaken wong kang picek sakat cilik lan wong kang loro lepra sebab ijin isun. Lan ilingo siro nalikane siro ngetokaken wong mati teko kuburan (aju biso urip) sebab ijin isun. Lan ilingo nalikane isun ngalang-ngalangi bani israel (kerono kepingin mateni siro) nalikane siro ngajokaken kambi wong-wong iku (bani israel) kambi bukti-bukti nyoto terus podo ngucap wong-wong bani Israel. Perkoro iki hing ono liyo kejobo mung sihir kang nyoto.

## 5:111

Lan ilingo siro nalikane isun ngoweni ilham kambi wong-wong hawariyin (wong-wong hang milu nabi Isa) tegese imano siro kabeh kambi isun Alloh lan rosul isun (Isa a.s), podo ngucap wong-wong hawariyin isun podo iman. Lan saksenono saktemene isun kabeh wong-wong kang podo tunduk.

## 5:112

Ilingo siro Muhammad nalikane wongwong hawariyin podo ngucap “Hei Isa anake Maryam opo tah pengeran siro biso nurunaken ingatase isun kabeh panganan hang teko langit” Isa njawab taqwaho siro kabeh ing Alloh kapan siro podo iman.

## 5:113

Wong-wong hawariyin iku podo ngucap isun kepingin mangan panganan iku lan mane ati nisun tenang (tentrem) lan mane isun yakin siro (Isa) ngomong bener ring isun lan mane isun ing atase panganan iku podo nyakseni.

## 5:114

Isa anake Maryam ndungo “Ya Alloh pengeran isun dunno neng isun panganan teko langit (hang dino mudune) hang bakal dadi dino lebaran dingge kulo yoiku wong kang bareng kulo lan sak marine kulo ugo dadi tondo-tondo kekuasaane ndiko. Wehenono kulo rizki lan ndiko niku saesaene dzat kang ngerejikeni.

## 5:115

Alloh firman: isun bakal ngedunaken panganan iku ing atase siro kabeh. Mongko sopo-sopone wong antarane siro kabeh iku kufur sak wise iku mongko sak temene isun bakal nyikso kambi sikso hang isun hing tau nikso kambi sopo baen ing antarane wong alam kabeh.

## 5:116

Lan ilingo nalikane Alloh firman “Hei Isa anake Maryam opo to siro tau ngomong ring wong-wong: siro kudu ndadikaken isun lan emak isun (Maryam) pengeran sakliyane Alloh”, Isa ngucap moho suci ndiko gusti mboten pantes kangge kulo ngucap noponopo hang mboten dados hak kulo, kapan kulo ngucapaken mongko saknyatane ndiko ngertos, ndiko ngertos nopo-nopo hang wonten kale kulo. Lan kulo mboten ngertos nopo-nopo kang wonten ndiko sak temene ndiko niku dzat kang temenan weruh barang goib.

## 5:117

Kulo mboten nate ngucap kejobo paranparan hang ndiko perintah, tegese nyembaho siro kabeh ring Alloh kang dadi pengeran isun lan pengeran siro kabeh, lan kulo ing atase wong-wong iku hang bakal dadi saksi selagine kulo kumpul kambi wong-wong iku mau, mongko nalikane ndiko mejahi kulo (ngangkat kulo) ndiko niku gusti dzat hang ngawasi wong-wong iku lan ndiko dzat kang moho nyakseni ing atase wong-wong iku.

## 5:118

Kapan ndiko nyekso tiang-tiang niku mongko saktemene tiang-tiang niku nggeh kawulo ndiko lan kapan ndiko ngapuro kale tiang-tiang niku mongko sak temene ndiko niku dzat kang perkoso ugi wajaksono.

## 5:119

Alloh firman: iki yaiku salah siji dino hang manfaati kanggo wong-wong kang bener kebenurane wong iku kabeh. Kanggo iyane kabeh surgo kang ono ngisore mili kali-kali. Wong-wong kabeh mau abadi ono nang jerone sak lawase lawas. Alloh ridlo marang wong-wong mau. Lan wong-wong mau ridlo marang iyane (Alloh). Gediku iku keuntungan kang paling gedi.

## 5:120

Kanggone Alloh-lah keraton langit lan bumi lan paran-paran hang ono jerone. Lan iyane (Alloh) moho kuoso marang paran baen.

## 6:1

Sekabehe puji kanggo Alloh hang wes dadekaen langit kambi bumi, lan kang ngadakaen peteng kambi padang tapi wong wong hang kafir nyekutukaen kambi pengerane dewek

## 6:2

Yane (Alloh) kang nyiptakaen riko soko lemah,sakwise iku ditentukaen ajal (matine riko) lan ono maning mongso kang ditentukaen (kanggo tangi) hang ono nang sisine (hang Alloh dewek hang weruh) terus riko mageh heng percoyo kambi kebangkitan mau

## 6:3

Lan Alloh hang di sembyah masio nang langit kambi bumi, Alloh weruh paran baen hang riko rahasiakaenlan paran baen hang riko dhohiraken lan weruh paran baen hang riko lakoni

## 6:4

Lan heng ono paran baen ayat soko ayat ayat [^250] e pengeran sampek nang wong wong mau,tapi wong wong mau podo mlengos teko riko (ngapusi/gorohaken)

[^250]: Ayat nang kene artine : mukjizat utowo ayat Al-Qur’an utowo kejadian kejadian hang kedidian nang alam hang nuduhaken kuasane Alloh.

## 6:5

Saktemene wong wong mau mari ngapusi nang perkoro hak (Al-Qur’an) arikolo sampek nang wong wong mau, mongko teko sampek nang wong wong mau (kenyataan songko) cerito cerito hang wong wong mau ngelokaken.

## 6:6

Ndahne wong wong mau seng weruh gatekaken piro akehe generasi generasi hang wes isun binasahaken sakdurunge wong wong mau. padahal generasi mau wes isun teguhaken panggonan wong wong mau ono ring bumi, yoiku neguhaken hang durung tau sun wehaen nang riko kabeh lan isun curahaken udyan hang gedi marang wong wong mau. Lan isun dadikaen banyu hang mili nang ngisori wong-wong mau. Terus isun binasahaken wong-wong mau kerono dosane yane dewek. Lan isun nggawe sakwise wong wong mau generasi kang lio

## 6:7

Lan kadung sun ndunaken nang riko tulisan nang duwur kertas terus wong wong mau biso nyekel kambi tangane dewek mongko wong-wong kafir ngomong : Iki heng ono maning sakliane mong sihir kang nyoto

## 6:8

Lan wong wong mau ngucap “ apuo heng di dunaken nyang iyane (Muhammad) malaikat [^251] ? lan kadong sun dunaken nyang riko malaikat mesti mari wes urusan iku [^252] mau, trus wong wong mau heng diweni kesempatan sitik baen

[^251]: Maksude: kanggo nerangaken bahwa Muhammad iku nabi

[^252]: Maksude: menowo di ndunaken nang wong wong mau malaikat tapi wong wong mau tetep heng iman mesti wong wong mau arep di sikso kambi Alloh sehinggo wong wong mau rusak kabyeh

## 6:9

Lan kadong sun dadikaken rasul mau (songko) malaikat, mesti sun dadikaken rupo wong lanang. Lan (kadung sun dadikaken malaikat rupo wong lanang ) isun mesti dadikaken wong wong mau tetep mamang klendi baen wong wong mau tetep mamang [^253]

[^253]: Maksude: menowo Alloh ngutus malaikat kanggo rosul mesti Alloh ngutus nang rupo menungso kerono menungso seng oleh deleng malaikat lan mestine baen wong wong mau arep ngucap iki dudu malaikat mong menungso podo baen kambi isun dadi wong wong mau tetep mamang.

## 6:10

Lan temenan wes dilokaken pirang pirang rosul sakdurunge riko mongko mudun nyang wong wong hang ngelokaken antarane wong wong mau byalesan (sikso) misuhi wong wong mau

## 6:11

Ucapno: mlakuo nang duwur bumi terus delengen klendi pungkasane wong-wong hang nggorohaken mau

## 6:12

Ucapno: duwene sopo paran baen hang ono nang langit lan nang bumi? ucapno: duwene Alloh. Iyane (Alloh) hang netepaken marang awake dewek welas asih. [^254] Alloh temenan arep ngumpulaken riko nang dino kiamat hang seng ono kemamangan maning ,wong wong mau hang rugi dewek, mongko wong wong mau seng iman. [^255]

[^254]: Maksude: Alloh wes janji sebagai kemurahn songo yane arep ngelimpahaken rahnat nyang mahluke

[^255]: Maksude: Wong-wong hang seng gunakaken akal pikire seng gelem iman

## 6:13

Lan duwene Alloh lah sekabehane hang ono nang bengi lan awan. lan Alloh hang moho ngrungukaken lan moho weruh

## 6:14

Ucapno: opo arep sun dadikaken pelindung sakliane Alloh hang dadikaken langit lan bumi, padahal iyane (Alloh) hang nguweni mangan lan seng diweni madyang? ucapno: saktemene isun di kongkon supoyo isun dadi wong hang pertama hang nyerahaken awake dewek (nyang Alloh) lan ojo pisan-pisan riko melbu golongane wong wong musrik.

## 6:15

Ucapno: saktemene isun wedi arep teko sikso dino hang gedi (dino kiamat) kadung isun ndurokoni nang pengeran isun.

## 6:16

Sopo wonge hang didohaken songko sikso mau pas dino iku, mongko temenan Alloh mari ngeweni rahmat nyang yane. Lan iku mau keuntungan kang nyoto.

## 6:17

Kadung Alloh nguweni paran baen rupo belahi nyang riko mongko seng ono hang biso ngilangi kejobo Alloh dewek. lan kadung Alloh nekakaen keapikan nyang riko mongko Alloh moho kuoso nang paran baen.

## 6:18

Lan iyane (Alloh) hang moho kuoso marang sekabehane hamba. Lan Alloh hang moho bijaksono ugo moho weruh.

## 6:19

Ucapno: sopo hang lueh kuat persaksiane? Ucapno: Alloh dadi saksi antarane isun lan riko. Lan Al-Qur’an iki di wahyukaen nang isun supoyo isun nguweni pepiling nang riko lan nyang wong wong hang sampek Al-Qur’an (nyang yane). Apuo saktemne riko nyakseni ono pengeran pengeran hang liyone Alloh. Ucapno: isun heng nyakseni. Ucapno: saktemene Alloh yoiku pengeran hang moho ijen lan saktemene isun ngelepas awak e dewwek teko paran baen hang riko sekutokaen (nyang Alloh).

## 6:20

Wong-wong hang wes isun (Alloh) weni kitab nyang yane, wong wong mau weruh nyang (Muhammad) koyo wong wong mau weruh nyang anak e dewek, wong wong hang ngrugikaken awake dewek. wong wong mau iku seng iman (nyang Alloh)

## 6:21

Lan sopo wong hang luweh nganiyoyo timbangane wong hang gawe gawe ngapusi Nyang Alloh utowo ngapusi ayat ayate saktemene wong wong hang nganiyoyo iku seng oleh kebejan.

## 6:22

Lan (engeto) dino hang nang jerune waktu iku isun ngumpulaken wong wong mau kabyeh. Terus isun ngucap nyang wong wong musrik: nyangdi sembahan-sembahan riko hang bengen riko nyongko (konco-konco isun)

## 6:23

Terus seng ono jawaban ngapus (fitnah) wong-wong mau kejobo ngucapaken: demi Alloh kang dadi pengeran isun seng ono isun, hang nyekutokaen Alloh.

## 6:24

Delengen, klendi wong-wong mau wes ngapusi nyang awake dewek. Lan ilang teko wong wong mau sembahan sembhan hang bengen wong wong mau ngadakaen.

## 6:25

Lan antarne wong wong mau ono wong hang ngerungokaen (wacanan) riko (Muhammad), padahal isun wes deleh tutup nyang duwure atine wong wong mau (sehinggo wong wong mau seng) mahami lan (isun deleh) sumpelan nang kupinge. Lan kadungo wong wong mau deleng sekabehe tondo (kebeneran) wong wong mau tetep seng gelem iman nyang yane, sehinggo paran baen wong wong mau teko nyang riko (Muhammad) kanggo byantah riko wong wong kafir iku ngucap: “Al-Qur’an iki seng lio mong dongengane wong wong bengen.

## 6:26

Wong wong mau ngelarang (wong lio) ngrungukaken Al-Qur’an lan wong wong mau ngedohi dewek teko yane (Al-Qur’an), lan wong-wong mau mong ngerusak awake dwek wong wong mau, tapi seng kroso.

## 6:27

Lan kadung riko (Muhammad) deleng nalikane wong wong mau diadepaen nyang neroko terus wong mau ngucap: “sekirane isun kabeh di balikaken (nyang dunyo) lan seng ngapusi ayat ayat pengeran isun, ugo dadi wong wong kang iman (mesti riko deleng paran baen peristiwa hang nggumunaken)

## 6:28

Tapi (Saktemene) wes nyotokanggo wong wong mau kejahtan hang wong wong mau bengen mesti nyengidaken [^256] sekirane wong wong mau di balekaken nyang dunyo, mesti wong-wong mau mbaleni maning paran hang wes dilarang ngelakoni. Lan saktemene wong wong mau iku yoiku kang nggorokaken.

[^256]: Maksude: wong wong mau sakbenere seng due angen angen kepingin di balekaken nyang dunyo kanggo iman nyang Alloh tapi ucapane iku semata mat kerono deleng kedasyatane neroko

## 6:29

Lan mesti wong wong mau arep ngucap:“urip iku mong keuripan ne awake dewek nyang dunnyo, lan kito seng arep di tangekaen. [^257]

[^257]: Maksude: kadung wong wong mau di balikaen nyang dunyo wong wong mau arep ngucapn ngono

## 6:30

Lan umpomo riko (Muhammad) deleng nalikane wong wong mau diadepaken nyang pengerane (mesti riko deleng kedadian hang nggumunaken) Alloh dawuh: Opo kedadian tangi teko kubur ini seng bener? Wong-wong mau jawab: “Temen bener demi pengeran kito “dawuh Alloh: kerono Iku rasakno sikso iki di sebabaen siro kabeh mungkir/kufur.

## 6:31

Temen wes rugi wong wong hang seng percoyo ketemune wong wong mau kambi pengeran, sehinggo kadung kiamat teko nyang wong-wong mau kanti ndadak, wong-wong mau ngucap: “byek kari gedi roso getun (rugi) isun nyang lali isun masalh kiamat iki kambi wong wong mau mikul dosa dosa nang duwur pundake. Engeto, kari welek paran-paran hang wong wong mau mikul.

## 6:32

Lan seng ono keuripan dunyo iki, sakliyane dadi memengan lan obosan tok. [^258]  Lan temen kampong akhirat iku luweh apik kanggo wong wong hang taqwa, mongko opo riko seng mahami?

[^258]: Maksude: kesenengan kesengan dunyo iku mong sedilo lan seng abadi. ojo sampek wong katut nyang kesenengan kesengan dunyo ugo lali teko delengi urusan akhirat.

## 6:33

Saktemene isun (Alloh) weruh nyang paran baen kang diomongaken wong-wong iku nyusahaken atine riko, (ojo riko cilik ati) kerono wong wong mau sakbenre duduk nggorohaken riko, tapi wongwong hang nganiyoyo iku ngingkari ayat ayate Alloh. [^259]

[^259]: Jerune ayat iki Alloh ngibur nabi Muhammad SAW kambi nyatakaen bahwa wong wong musyrikin hang ngapusi nabi, saktemen yaoiku ngapusi Alloh dewek, kerono nabi iku di dunaken kanggo nyampekno ayat ayat Alloh

## 6:34

Lan saktemene wes digorokaken (ugo) rosul rosul Sakdurunge riko tapi poro mau sabar nyang gubyabe lan nganiyoyone (hang dilakoni) nyang poro rosul mau, sampek teko pertolongan isun Alloh nyang wong-wong mau seng ono wong hang biso ngerubah kalimat kalimat (janji janji) Alloh.lan saktemene wes teko nyang riko (Muhammad) sebagian berita rasul rasul iku

## 6:35

Lan kadung mlengose wong wong mau (teko riko) kari abot temenan kanggo riko, mongko kadung riko biso gawe bolongan nyang bumi utowo ondo nyang langit terus riko bisa nekakaken mukjizat marang wong wong mau (mongko gaween) [^260] kadung Alloh ngarepaen mesti Alloh dadikaen wong wong mau kabeh milu nyang petunjuke sebyab iku riko ojo pisan-pisan kelebu wong-wong hang buduh

[^260]: Maksude yoiku: ojo sampek riko ngroso abot kambi sikape wong wong mau iku mlengos teko isun. Kadung riko ngroso abot cobaen usahakno mukjizat hang wes muasaen atine wong wong mau, lanriko seng kiro sanggup

## 6:36

Mong wong wong hang ngrungu tok hang patuh (kongkonane Alloh )lan wong wong hang mati (atine) [^261] arep di tangekaen kambi Alloh , terus nang Alloh yane arep di balikaen

[^261]: Maksude wong wong kafir hang seng ngrungokaen lan heng matui ajakane Alloh.

## 6:37

Lan wong wong mau (wong wong musyrik Mekkah) ngucap: apuo heng di dunaen nyang yane (Muhammad) paran baen mukjizat teko Pengerane? ucapno: saktemen Alloh kuoso ngedunaen mukjizat ,tapi akehe wong wong mau heng ono hang ngerti

## 6:38

Lan heng ono kewan kewan hang ono nyang bumi lan manuk manuk hang miber kambi suwiwi lorone, anannging umat-umat uwong wong (ugo) koyo riko. Heng ono kang isun luputaken paran baen nyang jeru Al-Kitab [^262] , terus nyang pengeran e wong wong mau di kumpulaken.

[^262]: Separo mufasirin nafsiraen Al-Kitab iku kambi lauh mahfudz kambi arti yoiku nasibe kabeh mahluk iku wes di tulisaken (ditetepaken) nyang lauh mahfudz. Lan ono ugo hang nafsiraken kambi Al-Qur’an kambi Arti jerune Al-Qur’an iku wea ono pokok poko agomo, norma norma hukum, hikmah-hikmah lan pemimpin kanggo sumringae menungso nyang dunyo lan akhiart, lan sumringae mahluk hang umum

## 6:39

Lan wong wong hang nggorohaken ayat ayat kami yoiku budek, bisu lan ono nang jeru petengan, sopo wonge hang di karepaken Alloh (kesasare). Mesti di sasaraken. Lan sopo wonge hang di karepaken Alloh (kanggo di weni pituduh) mesti Alloh dadikaen ono nyang duwure dalan kenceng.

## 6:40

Ucapno Muhammad: Kabarono nyang isun kadung teko siksone Alloh nyang riko, utowo teko nyang riko dino kiamt, opo riko nyeluk (pengeran) sakliane Alloh, kadung riko wong wong hang bener.

## 6:41

(Oseng) tapi mong nyang Alloh riko njaluk, mongko Alloh ngilangaen bahaya hang kerono yane riko dongo nyang yane (liyane Alloh) Alloh ngarepaken lan riko tinggalaken sembhan sembahn hang riko sekutukaen (kambi Alloh).

## 6:42

Lan saktemen isun Alloh wes ngedunaen (rasul rosul) nyang umat umat hang sakdurunge riko, terus isun sikso wong wong mau kambi (nimpakaen) sorone lan melarate, supoyo wong wong mau jaluk (nyang Alloh) kambi sujud nyilikaen awake dewek.

## 6:43

Mongko apuo wong wong mau seng jaluk (nyang Alloh) kambi sujud ngesoraen awake dewek nalikane teko sikso isun nyang wong wong mau, sampek atine wong wong mau wes dadi atos lan setan ngatonaken/mahesi nyang wong wong mau keapikan paran hang di lakokaen wong wong mau.

## 6:44

Mongko nalikane wong wong mau ngelalikaen pepiling hang wes di wehno nyang wong wong mau, isun buka kabeh lawing-lawang kesenengan kanggo wong wong mau, sehinggo kadung wong wong mau senng kambi paran baen hang wes diwekaen nyang wong wong mau ingsun (Alloh), sikso wong-wong mau kanti ndadak, mongko nalikane iku wong wong mau podo meneng putus asa.

## 6:45

Mongko wong wong hang zalim iku di entekaen sampek odot-odote, sekanehe puji kanggo Alloh pengerane wong alam.

## 6:46

Ucapno Muhammad:” Kabarono nyang isun kadung Alloh nyabut pengrungon lan pendeleng ugo nutup atine riko terus sopo pengeran sakliane Alloh hang kuoso balikaken nyang riko? perhatikno, klendi isun bolak balik nduduhaen tontodo gedi isun, terus wong wong mau tete mlengos (ugo).

## 6:47

Ucapno: terangno nyang isun kadung teko siksone Alloh nyang riko kambi ndadak sekonyong konyong utowo jelas jelasan mongko opo ono hang di rusak (Alloh) sakliane wongwong zalim.

## 6:48

Lan isun Alloh seng ngedunaken poro rosul iku mong kanggo nguweni kabar seneng lan nguweni pepiling. sopo wonge hang iman lan ngelakoni keapikan mongko wong mau kang duwe roso (ugo)wong wong mau seng ngenes atine.

## 6:49

Lan wong wong hang ngapusi ayat-ayat isun, wong wong mau arep ketiban sikso di sebabaen wong wong mau mesti ngelakoni fasik

## 6:50

Ucapno: “isun seng ngomomg nyang riko saktemene gedung simpenane Alloh ono nyang isun lan seng (ugo) isun weruh nyang barang ghaib lan seng (ugo) isun ngomong nyang riko saktemene isun malalikat. isun seng ngetutaen sak liyane paran hang di wahyukaen nyang isun. ucapno : “opo podo wong hang picek kambi wong hang biso deleng? Mongko apuo riko seng mikiraen (yane)?

## 6:51

Lan wehono pepiling kambi paran hang diwahyukaenn iku nyang wong wong hang wedi arep di kumpulaken marang pengerane (pas dino kiamat) sedeng kanggo wong wong mau seng ono hang ngelindungi lan hang weni safaat sakliane Alloh, supoyo wong wong mau podo taqwa.

## 6:52

Lan ojo riko ngusir wong wong hang ndungo nyang pengerane pas isuk lan soren, sedeng wong wong mau ngarepaken ridhone, riko seng biso nyonggo tanggung jawab sitik baen nyang kelakuane wong wong mau lan wong wong mau seng biso nyonggo tanggung jawab sititik baen nyang kelakuane riko, hang nyebabaen riko (berhak) ngusir wong wong mau, sehinggo riko melbu wong wong zalim. [^263]

[^263]: Nalikane Muhammad SAW pas lungguh lungguh kambi pirang pirang wong mukmin hang di anggep ini lan melarat kambi wong qurais, teko pirang pirang tokoh qurais arep ngomong kambi Rosullulloh, tapi wong wong mau emoh lunnguh kambi wong wong mukmin iku,lan wong wong mau ngusulaken supoyo wong wong mukmin iku di usir baen,sehinggo wong wong arep ngomong kambi rosullulloh trus mudun ayat iki.

## 6:53

Lan gediki iki wes sun uji sebagian wong wong mau (wong wong hang sugih) kambi sebagian wong wong mau (wong wong melarat) supoyo (wong wong hang sugih iku) ngucap: wong wong gediki iki lah antara ne awake dewek hang diweni anugrah kambi Alloh, nyang wong wong mau (Alloh ngucap) “Alloh luweh ngerti kambi wong wong hang podo syukur (nyang yane).

## 6:54

Kadung wong wong han iman nyang ayat ayt isun iku teko nyang riko mongko ucapno; salamun alaikum) [^264] . Pengeran riko wes netepaen marang awak e dewek welas asih yoiku sakbenere sopo wonge hang ngelakoni nyang kelakuan elek antarane riko jalaran kejahilan terus riko tobat sakwise ngelakoni elek lan ngelakoni keapikan, mongko saktemen Alloh moho ngapuro ugo moho welas.

[^264]: Salamun alaikum artine: mugi mugi Alloh ngelimpahaen sejahtera nyang riko

## 6:55

Lan gediku iku isun nerangaen ayat ayat Al-Qur’an (supoyo terang dalane wong wong hang sholeh) lan supoyo terang (ugo) dalan wong wong hang ngelakoni duso.

## 6:56

Ucapno: saktemene isun di langgar nyembah pengeran pengeran hang riko sembyah sakliane Alloh. Ucapno: isun seng arep ngetutaen hawa nafsu riko, temen kesasar isun kadung nglakoni koyo gediki lan seng (ugo)isun melnbu wong wong hang oleh pituduh.

## 6:57

Ucapno: saktemene isun (ono) nang duwure hujjah hang nyoto (Al-Qur’an) teko pengeran isun [^265] kadung riko nggorokaken ngapusi yane. Duduk wewenang isun (kanggo ngedunaen sikso) hang riko tuntut kanggo nggancangaen tekone, netepaen hokum iku mung hake Alloh, Alloh nerangaen hang sakbenere lan Alloh ngeweni hang paling apik.

[^265]: Maksude: Nabi Muhammad SAW duwe tondo hang nyoto marang kebenerane.

## 6:58

Ucapno: kadung umpomo ono nyang isun paran (sikso) hang riko jaluk supoyo di gancangaen tekane, mesti wes di marikaen Alloh paran baen hang ono antarne isun kambi riko [^266] lan Alloh luweh ngerti kambi wong wong hang zalim.

[^266]: Maksude: Mesti Alloh wes nurunaen sikso nyang riko sampek riko entek

## 6:59

Lan ono sanding Alloh lah kunci kunci kabyeh hang ghoib seng ono hang weruh sakliane Alloh dewek lan Alloh weruh paran hang ono nang daratan lan lautan lan seng ono selembyar godong hang cicir kejobo Alloh weruh (ugo) lan seng cicir sakbutir wiji nyang petenge bumi lan seng ono paran hang kepus utowo hang garing kecuali tertulis nang jeru kitab hang nyoto (lauh mahfuz).

## 6:60

Lan Alloh hang nurukaen riko pas bengi lan Alloh weruh paran baen hang riko lakoni pas awan, terus Alloh nangekaen riko pas awan kanggo nyempurnakaen umur (riko) hang wes ditentukaen, [^267] terus nyang Alloh lah riko balik, terus Alloh ngeweni weruh nyang riko paran baen hang wes riko lakoni.

[^267]: Riko di turukaen pas bengi lan di tangekaen pas awan iku supoyo kambi puteran waktu iku entek umure riko hang wes ditentukaen

## 6:61

Lan Alloh lah hang duweni kuoso hang duwur nang duwure kaulone lan di ndunaen nyan riko malaikat malaikat kang jogo, sehinggo kadung teko kematian nyang salah sijine wong antrane riko, riko di matikaen kambi malaikat malaikat isun (Alloh), lan malaikat malaikat isun (Alloh) iku seng ngelalikaen nyang tugase.

## 6:62

Terus wong wong mau (kaulone Alloh) di balikaen nyang Alah, penguasa wong wong mau sakbenere, weruho siro saktemen kabeh hokum (pas dino iku) duwene Alloh. Lan Alloh lah hang gae itungan hang paling cepet.

## 6:63

Ucapno: sopo wonge hang biso nyelametaken riko songko bencana nyang darat utowo laut, hang riko dungo nyang yane kambi ngasoraen awake lan kambi suoro hang lembut (kambi ngucapaen) “saktemen kadung diko nyelametaen kulo teko (bencana) iki, mesti isun dadi wong wong hang syukur

## 6:64

Ucapno :Alloh nyelametaen riko teko bencana iku lan teko kabyeh macemem nelongso terus riko balik nyekutukaen yane (Alloh)

## 6:65

Ucapno : Alloh lah hang kuoso kanggo ngirimaen sikso nyang riko kabeh teko nang duwur riko utowo teko ngisore sikil riko [^268]  . Utowo riko nyampuraken riko nyang jero golongan golongan (hang podo ruwed)lan ngerasakaen nyang separo) riko kebringasan separo hang lio, delengen klendi isun nekakaen tondo tondo kuoso isun [^269] supoyo wong wong mau podo faham.

[^268]: Sikso hang teko teko nduwur koyo udyan bledeklan liane hang teko ngisor koyo lindu banjir lan liane

[^269]: Maksude : Alloh Swt nekakaken tondo tondo gedeni macem macem wernane kambi coro hang gonta ganti. ono hnag ngomong para mufasirin hang ngartikaken ayat pas iki kambi ayat ayat Al-Qur’an hang berrati yoiku ayat Al-Qur’an iku di ndunaen ono hang rupo kabar seneng,ono hang rupo ancaman cerito cerito hokum lan lian

## 6:66

Lan kaum riko podo nggorohaen (anane sikso) [^270] ale sikso iku bener anane, ucapno : isun iki duduk wong hang di serahi ngurus urusane riko

[^270]: Separo mufasirin ngomong sejatine hang ngapusi iku yoiku Al-Qur’an

## 6:67

Kanggo saben saben kabar (hang digowo kambi rosul rosul) ono (waktu) kedadiane lan kesok riko mesti ngerti

## 6:68

Lan kadung riko weruh wongwong hang ngelokaken ayat ayat isun mongko tinggalen wong wong mau sehingo wong wong mau ngomongaen omongan hang lio. lan kadung setan dadikaken riko lali (kambi cegyahan iki) mongko ojo riko lungguh byareng wong wong hang zalim iku sakwise enget (kambi cegyahn iku).

## 6:69

Lan seng ono pertanggung jawaban sitik baen nyang wong wong hang taqwa marang dosone wong wong mau tapi(kewajibane wong wong mau yoiku)ngengetaken supoyo wong wong mau gelem taqwa.

## 6:70

Lan tinggalen wong wong hang dadikaen agomone [^271] wong wong mau kanggo memengan lan muyeb [^272], lan wong wong mau wes di apusi kambi kauripan dunyo, engetno (wong wong mau ) kambi Al-Qur’an supoyo kabeh wong dewek ojo sampek di cemplunganken nyang jeru neroko,kerono kelakuane dewek seng ono kanggoyane hang ngelindungi lan seng (ugo) ono hang ngeweni syafaat sakliane teko Alloh. Lan, kadung iyane nebus kambi kabeh macem tebusane, mesti seng arep ditrimo iku teko yane, wong-wong iku mau wong-wong hang di cemplung aken nyang jeru neroko, disebyabaen kelakuane wong-wong mau dewek, kanggo wong wong mau (dicawisaken) umbenan teko banyu hang mageh gemulak lan sikso hang perih disebabyaken kekafirane bengen.

[^271]: Maksude agomo Islam hang dikongkon wong wong mau matui kambi temnan

[^272]: Arti dadikaen agomo sebagi dolanan lan muyeb yoiku misuhi agaomo iku, ngerjakaen perintae lan ngedohi hang di larang nurut dolanan lan seng temenan

## 6:71

Ucapno: opo awak e dwek arep njaluk sakliane Alloh, paran hang seng biso nekakaen manfaat nyang awak e dwek, lan seng (ugo)nekakaken bahay a nyang awake dewek lan (opo) kene arep di balikaken memburi [^273] sakwise Alloh nguweni petuduh nyang kene, koyo wong hang di sasaraken kambi setan nang oror oro hang medeni, kahanane binggung, konco konco ngejak yane nang dalan kenceng (kambi ngucap) “ ayok tutno isun. Ucapno: saktemene pituduh Alloh iku lah (hang sakbenere) pituduh. Lan kito di kongkon supoyo nyerahaen awake dewek nyang pengerane alam kabeh.

[^273]: Maksude: syirik

## 6:72

Lan supoyo ngedekaen sembahyang ugo taqwa nyang yane (Alloh) lan Alloh pengeran hang nyang yane riko arep di kumpulaken.

## 6:73

Lan Alloh lah hang nggawe langit lan bumi kelawan bener. lan kapan Alloh dawuh dadio, mesti perkoro iku dadi temenan lan dawuhe Alloh iku bener anane. Lan mong duwene (Alloh) kraton, pas waktu terompet disebul, Alloh weruh barang hang ghaib lan barang hang katon. Lan Alloh hang moho bijaksono ugo moho ngerti.

## 6:74

Lan (engeto) ing waktune nabi Ibrohim ngomongnyang bapake Aazar: [^274] Opo pantes riko dadikaen patung patung minongko pengeran pengeran? saktemene isun deleng riko lan kaume riko ono jerone kesasar hang nyoto.

[^274]: Antarane mufasirin ono hang pendapat sejatine hang di masud kambi “ Abiihi “ (bapake) yoiku pamane

## 6:75

Lan gediku iku isun meruhaken nyang Ibrohim tondo tondo kuoso (isun hang ono) langit lan bumi lan (isun delengaen) supoyo Ibrohim iku kelebu wong wong kang yakin.

## 6:76

Arikalne bengi wes dadi peteng, Ibrohim delng bintang (terus) Ibrohim ngucap : iki lo pengeran isun, tapi arikalane bintang iku mendelep Ibrohim ngucaap : isun seng demen kambi hang mendelep.

## 6:77

Terus nalikane Ibrohim deleng bulan metu iyane ngucap: iki lo pengeran isun : tapi sakwise bulan iku mendelep Ibrohim ngucap : “saktemene kadung pengeran isun seng ngeweni pituduh nyang isun ,mestilah isun melbu wong wong kang kesasar.

## 6:78

Terus nalikane Ibrohim delng serngenge metu iyane ngucap: iki lo pengeran isun: iki hang peling gedi, mongko nalikane serngenge iku wes mendelep Ibrohim ngucapa: he kaum isun, saktemen isun wes ngelepas teko paran baen hang riko sekutoaken.

## 6:79

Saktemene isun ngadepaken awak isun nyang pengeran hang nggawe langit lan bumi kanti condong nyang agomo kang bener. Lan isun duduk melbu wong wong hang nyekutukaen pengeran.

## 6:80

Lan Ibrohim diengkel kambi kaume, Ibrohim ngucap : opo riko arep nyangkal nyang Alloh ale saktemene Alloh wes nguweni pituduh nyang isun, lan isun seng wedi nyang (bencana teko) sembahan sembahn hang riko sekutokaen kambi Alloh kejobo pas pengeran isun ngarepaken perkoro (teko bencana) iku.pengetahuan pengeran isun amut nyang sekabehane paran baen, mongko opo riko seng biso juwut pelajaran (teko yane)?

## 6:81

Klendi isun wedi nyang sembahan sembahan hang riko sekutokaen (kambi Alloh) ale riko seng wedi nyekutokaen Alloh kambi sembhan sembahan hang Alloh dewek seng nurunaken hujjah nynag riko kanggo nyekutokaen, .mongko endi antarane rong golongan mau hang lebih duwine hak oleh keamanan (teko malapetka) kadung riko ngerti [^275]

[^275]: Sakwise di delengaen Alloh nyang nabi Ibrohim AS tondo tondo gedine lan kambi iku teguhlah imane nyang Alloh (ayat 75) mongko Ibrohim mimpin kaume nyang ijen kambi ngetutaen alm pikirane wong wong mau kanggo sakwise di sangkal.

## 6:82

Wong wong hang iman lan seng nyampuraken iman e wong wong mau kambi sasar (syirik) wong wong ikulha wong wong hang oleh keamanan lan wong wong mau iku yoiku wong wong oleh pituduh.

## 6:83

Lan iku lah hujjah kene hang isun weaken nyang Ibrohim kanggo ngadepi kaume, isun ngangkat sopo hang sun karepi pirang drajate.saktemene pengeran riko moho bijaksono ugo moho ngerti.

## 6:84

Lan isun wes nganugrahaken Ishaq lan ya’qub nyanng yane (Ibrohim). nyang karone dewek-dewek wes sun weni pituduh. Lan nyang Nuh sakdurunge iku (ugo) wes isun weni pituduh lan marang separo teko keturunane (Nuh) yoiku Daud, Sulaiman, Ayyub, Yusuf, Musa. Harun, gediki iki isun nguweni balesan nyang wong wong hang kelakuane apik.

## 6:85

Lan Zakaria, Yahya, lan Ilyas, kabeh melbu wong wong kang sholeh.

## 6:86

Lan Ismail, Ilyasa’, Yunus, Luth. Siji-siji ne isun lebihaen drajate nang duwure umat (wong alam kabeh).

## 6:87

(Lan isun lebihaken ugo drajate) separu songko bapak bapake wong wong mau, turunane wongwong mau lan sedulure kabeh. lan isun wes milih wong wong mau (kanggo dadi nabi nabi lan rosul rosul) lan isun nuduhaen kabyeh nyang dalan hang kenceng,

## 6:88

Ikulah pituduhe Alloh, hang kambi pituduh mau Alloh nguweni pituduh nyang sopo hang di karepaken yane (Alloh) antrane kaulone. kadung wong wong mau nyekutukaen Alloh mesti entek songko wong-wong mau ganjaran kelakuan hang wes dilakoni.

## 6:89

Ikulah wong wong hang wes isun weni nyang wong wong mau kitab, hikmat (pemahman agomo) lan kenabiyan. Kadung wong wong (Quraisy) iku ngingkari (hang telung macem iku) mongko temenan isun arep nyerahaken nyang kaum hang siji sjine seng tau ngingkari yane.

## 6:90

Wong-wong mau ikulah wong-wong hang di weni pituduh kambi Alloh, mongko tutno pituduh wong wong mau. ucapno: isun seng jaluk upah nyang riko nyampekno Al-Qur’an.  Al-Qur’an iku seng lio mung pepiling kanggo sekabehe umat.

## 6:91

Lan wong wong mau seng ngormati Alloh kambi penghormatan hang sejatine, pas wong wong mau ngucap: Alloh seng ngedunaken paran paran nyang menungso”. Ucapno: sopo hang ngedunaken kitab (Taurot) hang di gowo kambi Musa kanggo sinar lan pituduh kanggo manungso. Riko dadikaen kitab iku lembyar lembyar kertas hang riko katonaken (separone) lan riko sengidakaen separo gedine, ale wes diajaraken nyang riko paran hang riko lan bapak bapk riko seng weruh (yane). Ucapno: Allohlah (hang ngedunaken)” terus (sakmarine riko nyampekaken Al-Qur’an nyang wong wong mau) genengno wong wong mau memengan kambi kesesatan. [^276]

[^276]: Omongan “jarno wong wong mau dolanan nang jerune kesesatan yoiki kanggo sindiran nyang wong wong mau koyo koyo wong wong mau di delng mageh lare lare hang durung due akal

## 6:92

Lan iki (Al-Qur’an) yoiku kitab wes sun ndunaken hang di berkati, beneraken kitab kitab hang (dindunaken) sakdurunge [^277] lan supoyo riko nguweni pepiling nyang (penduduk)ummul quro (Mekkah) lan wong wong hang nang jobone daerae, wong wong kang iman nyang ononne keuripan akhirat mesti iman nyang yane (Al-Qur’an), lan wong wong mau mesti ngrekso sembahyange.

[^277]: Yoiku kitab kitab lan lembaran lembaran hang di dunaken sakdurunge Al-Qur’an

## 6:93

Lan sopo hang lebih zalim ketimbyang wong hang gawe ngapusi nyang Alloh utowo hang ngomong: wes di wahyukan nyang isun, ale seng ono hang di wahyukaen sitik baen nyang yane.lan wong hang ngomong: isun arep ngedunaken koyo paran hang wes di ndunaken Alloh. Medeni temenan sekirane riko weruh pas wong wong hang zolim (ono) nang jerune lorone sakaratul maut, ale malikat mentung kambi tangane(kambi ngomong): “tokno nyawane riko dino iki riko di bales kambi sikso hang kari ngenes,kerono riko bolak balik ngomong nyang Alloh (omongan)hang seng bener lan (kerono)riko mesti ladyak nyang ayat-ayate Alloh.

## 6:94

Lan saktemene riko kabeh teko nyang isun (Alloh) siji siji koyo riko isun dadikaen awale lan riko tinggalaken nyang buri riko (nang dunyo) paran hang wes sun weni nyang riko, lan isun seng weruh kambi riko nguweni safaat hang riko songko. Sejatine wong wong mau iku koncone pengeran antarne riko. Temen wes putus (taline)antarane riko lan wes ilyang songko riko paran baen kang bengen riko anggep (koncone Alloh).

## 6:95

Saktemene Alloh nyukulaken wiji tanduran tanduran lan wijine woh-wohan. Alloh ngetokaken hang urip songko kang mati lan ngetokaken kang mati songko kang urip ( kang nduweni sipat sipat) gediki yoiku Alloh. Mongko apuo riko mageh mlengos?

## 6:96

Iyane (Alloh) ngatokaken waktu isuk lan dadikaen bengi kanggo ngaso, lan (dadikaken) serngenge lan bulan kanggo itungan. ikulah pestene Alloh hang moho kuwat ugo moho ngerti.

## 6:97

Lan Alloh lah hang dadikaen bintang bintang kanggo riko supoyo riko dadikaen yane pituduh nang jerune peteng nang darat utowo laut. saktemene isun wes jelasaken tondo tondo agunge (Alloh) nyang wong wong hang ngerti.

## 6:98

Lan Alloh lah hang nyiptakaen riko songko awake dewek mongko [^278] (kanggo riko ono panggonan tetep lan panggonan sengidyan [^279] saktemen wes sun jelasaen tondo tondo kebeneran isun nyang wong wong hang ngerti.

[^278]: Maksude: Adam as

[^279]: Antarane poro mufasirin ono hang ngomong sejatine kang di karepaken panggonan tetep yoiku belung wekasi bapak lan panggonan sengidyan yoiku rahime ibu. lan ono ugo hang ngomong sejatine panggonan tetep yoiku nang duwure bumi pas menungso mageh urip lan panggonan sengidyan yoiku nang jeru bumi (kubur) pas menungso wes mati.

## 6:99

Lan Alloh lah hang ngedunaen banyu udyan songko langit terus isun (Alloh) cukulaen kambi banyu mau sekabehe macem macem wit-witan, mongko isun ngetokaen songko wit-witan iku mau tanduran kang ijo, isun tokaen songko tanduran ijo mau wiji kang akeh lan teko mancunge kurma delolor pang pang hang metu. Lan kebunan anggur lan (isun tokaen ugo) zaitun lan delimo hang podo lan kang seng podo. Delengen buahe pas Wite kang nguwoh, lan (delengen ugo) matenge. Saktemene koyo kang gediki iku ono tondo tondo (kuosone Alloh) kanggone wong wong kang iman.

## 6:100

Lan wong wong mau (wong wong musrik) dadikaen jin iku konco kanggo Alloh, ale Alloh lah hang nyiptakaen jin jin mau, lan wong wong mau gubyab (kambi ngomong) sejatine Alloh duwe lare lanang lan wadon tanpo (ono dasare) ilmu pengetahuan [^280] moho suci Alloh lan moho duwuwr songko sifat sifat hang di gambaraken.

[^280]: Wong wong kang ngomong sejatine Alloh duwe lare koyo wong Yahudi ngomong Uzair anak lanange Alloh lan wong wong musyrikin ngomong malaikat anake Alloh.wong wong mau ngomong gediki saking gobloke yane

## 6:101

Alloh kang dadikaen langit lan bumi klendi ceritane kadung Alloh duwe lare, ale Alloh seng nduwe bojo. Lan Alloh dadikaen paran baen lan Alloh ngerti paran baen.

## 6:102

(Hang duwe sipat sipat kang) gedu iku yoiku Alloh pengeran riko, seng ono pengeran (kang wajib di sembah) sakliane Alloh dadikaken paran baen. Mongko sembahen. Lan Alloh yoiku kang jogo nang paran baen.

## 6:103

Alloh seng biso di deleng kambi moto. Sedeng Alloh biso deleng sekabehe kang dideleng iku. Lan Alloh kang moho lembut ugo moho ngerti.

## 6:104

Saktemen wes teko songko pengeran riko bukti bukti kang jelas, mongko sopo wonge deleng (kebeneran iku) [^281] mongko (manfaate) kanggo awake dewek. Lan sopo wonge picek (seng deleng kebeneran iku) mongko bahayane balik nang yane, lan isun (Muhammad) temenan baen duduk kang jogo riko

[^281]: Maksude yoiku sopo wonge ngerti kebeneran lan ngelakoni penggawean sholeh ugo oleh pituduh mongko riko wes sampek duwure seneng.

## 6:105

Gediku iku isun bolan-baleni ayat-ayat isun supoyo (wong wongkang iman oleh pituduh) lan kang pungkasane wong wong musrik ngomong: riko wes nyinauni ayat ayat iku (teko Ahli Kitab). Lan supoyo isun jelaskaen Al-Qur’an iku nyang wong wong kang ngerti.

## 6:106

Tutno paran kang wes di whyukaen nyang Alloh teko pengeran riko sengono pengeran sakliane Alloh lan mlengoso songko wong wong musrik.

## 6:107

Lan kadung Alloh ngarepaken mesti wong wong mau seng nyekutukaen Alloh. Lan isun seng dadikaen riko kang jogo kanggo wong wong mau lan riko temenan baen duduk kang jogo kanggo wong wong mau.

## 6:108

Lan ojo riko misuhi sembahan sembahan kang wong wong mau sembyah sakliane Alloh, kerono wong wong mau engko arep misuhi Alloh sampek waleh tanpo pengetahuan. Gediki iki isun dadikaen saben umyat nganggep apik kelakuane wong wong mau.terus nyang pengeran mau balike. Terus pangeran Alloh nguweni kabyar nyang wong wong mau paran kang bengen dilakoni.

## 6:109

Wong wong mau sumpah nganggo arane Alloh kambi temenanan sejatine temen kadung teko nyang wong-wong mau ayat (mukjizat) mesti wong wong mau iman nyang Alloh. Ucapno temenan mukjizat mukjizat iku mong ono sandinge Alloh. Lan paran kang duduhaken nyang riko sejatine kadung mukjizat iku teko wong wong mau seng arep iman. [^282]

[^282]: Maksude: wong wong musrik sumpah sejatine kadung teko songo Alloh mukjizat wong wong mau arep iman, kerono iku wong wong muslimin nagrepaen nabi supoyo Alloh ngedunaen mukjizt kang di karepi. mongko Alloh nolak pengarepane wong wong mukmin iku kambi ayat iki.

## 6:110

Lan (semono ugo) isun mlengosaken ati lan pendelenge wong wong mau koyo wong-wong mau dorong tahu iman nyang yane (Al-Qur’an) pas awale, lan genengno wong-wong mau bingung nyang jerone kesasar kang temen.

## 6:111

Kadung sekirane ingsun (Gusti Alloh) ngedunaken malaikat nyang wong wong iku kabeh,lan wong wong hang wes mati ngomong kambi wong wong iku kabeh lan insun (Gusti Alloh) kumpulaken (ugo) sekabehe paran baen nyang ngarepe wong wong iku kabeh [^283] mesti wong-wong iku kabeh seng (ugo) arep iman, kejobo kadung Alloh ngarepaken. Tapi akehe wong-wong iku kabeh seng ngerti.

[^283]: Maksude: kanggo dadi saksi sejatine Muhammad SAW rosululloh

## 6:112

Lan gediku iku insun (Gusti Alloh) dadekaen kanggo saben saben nabi iku musuh, yoiku syaitan-syaitan (songko jenis) menungso lan (songko jenis) jin separo wong-wong iku kabeh bisikaen nyang separo kang lio omongan-omongan kang apik apik kanggo gubyabi (menungso) [^284] . Kadung pengeran riko ngarepaken mesti heng ngelakoni hang gediku-ikau. Mongko genengno wong-wong iku kabeh lan paran hang wong-wong iku kabeh ono-onokaen.

[^284]: Maksude: syaitan syaitan jenis jin lan jenis menungso ngusahaen ngapusi menungso supoyo seng iman nyan nabi

## 6:113

Lan (ugo) supoyo ati cilik wong-wong hang seng iman nyanng keuripan akhirat condong nyang bisikane iku/ syaitan, wong-wong iku kabeh ngroso demen nyang yane lan supoyo wong-wong iku kabeh ngelakoni paran hang wong-wong iku kabeh (syaitan) lakoni.

## 6:114

Mongko opo pantes isun golet hakim sakliane Gusti Alloh, ale Gusti Alloh lah hang wes ngedunaken kitab (Al-Qur’an) nyang riko kambi terperinci? Wong-wong iku kabeh hang wes isun tekakaen kitab nyang wong-wong iku kabeh, wong wong iku kabeh ngerti sejatine Al-Qur’an iku di dunaken songko pengeran riko kelawan bener. Mongko riko ojo pisan-pisan kelebu wong kang mamang.

## 6:115

Wes sampurno kalimate pengeran riko (Al-Qur’an) yaiku kalimat kang bener lan adil. seng ono hang biso ngerubyah kalimat-kalimate mau. Lan Gusti Alloh lah hang moho ngrungu ugo moho ngerti.

## 6:116

Lan kadung riko ngetutaen akehe wong-wong hang nang duwur bumi iki, mesti wong-wong iku kabeh arep nyasaraken riko songko dalane Alloh. Wong-wong iku kabeh seng lio mong ngetutaen sangkaane dewek, lan wong wong iku kabeh seng lio mong gelakoni gubyab (nyang Alloh). [^285]

[^285]: Koyo ngalalaken mangan paran paran hang wes di haramaen Alloh lan ngaramaen paran paran hang wes di halalen Alloh nyeksine sejatini Alloh duwe lare.

## 6:117

Saktemene pengeran riko, yoiku hang moho ngerti nyang wong hang kesasar songko dalane yane. Lan Gusti Alloh lah hang moho ngerti nyang wong-wong kang oleh pituduh.

## 6:118

Mongko panganen kewan-kewan (hang halal) hang di sebutaen asmone Gusti Alloh nalikane mbeleh, kadung riko iman nyang ayat-ayate.

## 6:119

Apuo riko seng gelem mangan (kewan-kewan hang halal) kang disebutaen asmone Gusti Alloh nalikane mbeleh, ale saktemene Alloh wes jelasaen nyang riko paran hang diharamaen yane marang riko, kejobo paran hang kepekso riko pangan. Lan saktemene akehe (songko menungso) bener-bener arep nyasaraken (wong lio) kambi hawa nafsune wong-wong iku kabeh tanpo ngerti. Saktemene pengeran riko lah hang moho ngerti wong-wong hang kebacut.

## 6:120

Lan tinggalen doso hang katon lan kang sengidyan. Saktemene wong-wong hang ngelakoni dosa besok arep diweni balesan (pas dino kiamat) disebabaen paran hang wong-wong iku kabeh wes ngelakoni.

## 6:121

Lan ojo riko mangan kewan-kewan hang seng di sebut asmone Gusti Alloh nalikane mbeleh [^286] . Saktemene penggawean hang koyo iku yoiku pengawean fasik. Saktemen syaitan iku bisikaen nyang konco-koncone supoyo wong-wong iku kabeh ngengkel riko. Lan kadung riko ngetutaen wong wong iku kabeh saktemene riko mseti dadi wong wong hang musrik.

[^286]: Yoiku: kambi nyebut jenenge sakliani Alloh.

## 6:122

Lan opo wong hang wes mati [^287] terus isun (Gusti Alloh) uripaen lan sun weni cahaya hang padang, hang kambi cahaya iku iyane biso melaku nang tengah tengah menungso (masyarakat) iku podo kambi wong hang kahananen ono nang jeru peteng hang sepisan baen seng biso metu teko yane? gediku iku isun dadikaen wong kang kafir iku mandeng apik nyang hang wes wong-wong iku kabeh lakoni.

[^287]: Maksude yoiku: wong hang wes mati atine yoiku wong wong kafir lan sakliane

## 6:123

Lan gediki iki isum anakaen nyang saben saben negri bencoleng bencoleng kang gedi supoyo wong wong iku kabeh nge; lakuni gubyab nang jeru negri iku. lan wong wong iku kabeh seng memperdayakan awake dewek. Sedang wong wong iki kabeh seng sadar.

## 6:124

Kadung teko paran baen ayat nyang wong-wong iku kabeh, wong-wong iku kabeh ngomong: isun seng arep iman sehinggo diweni nyang isu hang podo kambi paran hang wes diweaken nyang poro utusan Alloh. Gusti Alloh paling ngerti nang ndi baen riko manggon tugas kerosulan. Wong-wong kang dosa besok arep diweni kehinaan nyang sandinge Alloh lan sikso hang abot disebabaen bolak-balik gawe sandupoyo.

## 6:125

Sopo wonge hang Alloh karepaen arep ngeweni nyang yane pituduh, mesti Gusti Alloh jembaraken dodone kanggo (meluk agomo) Islam. Lan sopo wonge hang di karepaen Alloh kesasare mesti Alloh dadikaen dodone sesek ugo ciut, koyo-koyo arep menek nyang langit. Gediku iku Alloh ngeweni sikso nyang wong-wong hang seng iman.

## 6:126

Lan iki lah dalane pengeran riko (dalan) hang kenceng. Saktemene isun (Alloh) wes jelasaen ayat-ayat (ingsun) nyang wong-wong hang biso juwut pelajaran.

## 6:127

Kanggo wong-wong iku kabeh (di siapaen) Darussalam/surgo pas sanding pengerane. Lan Gusti Alloh lah pelindung wong-wong iku kabeh disebaben amal-amal apik hang bola-balik wong-wong iku kabeh lakoni.

## 6:128

Lan (ilingo) dinone pas Alloh ngumpulaen wong-wong iku kabeh (lan Alloh dawuh): hee golongane jin (syaitan) saktemene riko wes akeh (nyasaraken) menungso” terus ngomong konco-koncone wong-wong iku kabeh teko golongane menungso:” he pengeran isun saktemene separo songko isun wes arep seneng songko separo (hang lio) lan ingsun kabeh wes sampek nyang waktu hang wes riko tentukaen kanggo kene. Alloh dawuh: “ Neroko iku lah panggonan meneng riko sedang riko saklawase nyang jerune, kejobo kadung Alloh ngarepaen (hang lio)”. [^288] Saktemene pengeran riko hang moho bijaksana ugo moho ngerti.

[^288]: Maksude syaitan wes sukse ngridu menung so sampek menungso negtutaen perintah perintah lan pitudu pituduhe lan menungsu wes oleh hasil keenakan keenakan dunyowi kerono ngetutaen sandupoyone syaitan

## 6:129

Lan gediku iku ingsun (Gusti Alloh) dadikaen separo wong-wong hang zalim iku dadi konco kanggo separo hang lio disebabaen paran hang wong-wong iku kabeh usahakno.

## 6:130

Hei golongane jin lan menungso, opo durung teko nyang riko kabeh rasul-rasul teko golongane riko dewek, hang nyampekaen nyang riko ayat-ayat isun lan nguweni pengiling-iling nyang riko marang kecaruke pas dino iki? Wong wong iku kabeh jawab: “ ingsun kabeh dadi saksi marang awak isun dewek. Keuripan dunyo wes ngapusi wong-wong iku kabeh lan wong-wong iku kabeh dadi saksi nyang awake dewek. Sakbenere wong-wong iku kabeh yoiku wong-wong hang kafir.

## 6:131

Hang gediku-iku yoiku kerono pengeran riko seng ngentekaen kota-kota kambi nganioyo, padahal penduduke nang jerune iku podo lali. [^289]

[^289]: Maksude: penduduk kots seng arep di sikso,sakdurunge di utus rasul hang arep ngeweni peringatan nyang wong wong iku kabeh.

## 6:132

Lan dewek-dewek wong oleh drajat-drajat (seimbang) kambi paran hang dilakoni yane. Lan pengeran riko seng lengah kambi paran hang wong-wong iku kabeh lakoni.

## 6:133

Lan pengeran riko moho sugih, ugo duwe kewelasan. Kadung Gusti Alloh ngarepaken mesti iyane ngentekaken riko lan ngganteni kambi sopo hang wes dikarepaken yane, sakwesi riko (entek) koyo Gusti Alloh wes dadikaen riko songko keturunan wong-wong liyo.

## 6:134

Saktemene paran-paran hang di janjikaken nyang riko mesti teko. Lan riko sepisan-pisan seng sanggup nolak.

## 6:135

Ucapno: “He kaum isun, lakonono sak mampu [^290] riko, saktemene isun yo ngelakoni (ugo). Besok riko arep ngerti sopo wonge (antarane kene) hang arep oleh hasil hang apik nyang dunyo iki [^291] . saktemene wong-wong hang zalim iku seng arep oleh untung (urip seneng)

[^290]: Artine: tetep nang jeru kafire riko koyo baen isun tetep nang jeru keIslaman isun

[^291]: Maksude: Alloh dadikaen dunyo koyo panggoanan golet akibat (hasil) hang Apik yoiku seneng nang akhirot

## 6:136

Lan wong-wong akeh iku dadiaken kanggo Alloh siji bagian songko tanduran lan angonan hang wes didadekaken Gusti Alloh, terus wong-wong iku kabeh ngomong pas kambi sangkaane wong-wong iku kabeh: “ iki kanggo Alloh lan Iki kanggo patung patung ingsun. Mongko sesajen-sesajen hang dienggo kanggo patung-patung wong-wong iku kabeh seng sampek nyang Alloh lan sesajen hang dienggo kanggo Alloh mongko sesajen iku sampek nyang patung-patung wong-wong iku kabeh. [^292] Kari elek ketetapane (hukume) wong-wong iku kabeh.

[^292]: Nurut hang di riwayataen sejatine hasil tanduran lan kewan angon hang wong wong iku kabeh di enggo kanggo Alloh.wong wong iku kabeh kanggo ngeweni panganane wong wong kafir,wong wong miskin lan ndunduman amal social lan hang di enggo kanggo patung patung di weaken penjogo penjogo patung iku,paran hang di cawisi kanggi patung patung seng keno di weaken nyang fakir miskin lan mal social.sedang separu hang di cawisaen kanggo Alloh (fakir miskin lan amal social)iso diwehno nyang patung patung iku. kebiasaan koyo gediki iki temen di kutuk Alloh.

## 6:137

Lan gediku iku pemimpin-pemimpin wong-wong iku kabeh wes dadikaken akehe songko wong-wong hang musrik iku nganggep apik mateni lare-lare ne wong-wong ikukabeh. Kanggo ngentekaen wong-wong iku kabeh lan kanngo ngaburaken kanggo wong-wong iku kabeh agamone [^293] . Lan kadung Alloh ngarepaen masti wong-wong iku kabeh seng kiro ngelakoni, mongko tinggalen wong-wong iku kabeh lan paran hang wong-wong iku kabeh ono-onokaken.

[^293]: Seprune wong arob iku yoiku milu syariat Ibrohim, Ibrohim as wes di perintah Alloh ngorbanaen larene Ismail, terus penggede pengede agomo wong wong iku kabeh ngilangi pengertian kurban iku. Sehinggo wong wong iku kabeh oleh nancepaen nyan pengikut penngikute roso ngangep apik mateni lare lare wong wong iku kabhe kambi alasan nyedekaen awak nyan Alloh ale alsan han saktemen yoiku kerono wedi melarat lan wedi ternoda.

## 6:138

Lan wong-wong iku kabeh ngomong; [^294] iki lah kewan angon lan tanduran hang dicegah seng oleh dipangan kejobo wong hang hon karepaen nurut sangkaane wong-wong iku kabeh. Lan ono kewan ternak hang di haramaen numpaki, lan kewan angon hang wong-wong iku kabeh seng nyebut asmone Alloh pas waktu mbeleh [^295] , kerono gawe-gawe gubyab marang Alloh, mbesok Gusti Alloh arep bales wong-wong iku kabeh marang paran hang bolak-balik wong-wong iku kabeh ono onokaen.

[^294]: Yoiku: wong wong iku kabeh mesti nentukaen kewan kewan kaggo pujaan lan kewan kewan iki mong oleh di pangan kambi wong wong tertentu tok.

[^295]: Maksude yoiku kewan kewan hang di beleh kanggo patung

## 6:139

Lan wong-wong iku kabeh ngomong : “Paran hang nang jeru weteng kewan iki [^296] yoiku khusus kanggo wong lanang isun lan diharamaen kanggo wong wadon isun, lan kadung hang nang jeru weteng iku babaran mati mongko wong lanang lan wadon podo-podo oleh mangan. Mbesok Gusti Alloh arep mbales nyang wong-wong iku kabeh marang ketetepane wong-wong iku kabeh. Saktemene Gusti Alloh moho bijaksan ugo moho ngerti.

[^296]: maksude yoiku :kewan kewan angon hang sen oleh ditumpai koyo bahiirah lan saaibah

## 6:140

Saktemen rugi gedi wong-wong hang mateni anak-anake kerono goblok krono seng weruh [^297] . Lan wong iku kabeh ngaramaen paran-paran hang Gusti Alloh wes nguweni rizqi nyang wong iku kabeh kambi semato-semato ngelakoni goroh nyang Gusti Alloh. Saktemen wong-wong iku wes kesasar, lan heng oleh pituduh.

[^297]: Sejatine Alloh lah hang ngeweni rizqi nyang hamba hambane.

## 6:141

Lan Gusti Alloh lah hang dadikaen tanduran-tandurang hang merambat lan hang seng merambat, uwet kurmo, tanduran-tanduran hang mace- macem uwohe, zaitun lan dlimo hang podo (bentuk lan warnane) lan seng podo (bentuk lan rasane). Panganen songko buahe (hang macem-macem iku) kadung yane nguwoh, lan bayaren hake pas dino panen hasile (kambi ngetokaen zakate) lan riko ojo jor-joran. Sakteene Gusti Alloh seng demen kambi wong hang jor-joran (boros).

## 6:142

Lan antarane kewan angon iku ono hang didadikaken kanggo nguwot lan ono hang kanggo dibeleh. Panganen songko rizqi hang wes diweni Alloh nyang riko kabeh. Lan riko ojo ngetutaken jangkah-jangkahe setan. Saktemen setan iku musuh kang nyoto kanggo riko.

## 6:143

Yoiku wolu kewan hang pasang-pasangan [^298] , sakpasang teko wedus [^299] lan sakpasang teko embek [^300] . Ucapno : Opo hewan loro hang lanang hang diharamaken Alloh, utowo loro hang wadon, utowo hang ono nang jeru wetengan wadon loro? terangno nyang isun kambi dasar ilmau kadung riko kabeh wong-wong kang bener.

[^298]: Artine petang pasang yoiku sakpasang biri biri sakpasang wedus sakpasang unto sakpasang sapi

[^299]: Maksude: wedus lanang lan wedus wadon.

[^300]: Maksude: mbek lang lan mbek wadon.

## 6:144

Lan sakpasang songko unto lan sakpasang songko lembu. Ucapno opo hang lanang loro hang diharamaen utowo hang wadon loro utowo hang ono nang jero wetengan loro wadone, opo riko weroh pas waktu Gusti Alloh netepaen iki kanggo riko? mongko sopo wonge hang paling zalim dibandingaken kambi wong-wong hang gawe-gawe gubyab marang Alloh kanggo nyasaraken menungso tanpo ilmau? saktemene Alloh seng ngeweni pituduh nyang wong wong zalim.

## 6:145

Ucapno: Isun heng nemu nang jeru wahyu hang diwahyukaen nyang isun, paran baen hang diharamaen kanggo wong hang arep mangan yane, sakliane kadung panganan rupo batang utowo getih hang mili utowo daging babi. Kerono saktemene kabeh iku kotor utowo fasek. Utowo kewan hang dibeleh kerono asmo liyane Gusti Alloh. Sopo wonge hang pas kahanan kepokso pas riko seng ngarepaken durokoni Alloh, lan seng (ugo) ngeliwati wates mongko saktemene pengeran riko moho nyepuro ugo moho welas.

## 6:146

Lan nyang wong-wong Yahudi Sun haromaen kabeh kewan hang duwe kuku. [^301] Lan songko sapi lan wedus isun haromaen marang wong iku kabeh lemon songko karone kewan ikau, sakliane lemon hang nemplek nyang boyok karone utowo hang nang weteng lan usus, utowo hang campur kambi belong. Gediku iku ingsun Alloh ngukum wong-wong iku kabeh disebabaken durhakane wong-wong iku kabeh. Lan saktemene ingsun yoiku moho bener.

[^301]: Hang di karepaen kambi kewan duwe kuku nang kene yoiku kewan kewan yang driji drijine seng pedot antarane hang siji kambi hang lio. koyo: unto itik banyak lan liane. sepurone ahli tafsir ngartikaen kambi kewan kewan kang duwe kuku siji yoiku jaran keledai lan laiane.

## 6:147

Mongko kadung wong-wong iku kabeh ngapusi riko, ucapno: pengeran riko iku nduwe rahmat hang werok. Lan siksane seng biso ditolak songko kaum kang doso.

## 6:148

Mong wong hang nyekutukaen pengeran arep ngomong: Kadung Gusti Alloh ngarepaen mesti isun lan babak-bapak isun seng nyekutukaen yane (Gusti Alloh). Lan seng (ugo) ison seng ngaramaen perkoro paran baen. gediku ugo wong-wong hang sakdurunge wong-wong iku kabeh wes gubyababi (poro rosul) sampek wong-wong iku kabeh ngerasakaken siksone ingsun. Ucapno ;” Riko heng ngetutaen kejobo ing sangkaan tok. Lan riko seng lio mong ngelakoni gubyab.

## 6:149

Ucapno: Gusti Alloh nduwe hujjah hang ceto ugo kuat. Mongko kadung Gusti Alloh ngarepaen mesti nguweni pituduh nyang riko kabeh.

## 6:150

Ucapno: Gowoen merene saksi-saksi riko kabeh hang biso nyakseni sejatine Gusti Alloh wes ngaramaken (panganan hang riko) haramaen iki, kadung wong iku kabeh nyakseni mongko ojo riko milu (ugo) dadi saksi bareng wong iku kabeh lan ojo sampek riko ngetutaen hawa nafsune wong-wong hang ngapusi ayat-ayat ingsun, sedeng wong iku kabeh nyekutukaen pengerane.

## 6:151

Ucapno: Ayo merinio, arep sun wacakaen paran-paran hang diharamaen nang riko kambi pengeran riko, yoiku ojo riko nyekutukaen paran baen nyang Gusti Alloh lan riko ngelakonono apik marang wong tuwek loro emak lan bapak. Lan ojo riko mateni anak-anak riko kerono wedi melarat. Insun Gusti Alloh hang nguweni rizqi nyang riko lan nyang wong iku kabeh. Lan riko ojo marek-marek nang kelakuan hang olo, rupo hang katon diantarane utowo hang sengidan. Lan riko ojo mateni jiwo hang diharanmaen Gusti Alloh (mateni) kejobo kambi paran (sebab) hang bener [^302] . Gediku iku hang diperintahaen kambi pengeran riko nyang riko supoyo riko mahami.

[^302]: Maksude hang dibeneraken kambi syara’ koyo qi shis mateni wong murtad rajam lan liane

## 6:152

Lan riko ojo marek-marek bondone lare atim kejobo kambi coro hang paling manfaati, sehinggo sampek yane gedi. Lan sempurnakno takeran lan timbangan kanti adil. Insun Gusti Alloh seng mikulaen beban nyang suwijine wong kejobo sakkadar kesanggupane. Lan kadung riko ngomomg mongko biso o riko ngelakoni adil masio iyane iku dulur riko [^303] . Lan tuhonono janine Gusti Alloh [^304] hang gediku iku di perintahaen Gusti Alloh nyang riko supoyo riko eleng.

[^303]: Maksude ngomongaen hang sakbenere masio ngerugekaen kaum sedulure dewek

[^304]: Maksude tuhonono kabeh perintah perintae yane.

## 6:153

Lan sejatine (hang sun perintahaen) iki yoiku dalan isun hang kenceng mongko miluo riko lan ojo riko milu dalan-dalan (hang lio) [^305] kerono dalan-dalan liyo misahaken riko songko dalane Gusti Alloh. Hang gediku iku diperintahaen Alloh nyang riko supoyo riko taqwa.

[^305]: Maksude: ojo riko milu agomo agomo lan kepercayaan hang lio songko Islam. mujahid ngartikaen as subul kambi sekabehe macem bid’ah lan dalan dalan hang seng bener

## 6:154

Terus ingsun (Gusti Alloh) wes nguweni Al-Kitab (Taurot) nyang Musa kanggo nyempornakaen (nikmat ingsun) nyang wong hang ngelakoni keapikan lan kanggo njelasaken kabeh perkoro lan kanngo pituduh lan rahmat, supoyo wong iku kabeh iman (sejatine) wong-wong iku kabeh arep nemoni pengerane.

## 6:155

Lan Al-Qur’an iki yoiku kitab hang sun ndunaen, hang diberkati. Mongko tutno yane lan taqwao supoyo riko diweni rahmat.

## 6:156

Ingsun Gusti Alloh (ngedunaen Al-Qur’an iku ) supoyo riko (seng) ngomong : Sejatine kitab iki mong didunaen nyang rong golongan [^306] tok sakdurunge ingsun, lan saktemne ingsun seng merhatikaen paran hang wong-wong iku woco. [^307]

[^306]: Yoiku: wong wong Yahudi lan Nasroni

[^307]: Di ndunaen Al-Qur’an kambi bahas arab supoyo wong wong musyrikin Mekkah seng biso ngomong sejatine wong wong iku kabeh seng duwe kitab kerono kitab hang di ndunaen nyang golongane yahudu lan nasroni di ndunaen nyang bahasa hang seng di weruhi wong wong iku kabeh.

## 6:157

Utowo supoyo riko (seng) ngomong: Saktemen kadung kitab iki didunaen nyang ingsun, mestilah ingsun hang paling oleh pituduh ketimbang wong iku kabeh. Saktemene wes teko nyang riko penejelasan hang nyoto songko pengeran riko, pituduh lan rahmat. Mongko sopo wonge hang paling zalim kambi wong hang ngapusi ayat-ayat Gusti Alloh lan mlengos teko yane? Besok ingsun Gusti Alloh arep nguweni balesan nyang wong-wong hang mlengos songko ayat-ayat ingsun kambi sikso hang elek disebaen wong wong iku kabeh bolak balik mlengos.

## 6:158

Hang wong-wong iku kabeh anten-anteni seng lio mong tekone malaikat nyang wong wong iku kabeh (kanggo nyabut nyowone wong iku kabeh) utowo tekone pengeran riko utowo tekone separone tondo-tondo pengeran riko [^308] . Pas dino tekone separone tondo-tondo pengeran riko seng kiro manfaat ugo iman salah sijine wong kanggo awake dewek hang durung iman sakdurunge iku, utowo (durung) ngelakoni keapikan pas waktu imane. Ucapno: Antenono kambi riko saktemen isun yo nganteni (ugo).

[^308]: Maksude separune tondo qiyamat yoiku terbite serngenge teko kulon

## 6:159

Saktemen wong-wong hang mecah belah agomo ne lan wong iku kabeh (kepecah) dadi pirang-pirang golongan [^309] seng ono sitik baen tanggung jawab riko (Muhammad) nyang wong-wong mau. Saktemen urusane wong iku kabeh mong (sekarepe) marang Gusti Alloh. Terus Alloh nguweni weruh nyang wong wong iku paran hang wes dilakoni.

[^309]: Maksude: sekabah golongan utowo agomo hang sesat lan nyimpang songko dalan haq.

## 6:160

Sopo wonge ngelakoni barang hang apik mongko kanggo yane (ganjaran) peng sepuluh amale. Lan sopo wonge hang ngelakoni amal elek mongko seng diweni balesan sakliane seimbang kambi kejahatane, sedeng wong iku kabeh sitik baen seng dianioyo (dirugikaen).

## 6:161

Ucapno: Saktemen isun wes diduduhi kambi pengeran isun nyang dalan hang kenceng yoiku agomo hang bener, agomone Ibrohim hang kenceng lan Ibrohim iku duduk kelebu wong-wong musyrik.

## 6:162

Ucapno: Saktemen sholat isun ibadah isun urip isun lan mati isun mong kanggo Alloh pengerane wong alam kabeh.

## 6:163

Seng ono kang nyekutukaen marang Gusti Alloh lan gediku iku hang di perintahaen nyang isun, lan isun yoiku wong hang awal nyerahaen awak (marang Alloh).

## 6:164

Ucapno: Opo isun arep goleti pengeran sakliane Gusti Alloh, ale Gusti Alloh yoiku pengeran kanggo sekabehane paran baen. Lan uro salah siji ne wong gawe duso kejobo bahayane balik nyang awake dewek. Lan siji wong hang duso seng arep mikul dosone wong lio. Terus marang pengeran riko balik lan arep di weni kabar nyang riko paran hang riko selisihaken.

## 6:165

Lan Gusti Alloh lah hang dadikaen riko penguasa-penguasa nang bumi lan Gusti Alloh ngangkat separune riko nduwure separone (hang lio) pirang-pirang drajat, kanggo nguji riko kambi paran hang diwehaen nyang riko. Saktemen pengeran riko gancangan sikosne. Lan saktemene Gusti Alloh moho nyepuro ugo moho welas.

## 7:1

Alif laam miim Ṣād

## 7:2

(Al-Qur’an) Iki yoiku siji kitab hang didunaen nyang riko mongko ojo ono kerupekan nang jeru dodo riko kerono yane, supoyo riko nguweni peringatan kambi kitab iku (nyang wong kafir) lan dadi pelajaran kanggo wong-wong hang iman.

## 7:3

Tutno opo hang didunaen nyang riko songko pengeran riko lan ojo riko ngetutaen pemimpin-pemimpin sakliane yane [^310] , kari sitik riko juwud pelajaran songko yane (Al-Qur’an

[^310]: Maksude pemimpin pemimpin hang gowo riko marang kesasar

## 7:4

Pirang-pirang negri hang wes ingsun entekaen, teko sikso ingsun (nibanai penduduke) pas waktu wong iku kabeh ono nang jerune bengi, utowo pas waktu wong iku kabeh ngaso nang tengah dino.

## 7:5

Mongko heng ono sambat wong iku kabeh pas waktu teko nyang wong iku kabeh sikso isun kejobo ngomong: Saktemene ingsun yoiku wong-wong zalim.

## 7:6

Mongko saktemen ingsun (Gusti Alloh) arep nakoni umat-umat hang wes diutus Rosul-rosul marang wong-wong iku kabeh lan saktemen ingsun arep nakoni (ugo) Rosul-rosul (Ingsun).

## 7:7

Mongko saktemene arep Ingsun kabaraen nyang wong iku kabeh (paran-paran hang wes wong iku kabeh lakoni) sedeng Ingsun weruh (kahanane wong-wong iku kabeh) lan Ingsun sepisan-pisan seng adoh songko wong iku kabeh.

## 7:8

Timbangan pas dino iku yoiku kebeneran (keadilan). Mongko sopo wonge abot timbangan keapikane mongko wong iku kabeh kelebu wong-wong hang untung.

## 7:9

Lan sopo hang enteng timbangan keapiane, mongko ikulah wong wong hang ngrugikaen awake dewek disebabaen wong iku kabeh bolak balik ngingkari ayat-ayat Ingsun.

## 7:10

Saktemene Insun (Gusti Alloh) wes manggonaken riko kabeh nang duwur bumi lan Insun anakaen kanggo riko nang duwur bumi iku (sumber) keuripan. Kari sitik riko syukure.

## 7:11

Saktemene Ingsun (Gusti Alloh) wes nyiptakane riko (Adam) terus Ingsun bentuk awak riko, Ingsun ngomong nyang poro malaikat: Sujudo riko marang Adam, mongko wong iku kabeh sujud sakliane iblis. Iyane seng melebu wong hang sujud kabeh.

## 7:12

Alloh dawuh: Paran hang ngalangi riko kanggo sujud (marang Adam) pas waktu isun ngongkon riko? jawab iblis: isun luweh apik teko Adam. Riko gawe isun songko geni sedeng Adam ndiko gawe songko lemah.

## 7:13

Alloh dawuh: Muduno siro songko surgo, kerono siro seng patut nyombongaen awak nang jeru surgo mongko metu o saktemen siro kelebu wong-wong kang ino.

## 7:14

Iblis jawab: Wenono kesempatan isun [^311] . sampek waktu wong iku kabeh di tangekaen.

[^311]: Maksude: ojo isun lan ank cucu isun di pateni sampek dino qiyamat sehinnggo isun duweni kesempatan gudo Adam lan anak cucune

## 7:15

Gusti Alloh dawuh: “saktemene siro kelebu wong iku kabeh hang di weni kesempatan.

## 7:16

Iblis jawab: Kerono riko wes ngukum isun kesasar. Isun bener-bener arep (ngalang-ngalangi) wong iku kabeh songko dalan riko kang kenceng.

## 7:17

Terus Isun arep nekoni wong iku kabeh songko ngarep lan songko burine wong iku kabeh, songko arah tengen lan songko arah kiwone wong iku kabeh. Lan ndiko seng arep nduweni akehe wong iku kabeh ngelakoni syukur.

## 7:18

Gusti Alloh dawuh : Metuo siro songko surgo minongko dadi wong kang ino ugo diusir. Saktemene sopo wonge nang antarne wong iku kabeh ngetutaen siro bener-abener isun arep ngebeki neroko jahanam kambi riko kabeh.

## 7:19

(Lan Gusti Alloh dawuh): “Hee Adam manggono riko lan bojoniro nang surgo ugo mangano riko jak loron (woh-wohan) nangdi baen hang riko demeni lan ojo riko kloronan mareki wit iki, mongko dadi sebabbe riko jakloron melebu wong wong hang zalim.

## 7:20

Mongko setan bisikaen pikiran jahat nyang Adam lan Hawa kanggo ngatokaen nyang karone barang hang ditutupi songko wong loro iku yoiku aurote. Lan setan ngomong: ‘Pengeran riko seng ngelarang riko songko mareki wit iki kejobo supoyo riko jak loron seng dadi malaikat utowo dadi wong hang langgeng (nang jeru surgo)

## 7:21

Lan iyane setan sumpah nyang jak Adam lan Hawa, saktemen isun yoiku kelebu wong kang nguweni nasehat marang riko keloronan.

## 7:22

Mongko setan bujuk nang karone (kanggo mangan woh iku) kambi sandupoyone nalikane jakloron mau wes ngerasakaen woh kayu iku, katon kanggo keloronan aurot-aurot e lan mulai jakloronan nutupi kambi godong godong surgo. Terus pengerane wong loro iku nyeluk nang karone: Opotoh isun sing ngelarang riko keloronan songko wit kayu iku lan isun ngomong nang riko saktemen setan iku musuh hang nyoto kango riko jak loron.

## 7:23

Adam lan Hawa ngomong : He pengeran kito, kito wes nganiyoyo awak dewek, lan kadung ndiko seng nyepuro kulo lan nguweni rahmat nyang kulo, mesti kulo kelebu wong-wong hang rugi.

## 7:24

Gusti Alloh dawuh : Muduno riko kabeh sparune riko dadi musuh sparune hang lio, lan riko duweni panggonan manggon (panggonan golet urip) nang duwur bumi lan seneng sampek waktu hang wes ditentukaen

## 7:25

Gusti Alloh dawuh : Nang bumi iku riko urip lan sangko bumi iku riko mati,lan songko bumi iku (ugo)riko arep ditangekaen

## 7:26

Hei anak Adam [^312]  saktemne insun (Gusti Alloh) wes ngedunaen nyang riko kelambi kanggo nutupi aurot riko lan kelambi apik kanngo pepaes, lan kelambi takwa [^313]  ikulah hang luweh apik. Hang gediku iku yoiku separo songko tondo tondone kuosone Alloh, mugo-mugo wong iku kabeh podo enget.

[^312]: Maksude yoiku umat menungso

[^313]: Maksude yoiku: bolak balik taqwa nyang Alloh

## 7:27

Hei anak Adam, ojo sepisan-pisan riko oleh diapusi kambi syetan koyo wes ngetokaen jak loro emak bapak riko songko surgo, siro nyoploki songko kloronan kelambine kanggo delengaen nyang jak loron aurote. Saktemen siro lan pengikut-pengikutiro deleng riko songko panggoan hang riko seng biso deleng wong-wong iku kabeh. Saktemene insun (Gusti Alloh) wes dadikaen setan-setan iku pemimpin-pemimpin kanggo wong wong hang seng iman.

## 7:28

Lan kadung wong-wong iku kabeh ngelakoni amal elek [^314]  wong iku kabeh ngomong: “Isu weruh mbah-mbah isun ngelakoni hang geidiku iku, lan Alloh ngongkon kito ngelakoni. Ucapno: “Saktemene Gusti Alloh seng ngongkon (ngelakoni) kelakuan hang elek, apuo riko nganak-nganakaen marang Alloh paran hang riko seng ngerti?

[^314]: Koyo: syirik, thawaf, byangkang nang sekitare ka’bah lan liane

## 7:29

Ucapno: Pengeran isun ngongkon ngelakokaen keadilan lan (ucapno) kencengono rai (awak) riko [^315]  nang saben sholat lan nyembaho nang Gusti Alloh kanti ikhlas manut riko nyang yane (Gusti Alloh). Koyo klendi Gusti Alloh wes nyiptakaen riko pas kawitane (gediki ugo) riko arep balik nyang yane.

[^315]: Maksude: tublek no perhatian riko marang sembahyang iku lan pusatno perhatian riko semata mata marang Alloh

## 7:30

Separone diweni Gusti Alloh pituduh lan separune ugo wes mesti kesasar kanggo wong iku kabeh. Saktemene wong iku kabeh dadikaen setan-setan tameng (wong iku kabeh) sak liane Alloh lan wong iku kabeh ngiro sejatine wong iku kabeh oleh pituduh.

## 7:31

Hai anak Adam, enggonen kelambiriko hang apik nang saben (melebu) masjid. [^316] Mangan lan ngumbio lan ojo ngeliwati wates [^317] saktemen Gusti Alloh seng demen nyang wong hang ngeliwati wates

[^316]: Maksude: saben saben arep mgelakoni sholat utowo thawaf sekitare ka’bah utowo ibadah ibadah kang lio

[^317]: Maksude: ojo ngeliwati wates kang di butuhuaen kanggo awak lan ojo ugo ngeliwti wates panganan kang dihalalaen

## 7:32

Ucapno: Sopo wong kang ngaromaen pepaes songko Alloh kang wes ditokaen yane kanggo kaulo-kaulone lan (sopo ugo hang ngaromaen) rezki kang apik? Ucapno:”Kabeh iku (dicawisaen) kanggo wong-wong kang iman nang jerune keuripan dunyo. Khusus (kanggo wong iku kabeh tok) pas dino qiyamat [^318]  . Gediku iku isun jelasaen ayat-ayat iku kanggo wong hang weruh.

[^318]: Maksude: pepaes pepaes songko Alloh lan panganan kang apik iku oleh di rasakaen nyang dunyo iki kambi wong wong iman lan wong wong seng iman sedeng nang akhirat kesok yoiku mong kanggi wong wong kang iman tok

## 7:33

Ucapno: “Pengeran isun mong ngaromaen kelakuan kang elek, masio kang katon utowo kang sengidan, lan kelakuan duso, ngelanggar hak menungso tanpo alasan kang bener (ngaramaen) nyekutokaen Alloh kambi paran baen kang Alloh seng ngedunaen hujjah kanggo iku, lan (ngaromaen) nganak-nganakaen marang Gusti Alloh paran kang seng riko ngerteni.

## 7:34

Saben-saben umat nduwe wates waktu [^319] mongko kadung wes teko waktune wong iku kabeh seng biso ngunduraen masio stik baen lan seng biso (ugo) ngajukaen.

[^319]: Maksude: saben saben bangsa nduwe bates waktu joyo lan ambruk

## 7:35

Hei anak-anak Adam, kadung teko nyang riko Rasul-rasul teko riko kang nyeritakaen nyang riko ayat-ayat isun mongko sopo wonge kang taqwa lan nganakaen ndandani, seng kiro ono kawatir marang wong iku kabeh lan seng (ugo) wong iku kabeh ngenes atine.

## 7:36

Lan wong-wong kang gorohaen ayat-ayat ingsun (Gusti Alloh) lan ngeladakaen awake marang insun wong iku kabeh kang manggo ono neroko. Wong iku kabeh saklawase nang jerune

## 7:37

Mongko sopo kang luweh zalim songko wong kang gawe-gawe goroh marang Gusti Alloh utowo nggorohaen ayat-ayate yane (Gusti Alloh)? Wong-wong iku arep oleh separu kang wes di tentukaen kanggo yane nyang jeru kitab (lauh mahfuz) sehinggo kadong teko nang wong-wong iku kongkona-kongkonan isun (malaikat) kanggo juwut nyowone (pas waktu iku) kongkonan isun takon: Nangdi (patung patung) kang biasa riko sembah sakliane Alloh? Wong-wong musyrik jawab : Patung-patung iku kabeh wes ilang songko insun lan wong iku kabeh ngakoni marang awake sejatine wong iku kabeh yoiku wong-wong kang kafir.

## 7:38

Alloh dawuh: melebu o riko kabeh nang jerune neroko bareng umat-umat jin lan menungso kang wes bengen sakdurunge riko, saben umat melebu (nang jero neroko). Riko nyabdo koncone (kang nyasaraen) sehinggo kadung wong iku kabeh melebu kabeh mongko ngomong wong-wong kang melebu sakteruse. [^320]  Nang antarne wong iku kabeh marang wong-wong kang melbu sulung. [^321]  Hei pengeran insun wong iku kabeh wes nyesataen insun, sebab iku tekakno marang wong iku kabeh sikso kang tikel-tikel songko neroko. Alloh dawuh saben-saben siji oleh (sikso) kang tikel-tikel, tapi riko seng ngerti.

[^320]: Maksude: konco koncone

[^321]: Maksude pimpinan pimpinan

## 7:39

Lan ngomong wong-wong kang melebu sulung nang antarne wong iku kabeh marang wong-wong kang melbu sakwose: Riko seng duwe kelebihan sitik baen marang isun, mongko rasakno siksaan kerono kelakuan kang wes riko lakoni.

## 7:40

Saktemen wong-wong kang nggorohaen ayat-ayat ingsun lan nyombongaken awake marang yane sepisan-pisan seng arep dibukaaken kanggo wong iku kabeh lawang-lawang langit [^322]  lan seng (ugo) wong iku kabeh melebu surgo, sehinggo kapan ono unto melebu nyang bolangane dom, [^323] gediku iku insun nguweni balesan nyang wongwong kang ngelakoni kejatan.

[^322]: Artine: dongo lan amal wong wong iku kabeh seng di trimo Alloh

[^323]: Artine: wong wong iku kabehseng kiro melbu surgo koyo seng kiro unto melbu nang bolongane dom

## 7:41

Wong-wong iku kabeh duwe kloso turu songko geni neroko lan nang duwure wong iku kabeh ono kemul (geni neroko) [^324]  gediku iku sun nguweni balesan nyang wong-wong kang zalim.

[^324]: Maksude: wong wong iku kabeh di kupengi nang jeru geni neroko

## 7:42

Lan wong-wong kang iman lan ngelakoni amal-amal kang soleh ingsun seng mikulaen kewajiban nyang awake wong siji kejabo mong kesannggupan yane. Wong-wong iku kabeh ikulah penghuni-penghuni surgo: Wong-wong iku kabeh saklawase nang jerone surgo.

## 7:43

Lan ingsun ngilangi sekabehe macem dendam kang ono nang jerune dodone wong iku kabeh. Mili nang ngisore wong iku kabeh kalen-kalen lan wong iku kabeh ngomong “sekabehe puji kanggo Gusti Alloh kang wes duduhi kito marang surgo iki lan isun sepisan-pisan seng arep oleh pituduh kadung Gusti Alloh seng nguweni pitiduh. Saktemen wes teko rosul-rosul pengeran isun kelawan gowo kebenaran lan diajak marang wong iku kabeh: Iku lo surgo kang diwarisaen nyang riko disebabbaen opo kang bengen riko lakoni.

## 7:44

Lan wong-wong kang manggon surgo nyelok marang wong-wong kang manggon neroko (kambi ngomong) saktemen kito sakbenere wes oleh paran kang penegran janjikaen nyang kito, mongko opo riko wes oleh kambi sakbenere opo (sikso) kang Pengeran riko janjikaen (marang riko)? wong wong iku kabeh (penduduk neroko) jawab: “Iyo” terus salah sijine wong ngomong (malaikat) ngumumaen nang antarne rong golonga iku “laknate Alloh diwakaen nyang wong-wong kang zalim.

## 7:45

(yoiku) wong-wong kang ngalang -ngalangi (menungso) songko dalane Gusti Alloh lan ngarepaen supoyo dalan iku dadi bengkong lan wong-wong iku kabeh kafir marang keuripan akhirat.

## 7:46

Lan nang antrane golongan loro (penghuni surgo lan neroko) ono wates. Lan nang duwure A’raaf (wates) [^325]  iku ono wong-wong kang ngenal saben-saben songko rong  golongan  iku  kelawan  tondo-tondo wong-wong iku kabeh, lan wong iku kabeh ngomong nyang penduduk surgo: “Salaamun  ‘alaikum” [^326]   wong-wong  iku kabeh durung ugo melebu, sedeng wong iku kabeh kepingin gancangan (melebu).

[^325]: Al-A‘rāf artine: panggonan kang duwur nang natarne surgo lan neroko

[^326]: Artine: mugo mugo Alloh ngelimpahaken ayem marang riko.

## 7:47

Lan kadung pandangane wong-wong iku kabeh dialihaen nang arah penghuni neroko wong-wong iku kabeh ngomong “hei pengeran isun ojo riko manggonaen kito barengan kambi wong-wong kang zalim iku.

## 7:48

Lan wong-wong kang nang duwur A’raff/bates nyelok pirang-pirang wong (pengarep-pengarepe wong kafir) kang wong iku kabeh kenal yane kambi tondo-tondone kambi ngomong: “Bondo kang riko kumpulaen lan paran kang bolak balik riko sombongaen iku seng kiro nguweni manfaat nyang riko

## 7:49

Wong-wong nang duwure A’raaf takon nang penghuni neroko kang riko wes sumpah sejatine wong-wong [^327]  iku kabeh seng biso oleh rahmate Gusti Alloh? (marang wong mu’min iku diucapaken) : melebu o riko nang jeru surgo seng ono kuwatir marang riko lan seng (ugo) riko ngenes atine

[^327]: Maksude: penghuni surgo

## 7:50

Lan penghuni neroko nyelok penghuni surgo: Wenono apuo nyang insun sitik baen banyu utowo panganan kang wes dirizekikaen nyang riko. Wong iku kabeh (penghuni surgo) jawab: saktemene Gusti Alloh wes ngaramaen nyang karone iku (ombenan lan panganan) marang wong-wong kafir.

## 7:51

(Yoiku) wong-wong kang dadikaen agomo wong iku kabeh kanggo memengan lan muyeban lan urip nang dunyo wes ngapusi wong-wong iku kabeh. Mongko pas dino (kiamat) iki ingsun ngelalikaen wong-wong iku kabeh koyo dene wong iku kabeh ngelalikaen ketumu nang dino iki. Lan (koyo dene) wong iku kabeh bolak-balik ngingkari ayat-ayat Isun.

## 7:52

Lan saktemen ingsun wes nekakaen suwiji kitab (Al-Qur’an) marang wong-wong iku kabeh kang ison wes jelasaen marang dasar kaweruh ingsun [^328] kerono dadi petunjuk pituduh lan rahmat  kanggo wong-wong kang iman.

[^328]: Maksude: marang dasra pengetahuan kami tentang paran kang dadi keapikane kanggo hamba hambane nang dunyo lan akhirat

## 7:53

Seng ono wong-wong iku kabeh nganten-ngateni  kejobo  (ngelakoni  kebeneran) Al-Qur’an iku pas dino tekane kebeneran cerito Al-Qur’an iku ngomong wong-wong kang  ngelalikaen  yane [^329]   sakdurunge  iku: Saktemen wes teko rasul-rasule pengeran isun gowo perkoro hang hak. Mongko opo ono kanggo kito nguweni safaat kang arep nguweni  safaat  kanggo  kito,  utowo  biso kito dibalikaen (nang dunyo) sehinggo kito biso ngelakoni amal kang lio songko kang wes  kito  lakoni.  Temen  wong-wong  iku kabeh wes bangkrut awake wong iku kabeh. Lan  wes  entek  songko  wong  iku  kabeh pengeran-pengeran kang wong iku kabeh anak-anakaen.

[^329]: Maksude: wong-wong whang seng amal kpoyo hang wes di garisaen kambi Al-Qur’an

## 7:54

Saktemene pengeran riko yoiku Gusti Alloh kang wes gawe langin lan bumi pas enem dino, terus Alloh nguwasani nang duwure Aras [^330]  iyane nutupi bengi kambi awan kang ngetutaen karigelis. Lan gawe ugo serngenge, ulan lan lintang-lintang, kabeh tunduk marang perintahe Gusti Alloh. Ilingo, nyiptakaen lan merintah iku hake Alloh. Moho suci Alloh pengerane sak alam dunyo.

[^330]: Manggon nang duwur aras yoiku sijine sifat Alloh kang wajib kito imani pdo kambi gedine Alloh lan kuosone

## 7:55

Dongo o marang pengeran riko kambi ngesoraen awak lan suoro kang edeng. saktemen Gusti Alloh seng demen wong wong kang ngliwati wates. [^331]

[^331]: Maksude: ngeliwati wates tentang kang di jaluk lan corone jaluk.

## 7:56

Lan ojo riko gawe rusak nang duwuur bumi sakwise (Gusti Alloh) ndandani. Lan dongo nyang Alloh kelawan roso wedi (seng kiro ditrimo) lan ngarep-ngarep (dikabulaken). Saktemene rahmate Alloh iku kang parek marang wong-wong kang ngelakoni apik.

## 7:57

Lan Gusti Alloh lah kang nyebul angin kanggo nggowo kabar seneng sakdurunge tekane rahmat yane (udyan) sehinggo kadung angine iku wes nggowo awan mendung sun eleh nang panggonan kang garing, terus isun dunaen udan nang daerah iku. Mongko isun ngetokaen kambi sebab iku macem macem who-wohan. koyo gedigu lah ingsun nangekaen wong-wong kang wes mati, mugo-mugo riko juwut pelajaran.

## 7:58

Lan lemah kang apik tanduran-tandurane cukul subur oleh ijine Gusti Alloh. Lan lemah kang seng subur, tanduran-tandurane mong cukul ngenes. Gediku iku isun baleni jelasaken tondo-tondo agunge (ingsun) kanggo wong-wong kang sukur.

## 7:59

Saktemene ingsun (Gusti Alloh) wes ngutus Nuh marang kaume, njor Nuh ngomong: Hai kaum isun sembahen Gusti Alloh, sepisan-pisan seng ono pengeran kanggo riko sakliane yane. Saktemen (kadung riko seng nyembah Alloh) isun wedi riko arep diweni siksone dino kang gedi (kiamat).

## 7:60

Pengarep-pengarepe  songko  kaume  Nuh ngomong: Saktemene ingsun nuleh riko ono jerune kesasar kang nyoto.

## 7:61

Nuh jawab: Hai kaum isun seng ono nyang isun kesesatan sitik baen tapi saktemene isun yoiku utusan songko pengerane sak alam dunyo.

## 7:62

Isun nyampekaen nyang riko amanat-amanat pengeran isun lan isun nguweni nasehat nyang riko. Lan isun weruh nyang Alloh paran kang seng riko ngerteni. [^332]

[^332]: Maksude: Isun ngrti hal hal kang seng katon kang seng oleh di ngerteni mong kambi dalan wahyu songko Allah.

## 7:63

Lan opo riko (seng percoyo) lan kaju sejatine wes teko nyang riko peringatan songko pengeran riko kambi lantaran siji wong lanang songko golangan riko myakne iyane nguweni peringatan nyang riko. Lan mugo-mugo riko taqwa lan supoyo riko oleh rahmat?

## 7:64

Mongko wong iku kabeh nggorohaen Nuh, terus isun nyelametaen Nuh lan wong-wong kang bareng yane nang jeru perahu. Lan ingsun (Gusti Alloh) nyilepaken wong-wong kang gorohaen ayat-ayat ingsun. Saktemen wong iku kabeh yoiku kaum kang picek (moto atine).

## 7:65

Lan (isun wes ngutus) marang kaum “Aad dulure wong iku kabeh nabi Hud, waktune siro ngomong: Hai kaum isun nyembaho nyang Alloh. Seng ono pengeran kanggo riko sakliane yane. Apuo riko seng taqwa nyang yane?

## 7:66

Pengarep-pengarep kang kafir songko kaume ngomong; “Saktemen kito bener-bener noleh nang riko ono jeru kahanan kurang akal lan saktemene kito anggep riko kelebu wong-wong kang goroh.

## 7:67

Hud ngucap: Hai kaum isun seng ono nyang isun kurange akal sitik baen tapi isun iki yoiku utusan songko pengerane wong sak alam dunyo.

## 7:68

Isun nyampekaen amanat-amanate pengeran isun nyang riko lan isun mung nguweni pitutur kang bener kanggo riko.

## 7:69

Opo riko (seng percoyo) lan kaju sejatine teko nyang riko peringatan songko pengeran riko kang digowo kambi salah siji ne wong lanang nang antara ne riko kanggo nguweni peringatan nyang riko, lan ilingo siro kabeh pas waktu Gusti Alloh dadikaen riko minongko pengganti-pengganti (kang kuoso) sakwise ilange kaum Nuh lan pengeran wes ngelebihaen kekuatan awak lan perawakane riko (podo kambi kaum Nuh iku) mongko engeto nyang nikmat-nikmate Gusti Alloh myakne riko oleh untung.

## 7:70

Wong-wong mau ngomong: Opo rikoteko nyang  ingsun,  myakne  ingsun  mung nyembah  Gusti  Alloh  tok  lan  ninggalaen paran kang bido di sembah kambi bapak-bapak kito? Mongko nekakno sikso kadung riko kelebu wong-wong kang bener.

## 7:71

Inyane (Hud) ngomong : Temen wes mesti riko arep di weni sikso lan benduan songko pengeran riko. Opo riko kabeh arep nyangkal kambi isun masalah jeneng-jeneng (patung) kang riko lan mbyah riko gawe. Alie Gusti Alloh sepisan baen seng ngedumnaen hujjah kanggo iku? mongko entenono (sikso iku) saktemen isun ugo kelebu wong kang nganteni bareng riko.

## 7:72

Mongko isun (Gusti Alloh) selametaen Hud kambi wong-wong kang bareng yane oleh rahmat kang gedi songko ingsun. Lan insun entekaen wong-wong kang gorohaen ayat-ayat ingsun. Lan seng ono wong iku kabeh kang iman.

## 7:73

Lan (isun wes ngutus) nyang kaum Tsamud dulure wong-wong iku kabeh, Sholeh. Iyane siro ngucap “ Hei kaum isun nyembaho Gusti Alloh sepisan baen seng ono pengeran kanggo riko sakliane Yane. Saktemene wes teko bukti kang nyoto nyang riko songko pengeran riko, rupo unto wadone Alloh, iki dadi tondo kanggo riko. Mongko genengno, riko mangan-mangan ring bumine Gusti Alloh lan ojoriko nganggep kambi gudone paran baen (kang kerono yane) riko arep di weni sikso kang perih.

## 7:74

Lan engeto riko pas waktu pengeran dadikaen pengganti-pengganti (kang kuoso) sakwise kaum Aad lan nguweni panggonan kanggo riko nang bumi. Riko bangun istana-istana teko lemah-lemah yane kang roto lan riko ukir gunung-gunung yane kanggo di dadekaen umyah. Mongko ilingo nikmat-nikmate Alloh lan ojo riko karepe dewek nang duwur bumi kelawan gawe rusak.

## 7:75

Pengarep-pengarep kang nyombongaen awake nang antara kaume ngomong nyang wong-wong kang di anggep apes kang wes iman nang antarane wong-wong iku kabeh: weruh ta siro sejatine Sholeh diutus (dadi rosul) kambi pengeran e yane? wong iku kabeh jawab: Saktemene ingsun iman nyang wahyu, kang Shaleh diutus kanggo nyapekaken.

## 7:76

Wong-wong kang nyombongaen awake ngomong: “Saktemene kito yoiku wong kang seng percoyo marang paran kang riko imani iku.

## 7:77

Terus wong-wong iku kabeh mbeleh unto wadon iku, lan wong-wong iku kabeh kari anggak marang perintae pengeran lan wong-wong iku kabeh ngomong: “Hei Sholeh tekakno paran kang riko ancamaen iku marang isun, kadung (bener) riko kelebu wong-wong kang diutus (Gusti Alloh).

## 7:78

Mongko wong iku kabeh diweni lindu, mongko dadi wong iku kabeh mayit-mayit kang geletak nang panggone umae wong iku kabeh.

## 7:79

Mongko Sholeh ninggalaen wong iku kabeh kambi ngomong: Hei kaum isun saktemen isun wes nyampekaen nang riko amanate pengeran isun, tapi riko seng demen nang wong-wong kang nguweni nasehat.

## 7:80

Lan (isun ugo wes ngutus) Luth (marang kaume) engeto nalikane iyane ngomong marang kaume; “Apuo riko ngelakoni kelakuan elek iku [^333] , kang durung tau di lakoni kambi salah sijine wong (nang dunyo iki) sakdurunge riko?

[^333]: Kelakuan faasihah nang kene: homosexual koyo di terangaen nang jerune ayat 81 mari iki.

## 7:81

Saktemene riko nekani wong lanang kanggo nyaluraken howo nafsu riko (marang wong iku  kabeh)  heng  marang  wong  wadon. Malah riko iki yoiku kaum hang ngeliwati wates.

## 7:82

Jawabe kaume seng lio mung ngomong: “Usiren wong iku kabeh (Luth lan pengikute) songko kuto riko iki. Saktemen wong iku kabeh yoiku wong-wong kan apen-apenan nyucikaen awake.

## 7:83

Mangko isun nyelametaen Luth lan pengikute sakliane bojone, iyane kelebu wong-wong kang kari (dientekaken).

## 7:84

Lan ingsun ngedunaen marang wong iku kabeh udyan (watu) mongko delengen klendi pungkasane wong-wong kang ngelakoni duso iku.

## 7:85

Lan (isun wes ngutus) marang penduduk Madyan [^334]  dulure wong iku kabeh Syu’aib, iyane ngomong: Hei kaum isun nyembaho Gusti Alloh sepisan-pisan seng ono pengeran kanggo riko sakliane yane. Saktemene wes teko marang riko bukti kang nyoto songko pengeran riko. Mongko sempurnakno takeran lan timbangna lan ojo riko kurangi kanggo menungso paran-paran songko takeran lan timbangne. Lan ojo riko gawe rusak nang duwur bumi sakmarine pengeran ndandani. Kang gediku iku luweh apik kanggo riko kadung riko bener-bener wong kang iman.

[^334]: Madyan yiko jenenge anake nabi Ibrohim as terus dadi jeneng kabialh kang terdiri songko turune madyan iku. kabilahiki meneng nang panggonan kang ugo dijenengi madyan kangmanggon nang pesisir laut abayang nang tenggara gunung Sinai.

## 7:86

Lan ojo riko lungguh nang saben-saben dalan kambi meden-medeni lan ngalang-ngalangi wong kang iman songko dalane Gusti Alloh lan ngarepaen myakne dalane Alloh iku dadi bengkong lan ilingo pas waktu bengen riko jumlae mong sitik terus Alloh ngakehaen jumlae riko, lan delengen klendi marine wong-wong kang gawe rusak.

## 7:87

Kadung ono sak golongan songko riko iman marang paran kang isun diutus kanggo nyampekaen lan ono (ugo) sak golongan kang seng iman, mongko sabaro riko, sehinggo Gusti Alloh netepaen hukume nang antarne kito, lan Alloh lah yoiku hakim kang luweh apik.

## 7:88

Pengarep - pengarep kaume Syu’aib hang podo nyombongno awake podho ngomong” He Syu’aib, pastine isun-isun kabeh ngusir riko kambi wong-wong hang iman nyang riko teko negoro isun-isun kabeh kejobo riko kabeh balek neng agomone isun-isun kabeh” Syu’aib ngomong “Opo (riko arep ngusir isun-isun), masiota wis isun oseng demen”

## 7:89

Temenan, isu-isun wis gawe gawe goro hang gedi nyang Gusti Alloh, kadung isun-isun balek maneng nyang agamane riko, sak marine Alloh ngeculaken isun-isun teko neng kono. Lan heng panteslah isun-isun balek maneng merono, kejobo kadung Gusti Alloh, pengeran isun-isun ngarepaken. Kaweruhe pengeran isun-isun ngeliputi paran baen. Mung nyang Gusti Alloh isun-isun pasrah. Duh Pengeran isun-isun, ndiko wekaken putusan antarane isun-isun kambi kaum isun-isun kelawan haq (adil) lan ndikolah hang nyokani putusan hang paling apik.

## 7:90

Lan pengarep- pengarep kaum Syu’aib hang kafir-kafir podo ngomong (neng koncone) “Sak temene kadung riko milu kambi Syu’aib pasti riko (dadi) wong-wong hang podo rugi”

## 7:91

Marek gedigu teko lindu nibani wong-wong iku, lan wong-wong iku kabeh podo mati gelimpangan neng jero rompolan umahe wong-wong iku.

## 7:92

Wong-wong hang nggorohaken (oseng percoyo) neng Nabi Syu’aib koyok- koyok durung tau manggon neng (kuto) iku. Wong-wong hang nggorohaken Syu’aib, yoiku wong-wong hang rugi.

## 7:93

Mongko Syu’aib ninggalno kaume kambi ngomong” He kaum isun, temenan isun wes nyampekno amanat pengeran isun nyang riko. Lan isun wes nguweni nasehat nyang riko kabeh, mongko kelendi isun arep susah neng wong-wong hang podo kafir.

## 7:94

Isun (Alloh) heng bakal ngirim masiyo nabi siji neng sak wijine negoro. (terus penduduke heng gelem percoyo nyang nabi iku), kejobo isun (Alloh) tiblakaken nyang penduduke roso kerupekan lan kesusahan supoyo wong-wong iku (tunduk kambi) ngasorno awake.

## 7:95

Marek gedigu, isun (Alloh) ngganti kesusahane kambi kesenengan (sampek keturunan lan bondone dadi tambah akeh, lan wong iku ngomong: “Saktemene mbah buyut isun wes podo ngrasakno susah lan seneng”. Mangkane isun tiblakaken sikso nyang wong-wong mau kelawan sa’kalan, lan wong-wong mau podho seng nyadari.

## 7:96

Lamuno saktemene penduduk negoro-negoro podo iman lan taqwa kabeh, mesti Isun (Alloh) arep mbuka kanggo wong-wong iku berkah teko langit lan bumi, tapi wong-wong mau seng percoyo (nyang ayat-ayat Isun) iku, sebab iku isun sikso wong-wong mau akibat perbuatane.

## 7:97

Opo penduduk negoro-negoro iku rumongso aman teko siksaan Isun kang tekane neng jerone bengi waktu wong mau podo turu?

## 7:98

Utowo opo penduduk negoro-negoro iku rumongso aman nyang tekone siksaan isun waktu serngenge munggah sak tumbak pas wong-wong mau podo memengan?

## 7:99

Sebab iku opo wong-wong mau rumongso aman teko azabe Pengeran (hang oseng disongko-songko)? Hengono hang rumongso aman teko azabe Pengeran kejobo wong-wong hang podo rugi.

## 7:100

Lan opo dorong jelas kanggone wong-wong hang marisi negoro sak marine(ilang) penduduke, mestine umpomone isun ngarepaken pasti isun azab wong-wong mau kerono duso-dusone, lan isun tutupi atine sampek wong-wong mau oseng krungu (pelajaran maneng)?

## 7:101

Negoro-negoro (hang wes sun ancuraken) iku, isun ceritakno sebagian berita-beritane nyang riko.lan temenan wes teko nyang wong-wong mau rosul-rosule kambi nggowo bukti bukti hang nyoto, sebab iku wong-wong mau (pisan) heng iman nyang paran baen hang bengene oseng dipercoyoni. Koyok gedigu Gusti Alloh ngunci atine wong kafir.

## 7:102

Lan isun heng nemoni akeh-akehe wong mau podo nuhoni nyang janjine. Saktemene isun nemoni akeh-akehe wong mau podo fasik kabeh.

## 7:103

Marek gedigu isun ngutus Musa sak marine rosu-rosul kabeh kambi gowo ayat ayat isun nyang Fir’aun [^335]  lan penggede-penggede kaume. Terus wong-wong iku podo suloyo nyang ayat ayat mau. sebab iku perhatekno kelendi akibate wong-wong hang gawe kerusakan.

[^335]: Fir’aun iku gelar kanggo rojo rojo Mesir kuno. miturut sejarah, Fir’aun neng zamane Nabi Musa as yoiku Menephtah (1232 – 1224 SM) anak teko Ramses

## 7:104

Lan Musa ngomong “He Fir’aun, saktemene isun iki utusan teko Pengerane jagat erad iki.

## 7:105

Wajib kanggo isun oseng ngomong paran baen nyang Alloh kejobo perkoro hang haq. Saktemene isun teko nyang riko kambi gowo bukti hang nyoto teko pengeran riko, sebab iku culno Bani Isroil (menyang) bareng isun.

## 7:106

Fir’aun njawab “umpomo bener riko ngowo bukti, sebab iku tekokno bukti mau umpomo (bener) riko kelebu wong-wong hang bener”

## 7:107

Sebab iku Musa neblukaken tongkate terus langsung tongkat mau dadi ulo temenan.

## 7:108

Lan Musa ngetokno tangane terus saat iku pisan tangan mau dadi putih mengkilat (katone) kanggone wong hang podo ndileng kabeh.

## 7:109

pengarep-pengarep kaum Fir’aun podo ngomong “Saktemene Musa iki tukang sihir hang pinter.

## 7:110

Hang ngarepaken ngetokaken riko teko negaran riko” (Fir’aun ngomong ) “sebab iku arep ngongkon paran riko kabeh “

## 7:111

Pengarep-pengarep iku podo njawab “wenono waktu Musa lan dulure iku terus kirimen nyang kuto-kuto wong-wong hang arep ngumpulaken (tukang tukang sihir)

## 7:112

Supoyo wong-wong mau ngowo nyang riko saben tukang sihir hang pinter”

## 7:113

Lan piro-piro tukang sihir iku teko nyang Fir’aun ngomong “(opo tah) isun kabeh iki oleh opah umpomo isun kabeh hang menang?”

## 7:114

Fir’aun njawab “iyo lan saktemene riko temen-temen klebu wong-wong hang parek (nyang Isun)”

## 7:115

Tukang sihir podo ngomong “He Musa riko tah hang nguncalaken solong utowo isun hang nguncalaken ?”

## 7:116

Musa njawab “nguncalno (solong) wis”. Sebab iku saat wong-wong mau nguncalaken, wong-wong mau podo nyulap motone menungso lan dadekaken wong akeh mau podo wedi, kambi wong mau nekakno tukang sihir hang gedi (ngepincutaken)

## 7:117

Lan isun wahyukaken nyang Musa”Uncalno teken riko !” Mongko moro-moro teken mau ngeleg (entek) paran baen gubabane wong-wong mau.

## 7:118

Mongko dadi nyoto hang bener lan dadi batal paran baen hang wong-wong mau lakoni.

## 7:119

Wong-wong mau podo dikalahaken nang panggonan iku lan podo dadi wong hang ino.

## 7:120

Lan tukang-tukang sihir iku langsung ndelosor kambi sujud

## 7:121

Wong-wong mau podo ngomong” Isun kabeh iman nyang Pengerane jagat erad.

## 7:122

“Yoiku Pengerane Musa lan Harun”.

## 7:123

Fir’aun ngomong: “Opo riko podo iman nyang yane sakdurunge isun nguweni izin nyang riko? Saktemene (kelakuan) iki siji muslihat hang wes riko rencanakaken neng kuto iki, kanggo ngetokaken wargane teko kuto iki. Sebab iku mbesuk riko pasti weroh (akibat kelakuan riko iki)

## 7:124

Demi, pasti isun arep sun keethok tangan lan sikil riko kambi silang (tangan tengen lan sikil kiwo utowo sewalike), marek gedigu temen temen isun arep nyalib riko kabeh”

## 7:125

Tukang tukang sihir iku njawab” saktemene nyang Pengeran, isun kabeh podo balek”

## 7:126

Lan riko (Fir’uan) oseng ngukum isun kabeh, kejobo kerono isun wes podo iman nyang ayat ayat Pengeran isun nalikane ayat-ayat iku teko nyang riko”. (wong-wong mau ndungo) “Duh Pengeran isun sokanono isun kabeh kesabaran lan pejahno isun kabeh nang keadaan pasrah (nyang riko)

## 7:127

Lan podo ngomong penggede-penggede teko kaume Fir’aun (nyang Fir’aun ”Opo riko geningno Musa lan kaume kanggo gawe kerusakan nang negoro iki (Mesir) lan ninggalno riko lan pengeran-pengeran riko ?” Fir’aun njawab “arep isun pateni anak-anak lanange wong-wong mau lan isun tetepno urip anak-anak wadone wong-wong mau lan saktemene isun kabeh bek kuasane nang duwure wong-wong mau “.

## 7:128

Musa ngomong nyang kaume “njaluko pitulung nyang Alloh lan sabaro. Saktemene bumi (iki) hang nduwe Alloh; diwarisaken nyang sopo baen hang Alloh karepaken teko kawula- kawulane. Lan pungkasan hang apik yoiku kanggone wong-wong hang taqwa.

## 7:129

Kaume Musa ngomong: “isun kabeh wes diloroni (reng Fir’aun) sakdurunge riko teko nyang isun kabeh lan sak wise riko teko [^336] . Musa njawab “ mugo-mugo Alloh ngancuraken musuh riko lan dadekakaen riko kabeh khalifah nang bumi. Sakteruse Gusti Alloh ndeleng kelendi kelakuan riko. [^337]

[^336]: Wong wong mau sambat nyang Musa as kadung nasibe podo baen;mboh sakdurunge tekone Musa kanggo ngajak wong wong mau nyang agamane Alloh lan ngeculaken wong wong teko perbudakan Fir’aun , utowo sak wise tekone. Iki nduduhno cilike jiwa lan lemahe daya juange wong wong mau

[^337]: Maksude Alloh arep bales kelakuan riko, hang apik dibales kambi apik lan hang elek dibales kambi elek

## 7:130

Lan saktemene Isun wes ngukum (Fir’aun lan) kaume kambi (nekakaken) musim panas hang dowo lan kekurangan woh-wohan, makne wong-wong mau njuwut pelajaran.

## 7:131

Marek gedigu nalikane teko nyang wong-wong mau kemakmuran, wong mau podo ngomong; “Iki kerono (usaha) isun kabeh”. Lan umpomo wong-wong mau ketiban kesusahan, wong mau ngaran-ngarani kesialan nyang Musa lan wong-wong hang mbarengi Musa.Weruho saktemene kesialane wong-wong mau wes dadi ketetapane Alloh, tapeng akeh-akehe wong-wong mau oseng weruh.

## 7:132

Wong-wong (kaume Fir’uan) mau ngomong nyang Musa; ”kelendi wes riko nekakaken keterangan nyang isun kabeh kanggo nyihir isun kambi keterangan iku, sebab iku pisan-pisan heng arep iman nyang riko”

## 7:133

Sebab iku isun kirimaken taufan, walang, tumo, kodok, lan getih) kanggo bukti hang jelas tetapine wong-wong mau tetep nyombongno awake lan wong-wong mau kaum hang ngelakoni duso.

## 7:134

Lan naliko wong-wong mau ketiban azab (hang wes diterangaken iku) wong mau podo ngomong “ He Musa, njaluko kanggo isun kabeh nyang Pengeran riko kambi (peranatara) kenabian riko hang diweruhi Alloh ono nang sampeng riko). Saktemene umpomo  riko  biso  ngilangaken  azab  iku teko isun kabeh, mesti iso kabeh arep iman nyang riko lan arep isun geningaken Bani Isroil menyang kambi riko”.

## 7:135

Sebab iku sak marine isun ilangaken azab teko wong-wong mau sampek wates waktu hang wong mau podo sampek nyang waktune, moro moro wong-wong mau podo suloyo.

## 7:136

Marek gedigu isun ngukum wong-wong mau, sebab iku isun selepaken wong- wong mau nang segoro disebabaken wong-wong mau podo heng pecoyo ayat ayat isun lan wong-wong mau podo ngelaleaken ayat ayat isun.

## 7:137

Lan isun warisaken nyang kaum hang wes ditindas, negoro-negoro bagian wetane bumi lan bagian kulone [^338] hang wes iso wyani berkah nang jerone. Lan wes dadi sempuno omongane pengeran riko hang apik (dadi janji) kanggo bani isro’il disebabaken kesabarane wong-wong mau. Lan isun ancurno paran baen hang wesdigawe Fir’au lan kaume lan paran baen hang wes dibangun wong-wong mau. [^339]

[^338]: Sarepe: negeri Syam lan Mesir lan negri-negri sekitar karone hang tau dikuasai Fir’aun bengen. Sakwise kerajaan Fir’aun ajur negri-negri iki diwarisaken kambi Bani Isroil.

[^339]: Hang dikarepi kambi bangunan-bangnan Fir’aun hang diancuraken Alloh bangunan hang diadekaken wong wong mau kambi nindas wong Bani Isroil koyok kota Rames: menoro hang dikongkon Hamam ngedekaken lan liyane

## 7:138

Lan isun sebrangno bani isra’il nang sebrang segoro iku, [^340]  sebab iku sakwise won wong mau gadug nyang kaum hang tetep nyembah heng patunge. Bani Isroil ngomong “He Musa gawekno kanggo isun kabeh siji pengeran (patung) koyok wong-wong mau duwe pirang pirang pengeran (patung)” Musa njawab “saktemene riko iki kaum hang oseng weruh (sifat-sifate Pengeran)”

[^340]: Karepe: bagian lor teko segoro abang

## 7:139

Saktemene  wong-wong  mau  arep diancuraken kepercayaan hang wes dibeloni lan  batal  paran  baen  hang  sering  wong-wong mau lakoni.

## 7:140

Musa njawab “Opo pantes isun golek pengeran kanggo riko hang sak liyane Alloh, Padahal Yane hang wes ngelebihno riko nangnduwure sekabehane umat.

## 7:141

Lan (ilingo he Bani Isroil), nalikane isun nyelametaken riko teko (Fir’aun) lan kaume. hang nyikso riko kambi sikso hang jahat temenan, yoiku podo mateni anak anak lanang riko lan nggeningaken urip wadon -wadon riko. Lan hang gedigu mau cobaan hang gedi teko Pengeran riko.

## 7:142

Lan wes isun janjekno namg Musa (nguwani Taurot) sak wise kliwat waktu telung puluh bengi. lan isun sempurnakaen jumlah bengi kambi sepuluh (bengi maneng).Sebab iku dadi sempurno waktu hang wes ditentukaen Pengerane petang puluh bengi.Lan ngomong Musa nang dulure yoiku Harun: “gantenono isun kanggo (mimpin)kaum isun lan apikno [^341] .lan ojo riko milu wong-wong hang gawe kerusakan”.

[^341]: Karepe: apikno awak riko lan kaum riko serto keadaane wong wong mau

## 7:143

Lan nalikane Musa teko kanggo (ndungo kambi isun) nang waktu hang wes iso tentukaen lan Pengeran wes ngendiko (langsung) nyang yane, ngomong Musa “ya Pengeran isun katokno (Dzat ndiko) nyang isun supoyo isunbiso ndileng nyang ndiko” Pengeran ngendiko: “riko sepisan pisan oseng biso ndileng isun, tapi dilengen nang bukit iku. Sebab iku umpomo yane tetep nang panggonane mesti riko biso ndileng isun”. Nalikane Pengerane ngatokaken deweke nyang gunung iku, [^342]  didadekaken gunung iku ancur luluh lanMusa tembluk semaput, sebabiku sak wise Musa sadar maneng, yane ngomong “moho suci ndiko, isun taubat nyang ndiko lan isun wong hang kawitan ngiman.

[^342]: Musafirin ono hang ngartekaken hang katon gunung iku yoiku sifat gedine lan kusane Alloh. Ono maneng hang ngartekaken hang katon iku cuma cahayane Alloh. Pokok kelendibaen Katone Alloh duduk katone makhluq, Cuma katon hang modoni sifat sifat Pengeran hang oseng biso diukur kambi ukurane menungso.

## 7:144

Alloh ngendiko “He Musa saktemene isun milih (ngelebihaken) riko teko menungso liyane (nang jero mongso riko) kanggo nggowo risalah isun lan kanggo ngomong langsung kambi Isun, sebab iku gandulono hang kuat nyang paran baen hang isun wyakakeen nyang riko lan mugo dadiyo riko klebu wong hang podo kesuwun kabeh.

## 7:145

Lan wes isun tulis kanggo Musa nang luh luh  [^343]  (Taurot) sekabehane paran baen dadi pelajaran lan penjelas kanggo sekabehane paran  baen;  sebab  iku  (isun  ngomong) “cekelono nyang iku mau lan kongkonen kaum  riko  nyekeli  nyang  (perintah perintahe) kambi apik apike, [^344]  engko isun arep ngatukaken nyang riko negrine wong-wong hang fasik [^345] .

[^343]: Luh yoiku: pecahan teko watu utowo kayu hang ditulisi isi Taurot hang diterimo Nabi Musa as sakwise ndungo nang gunung Thursina

[^344]: Karepe: utamakno hang wajib wajib sulung teko hang sunah lan mubah

[^345]: Karepe: Alloh arep ngatokno kampunge wong wong fasik koyok Fir’aun,’Aad, Tsamud lan liyane hang kampung-kampung iku ancur bareng wong wong mau akibat kejahatane lan kefasikane wong wong mau

## 7:146

Isun arep wong-wong hang nyombongno awake dewek nang duwure bumi tanpo alasan bener tondo tondo kekuasaane isun. Wong-wong mau umpomo ndileng saben saben ayat (isun), [^346]  wong-wong mau oseng ngimani nyang ayat iku. Lan umpomo wong-wong mau umpomo ndileng dalan hang nggowo nyang pituduh, wong-wong mau oseng gelem marani, tapi umpomo wong-wong mau ndileng dalan hang kebabas, wong-wong mau terus marani. Hang gedigu iku sebab wong-wong mau nggangep ngapos ayat ayat isun lan wong-wong mau sering lali teko ayat ayat isun.

[^346]: Hang dikarepaken kambi ayat-ayat nang kene yoiku ayat-ayat Taurot, tondo tondo gedine lan kekuasaane Alloh.

## 7:147

Lan wong-wong hang nganggep apus ayat-ayat isun lan nganggep apus ketemu akhirat, ke-sio-sio kelakuane wong-wong mau. Wong-wong mau oseng diwyani balesan sakliyane paran baen hang wes wong-wong mau lakoni.

## 7:148

Lan kaume Musa, sakwise menyange Musa nang gunung Thur nggawe teko pepaes pepaese (emas) anake sapi hang nduweni awak lan suoro. Opo wong-wong mau oseng weruh kadung anake sapi iku oseng biso ngomong kambi wong-wong mau lan oseng biso (pisan) nduduhno dalan nyang wong-wong mau? Wong-wong mau ndadekaken anake sapi (dadi sembahan) lan wong-wong mau yoiku wong-wong hang dzolim.

## 7:149

Lan sakwise won wong mau temenan nggetuni kelakuane lan weruh kadung wong - wong mau wes kebabas, wong-wong mau podo ngomong “temenan umpomo Pengeran isun oseng nguwyani rahmate nyang isun kabeh lan oseng nyepuro isun kabeh, pasti isun kabeh dadi wong – wong hang rugi

## 7:150

Lan nalikane Musa wes balek nyang kaume kambi ngamuk lan susahe ati yane ngomgong “ kari elek perbuatan hang wes riko lakoni sakwise menyang isun! Opo riko arep nyulungi janjine Pengeran riko? ”Lan Musa nguncalaken luh-luh (Taurot) iku lan nyekel (rambute) ndas dulure (Harun) kambi narik nang arahe yane. Harun ngomong” He anak emak isun saktemene kaum iki wes nganggep isun iki apes lan meh wong-wong mau mateni isun, sebab iku ojo ndadekaken musuh-musuh seneng ndeleng isun,lan ojo riko lebukaken isun nang jerone golonganwong-wong hang dzolim”

## 7:151

Musa ndungo:”Duh Pengeran kulo,ndiko sepuro kulo lan derek kulo lan klebetno kito kabeh teng lebete rahmat ndiko,lan ndiko dzat hang moho welas teng antarane pinten pinten hang welas.

## 7:152

Saktemene wong-wong hang ndadekaken anake sapi (dadi sesembahane), mbesok mesti oleh amukane Pengerane lan ino urip ono nang dunyo.Koyok gedigu isun nguwyani walesan nyang wong-wong hang nggawe gawe kegubaban.

## 7:153

Wong-wong hang ngelakoni kejahatan, marek dedigu tobat sakwise iku lan iman; saktemene Pengeran riko, sakwise tobat hang dibarengi kambi iman iku moho nyepuro lan welas.

## 7:154

Sak wise ngamuke Musa dadi ilang, terus dijowot (maneng) luh luh(Taurot) iku; lan nang jero tulisane ono petunjuk lan rahmat kanggo wong-wong hang wedi nyang Pengerane.

## 7:155

Lan Musa milih petung puluh wong teko kaume kanggo(njalukaken tobat nyang isun kabeh) nang waktu hang wes isun tentukaken. Sebab iku nalikane wong-wong mau digoncang lindu bumi. Musa ngomong “duh Pengeran isun umpomo ndiko karepaken,mesti ndiko ngancuraken wong-wong mau lan isun sakdurunge iki. Opo ndiko ngancuraken isun kabeh kerono penggaweane  won  wong  hang  kurang akale nang antarane isun kabeh? Iku cumak cobaan  teko  ndiko.  Ndiko  kebabasaken kambi cobaan iku sinten mawon hang ndiko karepaken lan ndiko wyani petunjuk nyang sinten  mawon  hang  ndiko  karepaken. [^347] Ndiko hang mimpin isun kabeh, sebab iku ndiko sepuro isun kabeh lan wyanenono isun kabeh rahmat lan ndiko hang nguwyani sepuro hang seapik apike”

[^347]: Kelakuane wong wong mau nggawe patung anake sapi lan nyembah iku cobaan teko Alloh kanggong ng tes wong wong mau. Sopo hang saktemene kuat imane lan sopo hang mage ragu ragu. Wong wong hang apes imane ikulah hang milu Samiri lan nyembah patung anake sapi iku Lan tetapine wong wong hang kuat imane, tetep nang imane.

## 7:156

Lan tetepnokanggo iso kabeh keapikan nang dunyo iki lan nang akhirat; saktemene isun Kabeh podo balek (tobat) nyang ndiko. Alloh ngendiko; “Sikso isun arep iso temblukaken nyang sopo baen hang isun karepaken lan rahmat isun jembar nang paran baen. Sebab iku arep isun tetepaken rahmat isun kanggo wong-wong hang taqwa, hang ngetokaken zakat lan wong-wong kang iman nyang ayat ayat isun.”

## 7:157

(Yoiku)  wong-wong  hang  milu  rosule, Nabi  hang  ummi  hang  (arane)  wong-wong temui ketulis nang jeruni Taurot lan Injil  hang  ono  nang  kiwo  tengene  wong mau,  hang  ngongkon  wong-wong  mau ngelakoni hang ma’ruf lan ngelarang wong-wong  mau  teko  ngelakoni  hang  munkar lan  ngalalaken  kanggo  wong-wong  mau kabeh hang apik lan ngaramaken kanggo wong-wong  mau  kabeh  hang  elek  lan mbuang teko wong-wong mau beban beban lan  belenggu-belenggu  hang  ono  nyang wong-wong  mau. [^348] Sebab  iku  wong-wong hang iman nyang yane lan ngemulyakno, nulungi meloni cahaya hang padang hang didunaken nyang yane (Al-Qur’an), wong-wong  ikulah  wong  hang  podo  untung.

[^348]: Maksude njerone syari’at hang digowo Nabi Muhammad iku oseng ono maneng beban-beban hang abot hang dipikulaken nyang Bani Isro’il. Umpamane nyareataken mateni dewek kanggo sahe obat, majibaken kisos nyang mateni hang sengojo utowo oseng tanpo ngulihaken mbayar diat, nugel anggota awak hang ngelakoni kesalahan, mbuang utowo nggunting kain hang keneng najis

## 7:158

Ngomongo; “He menungso saktemene isun iki utusane Alloh nyang riko kabeh, yoiku Alloh hang nduweni kerajaan langit lan bumi; oseng ono Pengeran (hang berhaq disembah) sakliyane Yane, hang nguripaken lan  mateni,  sebab  iku  imano  riko  nyang Alloh lan Rosule, Nabi hang ummi hang iman nyang  Alloh  lan  nyang  kalimat-kalimate (kitab-kitabe)  lan  pilonono  yane,  supoyo riko oleh petunjuk.

## 7:159

Lan reng antarane kaume Musa ono salah sijine umat hang nguwyani petunjuk (nyang menungso) kambi hak lan kambi hang hak iku wong-wong mau ngelakokaken keadilan. [^349]

[^349]: Maksude wong wong mau nguwyani petunjuk lan nuntun menungso kambi cekelan nyang petujnjuk lan tuntunan hang teko Alloh Swt. Lan maneng nang hal ngadili perkoro-perkoro, wong wong mau mesti nggoleti keadilan kambi gandolan nyang petunjuk lan tuntunan Alloh

## 7:160

Lan wong-wong mau isun dum dadi rolas suku hang saben-saben suku jumlahe gedi lan isun wahyukaken nyang Musa nalikane kaume njaluk banyu nyang yane; “Antemen watu iku kambi tongkat riko!”. Sebab iku muncrat teko watu mau rolas sumber banyu. Saktemene aben-saben suku weruh panggonan ngombene dewek-dewek. Lan isun tutupno awan reng duwure wong-wong mau lan isun dunnake nyang wong-wong mau manna lan salwa. (Isun ngendiko): Panganen hang apik-apik teko paran hang wes isun rezkino nyang riko. “Wong-wong mau oseng nganiyoyo isun tapine wong-wong mau hang sering nganiyoyo awake dewek.

## 7:161

Lan (ilingo), nalikane diucapaken nyang wong-wong mau (Bani Isroil); “menengo reng negri iki baen (Baitul Maqdis) lan mangano teko (hasil bumine) nong di baen riko karepaken.” Lan ngomongo “ bebasno isun teko dusone isun lan lebonono lawang gerbange kambi mbungkuk, mesti isun sepuro kesalahan-kesalahan riko”.Mbesok arep isun tambahi (ganjaran) nyang wong-wong hang ngelakoni keapikan.

## 7:162

Sebab iku wong-wong hang zolim reng antarane wong-wong mau ngganteni (ucapan iku) kambi ucapan hang oseng diucapaken nyang wong-wong mau, sebab iku isun dunaken nyang wong-wong mau azab teko langit disebabaken kezalimane wong-wong mau.

## 7:163

lan takokno nyang Bani Isroil tentang negeri hang ono nang pareke segoro nalikane wong - wong mau ngelanggar aturan dino sabtu. Waktu teko nyang wong- wong mau iwyak-iwyak (hang manggon nang kiwo tengene). Iwyak- iwyak mau kemambang reng permukaan banyu, lan reng dino-dino hang duduk sabtu, iwyak – iwyak itu oseng teko nyang wong-wong mau. Koyok gedigu isun nguji wong-wong mau disebabaken wong-wong mau ngelakoni kefasikan.

## 7:164

Lan (ilingo) nalikane salah sijine umat reng antarane wong-wong mau ngomong; “Apuo riko nguwarahi kaum hang Alloh arep ngancuraken wong-wong mau utowo ngazab wong-wong mau kambi azab hang anter temanan?” wong-wong mau jawab; “supoyo isun nduweni alasan (ngeculaken tanggungjawab) nyang Pengeran riko, lan supoyo won –wong mau taqwa”

## 7:165

Sebab iku nalikane wong-wong mau ngelalekaken paran hang diilingaken nyang wong-wong hang ngelarang teko kelakuan jahat lan isun tibakaken nyang wong-wong hang zalim sikso hang anter, disebabaken wong-wong mau mesti ngelakoni kefasikan.

## 7:166

Sebab iku nalikane wong-wong mau podo sombong nyang paran hang wong-wong mau dilarang ngelakonine, isun ngomongi nyang wong-wong mau “dadio riko bojok hang ino.

## 7:167

Lan (ilingo), nalikane Pengeran riko nguwani weruh, saktemene Yane arep ngirim nyang wong – wong (wong-wong Yahudi) sampek dino kiamat wong-wong hang arep nibakaken nyang wong-wong mau azab hang sak elek-eleke. Saktemene Pengeran riko cepet temenan siksane, lan saktemene Yane moho nyepuro lan moho welas.

## 7:168

Lan isun dum-dum wong-wong mau reng dunyo iki dadi pirang-pirang golongan; reng antarane ono wong-wong hang saleh dan reng antarane ono hang oseng gedigu. Lan isun nguji wong-wong mau kambi (ni’mat) hang apik-apik lan (bencono) hang elek-elek, supoyo wong-wong mau balek (nyang hang bener)

## 7:169

Sebab iku teko sak wise wong-wong mau keturunan (hang jahat) hang marisi Taurot, hang njuwut bondone dunyo hang ino iki, lan ngomong; “isun kabeh arep diwyani sepuro” Lan mbesok umpomo teko nyang wong-wong mau bondone dunyo sak akehe iku (pisan), mestine wong-wong mau arep njuwut (pisan). Opo oseng perjanjian Taurot wes dijuwut teko wong-wong mau, yoiku wong-wong mau oseng arep ngomong nyang Alloh kejobo hang bener, padahal wong-wong mau wes melajari paran hang kasebut reng jerone? Lan kampung akhirat iku lebih apik kanggo wong-wong mau hang taqwa. Sebab iku opo riko kabeh oseng ngerti?

## 7:170

Lan wong-wong hang cekelan kuat kambi Al-Kitab (Taurot) sertane ngedekaken sembahyang (arep diwyani ganjaran) sebab saktemene isun oseng nyio-nyiokaken ganjaran wong-wong hang ngonokaken keapikan.

## 7:171

Lan (ilingo), nalikane Isun ngangkat bukit nang nduwure wong-wong mau koyok-koyok bukit iku keyutupan awan lan wong-wong mau yakin bukit iku arep tembluk keneng wong -wong mau. (Lan Isun ucapaken nyang wong-wong mau “Cekelono kambi kuat paran hang wes Isun wyakaken nyang riko, serto ilingo terus (lakonono) paran hang kasebut reng jerone supo yo riko dadi wong-wong hang taqwa”

## 7:172

Lan  (ilingo),  nalikone  Pengeran  riko ngetokaken  keturunan  anak-anak  Adam teko igo wekas wong-wong maul an Alloh njuwut kesaksian nyang awake wong-wong mau (kambi ngendiko): “Opo oseng Isun iki Pengeran riko?”. Wong-wong mau njawab: Bener (Ndiko Pengeran isun kabeh), isun kabeh dadi saksi “. (Isun ngelakoni hang gedigu iku) supoyo reng dino kiamat riko oseng  ngomong:  “Saktemene  isun  (anak Adam) yo wong-wong hang lali nyang iki (sijine Alloh)

## 7:173

utowo supoyo riko oseng ngomong: ”Saktemene wong-wong tuwek isun kabeh wes nyekutukaken Pengeran sakat bengen, kadung isun iki anak-anak keturunan hang  (teko)  sakwise  wong-wong  mau. Sebab iku opo Ndiko arep ngancuraken iso kabeh sebab kelakuane   wong hang sesat bengen. [^350] ?

[^350]: Karepe supoyo wong-wong musyrik iku ojo ngomong kok bapak-bapake bengen wes nyekutukaken Pengeran, kadung wong-wong mau oseng weruh nyekutukaken iku salah, oseng ono dalan maneng kanggo wong-wong mau, Cuma niru Wong-wong tuweke hang nyekutukaken Pengeran iku. Sebab iku wong-wong mau nganggep wong-wong mau oseng pantes disikso kerono salahe wong-wong tyweke iku ayat-ayat Ison. Sebab iku ceritakno (nyang wong-wong mau) kisah-kisah iku myakne wong-wong mau podo mikir.

## 7:174

Lan koyok gedigu Isun njelasaken ayat-ayat iku, myakne wong-wong mau balek (nyang kebeneran)

## 7:175

Lan wacakno nyang wong-wong mau beritane wong hang wes Isun wyani nyang yane ayat ayat Isun (kaweruhan isi Alkitab), mari gedigu yane ngeculaken deweke teko ayat-ayat ikui, terus yane dimiloni kambi syetan (sampek yane kegudo), sebab iku yane dadi kelebu wong-wong hang kebabas.

## 7:176

Lan kadhung Isun ngarepaken, saktemene Isun unggahno (derajate) kambi ayat-ayat iku, taping yane lebih milih nyang dunyo lan nuruti howo nafsune hang ino, sebab iku perumpamaane koyok asu umpomo riko nyegah diulurno ilate lan umpomo riko nggeningaken yane nguluraken ilate (pisan). koyok gedigu iku perumpamaane wong-wong hang nggubabaken.

## 7:177

Temen elek perumpamaane wong-wong hang nggubabaken ayat-ayat Isun lan nyang awake dewek wong-wong mau ngelakoni dzolim.

## 7:178

Sopo baen hang diwyani petunjuk Alloh, sebab iku yanelah hang oleh petunjuk; lan sopo baen hang dikebabasno Alloh. Sebab iku wong-wong maulah hang rugi.

## 7:179

Lan saktemene Isun dadekaken kanggo isi neroko jahanam akeh-akehe teko jin lan menungso, wong-wong mau nduwe ati, taping oseng dienggo kanngo mahami (ayat-ayat Alloh) lan wong-wong mau nduwe mripat (taping) oseng dienggo kanggo ndileng (tetenger kekuasaane Alloh). Lan wong-wong mau nduwe kuping (taping) oseng dienggo kanggo ngerungokaken (ayat-ayate Alloh). Wong-wong mau koyok binatang rawatan, malah-malah wong-wong mau lebih kebabas maneng. Wong-wong mau iku wong-wong hang lali.

## 7:180

Cuma nduwene Alloh aran-aran hang apik, sebab iku njaluko nyang Yane kambi nyebut aran-aran hang apik iku tinggalen wong-wong hang mbelot teko kebenaran reng (nyebut) aran-arane Yane. Engko wong-wong mau oleh balesan nyang paran hang wes wong – wong mau lakoni.

## 7:181

Lan reng antarane wong-wong hang Isun dadekaken ono umat hang nguwyani petunjuk kambi hak, lan kambi hang hak iku (pisan) wong-wong mau ngelakuaken keadilan.

## 7:182

Lan wong-wong hang nggubabaken ayat-ayat Isun, engko Isun arep narik wong-wong mau kambi edeng-edengan (reng arah keancuran), kambi coro hang oseng wong-wong mau weruhi

## 7:183

Lan Isun nguwyani waktu nyang wong-wong mau, saktemene rencana Isun temen kuate.

## 7:184

Opo (wong-wong mau lali) lan oseng mikiraken koncone (Muhammad) oseng loro edan. Yane (Muhammad iku) oseng ono maneng kejobo wong hang nguwyani pepiling lan nguwyani penjelasan.

## 7:185

Lan opowong-wong mau oseng nggateni kerajaan langit lan bumi lan kabeh hang digawe Alloh, lan paleng wes parek keancurane wong-wong mau? sebab iku nyang berita endi maneng wong-wong mau arep iman sakliyane nyang Al-Qur’an iku?

## 7:186

Kadong ono wong kang disesataken reng Gusti Alloh, mongko kanggo wong iku sengono wong kang arepe nguweni pidodoh. Lan Alloh nggenengaken wong-wong iku mau.

## 7:187

Wong-wong iku takon nyang siro tentang kiamat:”kapan kedadiane kiamat?” Ngomongo: “Saktemene ilmu tentang kiamat iku ono reng sandinge Pengeran isun; sengono menungso masio siji hang biso njelasaken kapan tekone, kadong seng Gusti  Alloh,  kiamat  itu  abot  temenanan (kedadenane kanggo makhluk) hang ono reng langit lan hang ono reng bumi. Kiamat iku seng arepe tekok nyang siro, kadong seng  moro-moro  tekok”.  Wong-wong  iku takon nyang siro koyo-koyoe siro iku bener-bener weroh. Ngomongo: “Saktemene ilmu tentang dino kiamat iku ono reng sandinge Gusti Alloh, tapeng akeh-akehe menungso seng weroh”.

## 7:188

Ngomongo: “isun seng kuoso njuwut manfa’at dinggo awak isun lan seng biso nulak bahaya kadong seng hang dikarepi Alloh. Lan sekirane isun werroh hang goib, yo pastine isun ngelakoni perkoro hang apik sak akeh-akehe lan isun seng arepe keneng bahaya iku. Isun iki seng liyo mung wong hang nguweni peringatan lan wonghkang nggowo kabar kese nengan kanggo wong-wong kang podo iman”.

## 7:189

Gusti Alloh iku hang nggawe siro teko reng salah sijine uwong lan teko awake uwong mau Yane wes nggawe rabine. Myakne yane ngeroso seneng nyang wadone. Sebab iku sakwise dicam puri rabine iku meteng yo meteng hang enteng, lan sak teruse yane keroso enteng (pirang –pirang wak tu). Marek gedigu nalikane yane keroso abot, karo - karone (laki- rabi) njalok nyang Alloh, Pengerane kambi ngomong; “Saktemene umpomo Ndiko nguwyani isun kabeh anak – hang sempurno mesti isun kabeh kelebu wong-wong hang syukur.

## 7:190

Nalikane Alloh nguwyani nyang karone anak hang sempurno, sebab iku karone [^351] ndadedekaken konco kanggo Alloh nyang anak hang wes diwyani Alloh nyang karone iku. Sebab iku moho duwur teko paran hang wong - wong mau gawe konco.

[^351]: Karepe wong-wong musyrik iku ndadekaken konco kanggo Alloh jerune gawe anak iku am bi arti anak iku wong-wong mau toleh dadi babu pisan kanggo patung hang wong-wong mau sembah. Kerono iku wong-wong mau ngarani anak-anake kambi Abdul Uzza, Abdu Manaah, Abdu Syam lan liyane

## 7:191

Opo wong-wong mau nggawe konco (Alloh kambi) patung-patung hang oseng biso nggawe barang siji baen? kadung patung-patung iku dewek gawenane wong.

## 7:192

Lan patung-patung iku oseng biso nguwani pitulung nyang wong hang nyembah lan nyang awake dewek patung-patung oseng biso nguwyani pitulung.

## 7:193

Lan umpomo riko (he wong-wong munafiq) nyeluki (patunge) myakne nguwayani petunjuk nyang riko, patung-patung mau oseng biso nggelemaken celukan riko; podo baen (hasile) kanggo riko nyeluk wong-wong mau utowo riko meneng baen.

## 7:194

Saktemene patung-patung hang riko celuk sakliyane Alloh iku makhluk (hang apes) hang podo pisan kambi riko. Sebab iku celuken patung-patung iku terus geningno wong-wong mau nggelemaken penjaluke riko. Umpomo riko wong-wong hang bener.

## 7:195

Opo patung-patung iku nduwe sikil hang kambi iku yane biso mlaku, utowo nduwe tangan hang kambi tangan iku yane biso nyekel kambi keras [^352] . Utowo nduwe mripat hang kambi mripat iku yane biso ndileng, utowo nduwe kuping hang kambi kuping iku yane biso krungu? ngomongo;celuken patung-patung riko hang riko dadekaken koncoe Alloh, marek gedigu nggaweo kepeles (kanggo nggawe celoko) isun oseng katek ngenteni (nyang isun)

[^352]: Kata yabthisyuun reng kene diartekno tindakane keras; karepe nempong, ngrusak, nyontok, ngerenggut kambi kasar lan liyane

## 7:196

Saktemene hang ngebaurekso isun yoiku Alloh hang wes mudunaken Al-Kitab (Al-Qur’an) lan Yane ngebaurekso wong-wong hang saleh.

## 7:197

Lan patung patung hang riko celuk sakliyane Alloh seng sanggup nulung riko, malah oseng biso nulung awake dewek.

## 7:198

Lan umpomo riko kabeh nyeluk (patung-patung) kanggo nguwyani petunjuk, mesti patung-patung iku oseng biso ngerungokaken. Lan riko ndileng patung-patung iku nyawang neng riko saliho yane oseng biso ndileng.

## 7:199

Dadio riko hang nyepuroan lan ngongkono wong ngelakoni keapikan, lan melengoso teko wong-wong hang goblog.

## 7:200

Lan umpomo riko keneng gudone syetan, sebab iku njaluko kebaurekso nyang Alloh. [^353] Saktemene Alloh moho kerungu moho weruh

[^353]: Karepe moco “A’udzubillahi minasy-syaithonir-rojiim”

## 7:201

Saktemene wong-wong hang taqwa kadhung wong-wong mau ketimpo was-was teko syetan wong – wong eleng nyang Alloh, sebab iku pisan wong-wong mau ndileng kesalahan-kesalahane.

## 7:202

Lan konco-konco wong-wong mau (wong-wong kafir lan fasik) mbantu syetan-syetan jeruni Ngebabasaken lan wong-wong mau oseng ono mandek-mandeke (ngebabasaken)

## 7:203

Lan kadhung riko oseng nggowo salah siji ayat Al-Qur’an nyang wong-wong mau, wong-wong mau ngomong; “apuo oseng riko gawe dewek ayat iku?” Ngomongo; “Saktemene isun mung milu paran hang diwahyukaken teko Pengeran isun nyang isun. Al-Qur’an iki bukti-bukti hang nyoto teko Pengeran riko, petunjuk lan rahmat kanggo wong-wong hang iman.

## 7:204

Lan kadhung diwocokaken Al-Qur’an, sebab iku rungokno apik-apik, lan gatekno kambi anteng myakne riko oleh rahmat.

## 7:205

Lan sebuten (aran) Pengeran riko reng jero ati riko kambi nggawe ino awak lan roso wedi, Lan kambi oseng banteraken suoro, reng waktu isuk lan peteng, lan ojo riko kelebu wong-wong hang lali.

## 7:206

Saktemene malaikat-malaikat hang ono reng sandinge pengeran riko oseng ngeroso heng gelem nyembah Alloh lan yane kabeh moco tasbih nyang Alloh lan mung nyang Alloh yane kabeh sujud.

## 8:1

Wong-wong podo takon nyang siro (mbagi) soal bondo rampasan perang, ngomongo; “Bondo rampasan perang iku duwenae Alloh lan Rosul [^354] , sebab iku taqwao siro kabeh nyang Allh lan apikno sambungan reng antarane pepadane riko kabeh, lan patuho nyang Alloh lan Rosule kadhung riko memang wong-wong hang iman “

[^354]: Karepe mbagi bondo rampasan perang iku nurut ketentuane Alloh lan Rosule

## 8:2

Saktemene wong-wong hang iman [^355]  iku wong-wong hang naliko disebut arane Alloh [^356]  ndherindhik atine wong-wong mau lan naliko diwocokaken ayat-ayate Alloh, tambah imane wong-wong mau (mergane iku). Lan nyang Pengeran wong-wong mau pasrah.

[^355]: Karepe; wong hang sempurno imane

[^356]: Dikarepaken ambi disebut Alloh yoiku nyebut sifat-sifate hang ngagungno lan mulyakno Allo

## 8:3

(Yoiku) wong hang ngedekaken sholat, lan gelem nguwakaken sebagian rizki hang Ison wakaken nyang wong-wong mau.

## 8:4

Ikulah wong-wong hang iman ambi sakbenere. Wong-wong mau arep oleh piro-piro drajat duwur reng sandinge Pengerane lan sepuro serto rizki (ni’mat) hang mulyo.

## 8:5

Koyok dene Pengeran riko ngongkon riko metu teko umah riko ambi beneran. [^357] Padahal saktemene sebagian teko wong-wong hang iman iku oseng demen.

[^357]: Karepe; miturut Al-Maraghi, Alloh noto coro mbagi bondo rampasan perang ambi bener, koyok dene Alloh ngongkon metu teko umah (reng Madinah) kanggo perang Badar ambi bener pisan miturut Ath-Thobari; meteko umah karepe perang

## 8:6

Wong-wong mau mbantah riko neng perkoro hang bener sak wise nyoto (wong-wong mau mesti menang) koyok-koyok wong-wong mau di giring nyang mati, kadung wong-wong mau ndileng (sebab-sebabe mati iku)

## 8:7

Lan (ilingo), nalikane Alloh janji nyang riko salah siji teko rong golongan (hang riko adepi) yoiku kanggo riko, kadung riko kepingin hang oseng nduwe senjatalah [^358] hang kanggo riko, lan Alloh ngarepaken kanggo beneraken hang bener ambi ayat-ayatnya lan musnahno wong-wong kafir.

[^358]: Karepe; kafilah Abu Sufyan hang nggowo dodolan teko syiria, kelompok hang gowo kekuatan senjata yoik

## 8:8

Myakne Alloh netepaken hang hak (Islam)lan mbatalaken hang batil (syirik) masio wong-wong hang ndungo(musyrik) iku oseng demen

## 8:9

(Ilingo), nalikane riko njaluk pitulung nyang Pengeran riko terus ditrimo kanngo riko; “Saktemene Ison arep nekakaen bolo bantuan nyang riko ambi sewu malaikat hang teko urut-urut.

## 8:10

Lan Alloh oseng ndadekaken (ngirim bolo bantuan iku), kejobo dadi kabar seneng lan myakne ati riko dadi tentrem keronone.Lan kemenangan iku mung teko sisi Alloh. Saktemenemo Alloh moho perkoso lan moho bijaksono

## 8:11

(Ilingo), nalikane Alloh ndadekaken riko ngantuk reng sijine hang nentremaken teko Yane lan Alloh mudunaken nyang riko udan teko langit kanggo nyuciaken riko ambi udan iku lan ngilangaken teko riko gangguan-gangguan syetan lan kanggo nguataken ati riko lan netepaken ambine telapak sikil riko. [^359]

[^359]: Neguhno telapak sikil nang kini biso pisan dirtekno kambi teguhe ati lam pendiria

## 8:12

(Ilingo), nalikane Pengeran riko nguwyani wahyu nyang poro malaikat; “Saktemene Ison bareng siro, sebab iku teguhno (pendirian) wong-wong hang wes iman: Mbesok arep ison temblukno roso wedi reng atine won-wong kafir, sebab iku bacuken ndase wong-wong mau lan pancungen saben-saben pucuk derijine. [^360]

[^360]: Karepe; pucuk deriji yoiku anggota tangan lan sik

## 8:13

(Ketentuan) hang gedigu iku kerono saktemene wong-wong mau nentang Alloh lan Rosule Sopo baen nentang Alloh lan rosule., sebab iku saktemene Alloh banget keras siksone.

## 8:14

Ikulah (hukum dunyo, hang dikenengaken nyang riko, sebab iku rasakno hukuman iku. Saktemene mane kanggo won-wong hang kafir iku ono (maneng) azan neroko.

## 8:15

He wong wong haang podo iman, kadung riko ketemu ambi won-wong hang kafir hang nyerang riko, sebab iku riko.ojo mbureni wong-wong mau (mundur)

## 8:16

Sopo wonge hang mbureni wong-wong mau (mundur) waktu iku, kejobo beluk kanggo (siasat) perang utowo kepingin gabung ambi pasukan liyane, sebab iku saktemene wong iku balek ambi gowo muringe Alloh, lan panggonane yoiku neroko jahanam. Lan temen elek panggon balike

## 8:17

Sebab iku (hang sakbenere) oduduk riko hang mateni won-wong mau, taping Alloh hang mateni wong-wong mau, lan duduk riko hamg nguncalaken nalikane riko nguncalaken, taping Alloh hang nguncalaken (Alloh ngelakoni gedigu kanggo ngancuraken wong-wong mau) lan Nguwyani kemenangan nyang wong-wong mu’min ambi kemenangan hang apik. Saktemene Alloh moho kerungu lan moho weruh.

## 8:18

Ikulah (kemenangan kang gedhi), lan saktemene Alloh ngapesaken tipudayane wong-wong kafir.

## 8:19

Kadhung riko (wong-wong musyrikin) nggolek keputusan nyang riko; lan kadhung riko mandek; sebab ikulah hang lebih apik kanggo riko; lan kadhung riko balekpasti ison balek (pisan); lan angkatan perang riko pisan-pisan oseng arep biso nolak teko riko salah siji bahaya, myane wes yane akeh lan saktemene Alloh bareng ambi wong-wong hang iman.

## 8:20

He wong-wong hang iman, patuho nyang Alloh lan Rosule, lan riko melengos teko Alloh kadung riko kerung (kongkona-kongkonan Ne)

## 8:21

Lan ojo riko dadi koyok wong-wong (munafiq) hang ngomong “ison ngerungokaken, padahal wong-wong mau oseng ngerungokaken.

## 8:22

Saktemene hewan (makhluq) hang sak elek-eleke nang sawangane Alloh yoiku wong-wong hang budheg lan bisu, hang oseng ngerti paran-paran.

## 8:23

Umpomo kirone Alloh weruh keapikan ono nang won-wong mau, mesti Alloh ndadekaken wong-wong mau biso krungu. Lan umpomo Alloh Ndadekaken wong-wong mau biso krung mesti wong-wong mau ukuryane melengos pisan, kadung wong-wong mau melengosaken dewek (teko paran hang wong-wong mau krungu iku) Kewajiban matuhi konkonane Alloh lan Rosule.

## 8:24

He wong-wong hang iman jawaben ajakane Alloh lan rosul kadhung rosul (Muhammad) ngajak-ngajak riko nyang hang nguwyani keuripan nyang riko, [^361]  Lan weruho siro kabeh, saktemene Gusti Alloh mbatesi antarane menungso lan atine. Lan saktemene nyang Gusti Alloh riko-riko arep dikumpulaken.

[^361]: Karepe ngajak riko perang kanggo ninggalaken kalimat Alloh hang biso ngancuraken musuh serto nguripaken Islam lan muslimin, yo berarti ngajak riko nyang iman,petunjuk,jihad,lan sekabehane hang ono hubungane ambi kesenengan urip reng dunyo lan akhirat

## 8:25

Lan jogonen awak riko teko sikso hang oseng khusus keneng wong-wong hang zolim tok reng Antarane riko. Lan weruho Alloh temen keras siksoNe.

## 8:26

Lan ilingo (he poro muhajirin) nalikane riko mage sitik jumlahe terus ditindas reng bumi (makkah), riko wedi wong-wong (makkah) arep nyulik riko, sebab iku Alloh nguwyani riko panggonan netep (madinah) lan didadekaken riko kuat ambi pitulunge Alloh lan diwyaniNe riko rizki teko hang apik-apik myakne riko syukur.

## 8:27

He wong-wong hang iman ojo riko nyulayani Alloh lan rosule (Muhammad) lan (pisan) ojo riko nyulayani amanat-amanat hang dipercoyokno nyang riko, kadung riko ngaweruhi.

## 8:28

Lan weruhono bondo riko lan anak-anak riko iku mung dadi cobaan lan saktemene reng sisi Alloh lah ganjaran hang gedi.

## 8:29

He wong-wong hang iman, kadhung riko taqwa nyang Alloh, mesti Yane arep nguwyani nyang riko furqon [^362]  lan mbusek sekabehane kesalahan-kesalahan riko lan nyepuro(duso-duso) riko lan Alloh nduwe karunia hang gedi.

[^362]: Artine petunjuk hang biso mbedakaken antarane hang hak lan hang batil, biso pisan diartikaken reng kene ambi Pitulung

## 8:30

Lan (ilingo), nalikane wong-wong Kafir (Quraisy) mikiraken daya upaya nyang riko kanggo nyekel lan ngurung riko utowo mateni riko utowo nundung riko. Wong-wong mau mikir tipu daya iku. Lan Alloh sak apik-apike hang bales tipu daya

## 8:31

Lan nalikane diwocokaken nyang wong-wong mau ayat-ayat Ison, wong-wong mau ngomong saktemene ison kabeh wes kerungu ( ayat-ayat hang koyok ik ), kadhung ison ngarepaken mesti ison biso moco hang koyok iki, (Al-Qur’an) iki oseng liyo mung dongeng-dongeng wong-wong kuno.

## 8:32

Lan (ilingo) , nalikane wong-wong mau (wong-wong musyrik) ngomong “ya Alloh, kadhung bener (Al-Qur’an) iki, yanelah hang bener teko sisi Ndiko,sebab iku udanono kulo kabeh ambi watu teko langit, utowo tekokno nyang kulo kabeh azab hang ngeloroake

## 8:33

Lan Alloh sepisan-pisan oseng arep ngazab wong-wong mau, kadung riko ono reng antarane wong-wong mau. Lan osaeng (maneng) Alloh arep ngazab wong-wong mau, kadung wong – wong mau njaluk sepuro [^363]

[^363]: Reng antarane mufassirin ono hang ngartikaken “Yastagfiruuna“ ambi tobat lan ono maneng hang ngartikakendi antarane wong-wong kafir iku ono wong-wong muslim hang njaluk sepuro nyang Alloh

## 8:34

Apuo Alloh oseng ngazab wong-wong mau padahal wong-wong mau podo ngalangi wong – wong kanggo (nekani) masjidil haram lan wong-wong mau duduk wong-wong hang berhak nguasani? Wong-wong hang berhak nguasani (ne), mung wong-wong hang taqwa, taping akeh-akehe wong-wong mau oseng weruh

## 8:35

Sembahyang wong-wong mau reng sekitare Baitulloh iku liyane oseng mung sisilan lan tepuk tangan. Sebab iku rasakno azab disebabaken kekafiran riko

## 8:36

Saktemene wong-wong hang kafir iku, nafkahno bondone won-wong mau kanggo ngalangi (wong) teko dalan Alloh. Woetunng-wong mau arep nafkahaken bondo iku marek gedigu dadi getunan wong-wong mau, lan wong-wong mau arep dikalahno. Lan reng jeru neroko jahanam wong-wong kafir iku dikumpulaken.

## 8:37

Myakne Alloh misah (golongan) hang elek teko hang apik lan dadikaken (golongan) hang elek iku sebagianne reng duwur sebagian hang liyo, terus kabeh ditumpukno Alloh, lan dilebok no reng jero neroko jahannam. Wong-wong mau ikulah wong-wong hang rugi.

## 8:38

Ucapnon yang wong-wong hang kaafir iku [^364] , “kadhung wong-wong mau mandek (teko ke-kafirane) mesti Alloh arep nyepuro wong-wong mau duso-dusone hang wes bengen; lan kadhung wong-wong mau balek maneng [^365]  saktemene arep kelaku (nyang wong-wong mau) sunnah (Alloh nyang) wong-wong bengen.

[^364]: Yoiku Abu Sufyan lan konco-koncone

[^365]: Karepe; kadhung wong-wong mau kafir lan balek merangi Nabi

## 8:39

Lan perangono wong-wong mau myakne ojo ono fitnah [^366] lan myakne agama iku mung kanggo Alloh [^367] , kadhung wong-wong mau mandek (teko kekafirane), sebab iku saktemene Alloh moho katon paran baen hang wong-wong mau lakoni.

[^366]: Karepe; gudoan-gudoan nyang umat Islam lan agama Islam

[^367]: Karepe; miturut An-Nasafi lan Al-Mraghi, jejeke agama Islam lan ilange agam-agama hang batil

## 8:40

Lan kadhung wong-wong mau melengos, mongko weruho riko kabeh saktemene Alloh hang njogo riko. Gusti Alloh iku seapik-apike hang jogo lan sak apik-apike hang nulung.

## 8:41

Weruho siro kabeh, saktemene paren bawen hang biso siro duweni kang sangkeng rampasan perang [^368]  mongko, saktemene seperlimo kanggo Alloh, rosul, dulure rosul, lare-lare atim, wong-wong melarat lan ibnu sabil. [^369] Kadong riko nduweni iman nyang Alloh. Lan ambi paran [^370]  hang ison wakaen neng utusan ison (Muhammad) neng dino furqoon [^371] , yaiku neng ketemune rong pasukan, lan Alloh moho kuoso seksekabehane.

[^368]: Hang dikarepaken rampasan perang (ghonimah) yaiku dunyo hang oleh teko wong-wong kafir ambi lewat perang, sedenge sang ulihe seng ambi perang diarani fai-i. dum-duman hang disebut nang njerone ayat iki yaiku sang ono hubungane ambi ghonimah mau

[^369]: Karepe; seperlimo teko ghonimah iku dibagikno nyang: a. Alloh lan rosule, b. Dulure rosul (Bani hasyim lan bani mutolib), c. Lare yatim, d. Wong melarat, e. Ibnu sabil. Sedenge petangperlimone teko ghonimah didumaken nyang wong-wong mau sang milu perang

[^370]: Sang dikarepaken ambi paren yaiku: ayat-ayat Al-Qur’an, malaikat, pitulung

[^371]: Furqaan yaiku: sang pisahaken antarane sang hak lan sang batil Sang dikarepaken ambi dino Al-Furqaan yaiku dino terange kemenangan wong Islam lan kalahe wong kafir, yaiku ketemune loro pasukan neng perang badal, neng dino jum’at tanggal 17 ramadhan tahun keloro hijrah. Separuh mufassirin berpendapat kadung ayat iki ngisarataken nyang dino kawitan mudune Al-Qur’anul karim neng bengi 17 ramadhan

## 8:42

(Yaiku neng dino) pas siro ono neng pinggir jurang hang parek lan wong-wong mau ono neng pinggire jurang hang adoh sedenge kafilah iku ono neng ngisor siro. [^372] Sekirane siro gawe kesepakatan (kanggo nentukaen dino mangkate perang), pastine siro seng sependapat pas nentukaen dino perang iku, tapi (Alloh nempukaen rong pasukan iku) makne iyane (Gusti Alloh) ngelakoni perkoro hang mesti dilakoni [^373] , yaiku mane wong hang musnah iku musnahe bareng keterangan hang nyoto lan mane wong hang urip iku uripe bareng ambi keterangan hang nyoto (pisan). [^374] Saktemene Alloh moho ngerungu ambi moho ngeweruhi.

[^372]: Karepe: golongane wong muslim pas iku ono reng pinggire jurang sang parek nyang Madinah, lan wong-wong kafir ana ring pinggire jurang sang adoh teko madinah. Sedenge kafilah sang dipimpin neng Abu sofyan iku ono ing pinggire pantai kiro-kiro 5 mil angka teko Badar.

[^373]: Karepe: kemenangan golongane wong muslim lan ajure golongane wong musyrikin

[^374]: Karepe mane wong-wong sang tetep neng njerone kafire seng duwe alasan maneng dingo tetep nang njerone kafire iku mau, lan wong-wong sang bener-bener imane yaiku berdasarkan nyang bukti-bukti sang nyoto

## 8:43

(Yaiku) pas Alloh ngatokaen wong-wong iku mau nyang riko neng jerune impen riko hang (akehe) sitik. Lan sekirane Alloh nduduhaken wong-wong iku kabeh neng riko (akehe) wakeh pastine riko dadi wedi lan pastine bawen riko bakal padu-paduan neng njerune urusan iku. Tapeng Alloh wis nyelametaken riko. Saktemene Alloh paleng weroh sekabehe isine ati.

## 8:44

Lan pas Alloh ngatokaen wong-wong iku neng riko kabeh, pas riko ketemu ambi wong-wong iku akehe sitik neng ngadepane motone riko, lan riko diweruhaken akehe sitik neng ngadepane motone wong-wong iku, mergo Alloh bakal ngelakoni penggawean hang kudu dilakoni. Lan mung nyang Gusti Alloh panggon mbalekaen sekabehe perkoro.

## 8:45

He wong-wong kang duwe iman, kadong siro merangi pasukan (musuh), sebab iku kuatno ati niro lan nyebuto arane Alloh sak akeh-akehe [^375]  mane siro untung.

[^375]: Karepe yaiku ngakehaken dzikir lan dungo

## 8:46

lan manuto nyang Gusti Alloh lan rosule lan riko ojo padu-paduan hang nggarai riko dadi minder lan ilang kekuatan riko, lan sabaro, saktemene Alloh iku ambi wong-wong kang sabar.

## 8:47

lan ojo sampek riko dadi koyo wong-wong kang metu teko desone ambi roso gumede lan ambi kekarepan pamer nyang menungso lan ngadangi (wong) teko dalane Alloh. Lan ilmune Alloh iku ngeliputi paren bawen hang wong mau lakoni.

## 8:48

Lan pas syetan ndadekaen wong-wong mau ngeroso apik penggaweane wong-wong mau ngeroso apik lan ngomong: “Lan sengono salah sijine menungso kang biso ngalahaken riko reng dino iki, lan saktemen ison iki kang ngelindungi riko”. Sebab iku pas pasukan loro iku wes podo biso ndeleng (adep-adepan), seitan iku mbalik memburi ambi ngomong: “Saktemene ison melayu teko riko, saktemene ison biso ndeleng paran hang riko kabeh seng biso deleng. Saktemene ison wedi nyang Gusti Alloh”. Lan Alloh banget abot seksone.

## 8:49

Pas wong-wong munafik lan wong-wong hang duwe penyakit neng jeru atine ngomong : “Wong kabeh iku (wong-wong) hang duwe iman diakali neng agomone” (Alloh dawuh) : Sopo bawen hang tawakkal nyang Alloh, sebab iku saktemene Alloh paleng menangan lan paling wijaksono.

## 8:50

Kadong riko ndeleng pas poro malaikat nyabot nyowone wong-wong kafir kelawan ngantem ngarep lan mburine wong kebeh iku (lan ngomong) : “Rasakno siro disikso neroko kang ngobong”. (pastine siro bakal ngeroso wedi).

## 8:51

Iku mau disebabaken tingkahe tangan riko dewek. Saktemene Gusti Alloh seng sepisan-pisan nganiyoyo mahluke.

## 8:52

(Kahanane wong-wong) podo dene ambi kahanane Fir’aun lan bolo-bolone ambi wong-wong hang sakdurunge. Wong-wong mau ngungkuri ayat-ayate Alloh. Sebab iku Alloh nyikso wong-wong mau mergo doso-dosone. Saktemene Alloh paleng kuat lan paleng loro seksone.

## 8:53

hang iku mau (sekso) iku mergo saktemene Alloh seng sepisan-pisan nguwah sijine nikmat hang wes wehaken nyang sijine golongan, sampek golongan iku nguwah paran hang ono neng golongan iku dewek. [^376] Lan saktemene Alloh paling ngerungu lan paling ngeweruhi.

[^376]: Alloh seng nyabut nikmat sang wes diciciraken nyang sijine golongan, suwene golongan iku tetep taat lan syukur nyang Alloh.

## 8:54

(Kahanane wong-wong) podo dene ambi kahanane Fir’aun lan bolo-bolone ambi wong-wong hang sakdurunge. Wong-wong mau ngungkuri ayat-ayate Alloh. Sebab iku Alloh nyikso wong-wong mau mergo duso-dusone lan ison silepaken Fir’aun lan bolo-bolone, lan kabeh iku yaiku wong-wong kang dolim.

## 8:55

Saktemene kewan (mahluk) hang paleng elek neng sandinge Alloh yaiku wong kang kafir, mergo wong-wong iku seng duwe iman.

## 8:56

(Yaiku) wong-wong kang siro wes njuwut semayanan teko wong mau. Sak marine iku wong mau nyulayani janjine neng angger waktu, lan wong mau seng wedi (akibat-akibate).

## 8:57

Kadong riko nemone wong mau neng njero perang, sebab iku pisahen wong hang neng mburine wong mau ambi (numpes) wong-wong mau. Mane wong mau njuwut pelajaran.

## 8:58

Lan kadong riko khawatir bakal (kedadean) suloyone teko suijine golongan, sebab iku balekno semayanan iku nyang wong mau nganggo coro hang paran onone. Saktemene Alloh seng demen wong kang suloyo.

## 8:59

Lan ojo sampek wong-wong hang kafir iku ngiro, kadong wong mau bakal oleh lolos (teko kuosone Alloh). Saktemene wong mau seng biso ngapesaken (Alloh).

## 8:60

Lan siapno kanggo ngadepi wong mau kekuatan paren bawen kang riko sanggupi lan teko jaran-jaran hang dicancang nggo perang (kang ambi persiapan iku) riko nggeteraken musuhe Alloh, musuh riko lan wong-wong liane wong mau kang riko seng ngaweruhi. Tapi Alloh ngeweruhi. Paren bawen hang riko belonjokaken neng dalane Alloh pastine bakal dibales cukup nyang riko lan riko seng kiro dianiaya (dirugikaen).

## 8:61

Lan kadong wong mau condong nyang perdamaian, sebab iku condongo lan wedio nyang Gusti Alloh. Saktemene Alloh kang paling ngerungukaen lan paleng ngeweruhi.

## 8:62

Lan kadong wong mau karepe bakal ngapusi riko, sebab iku saktemene cukup Gusti Alloh (kang dadi pelindung riko). Alloh kang nguataken riko nggo pitulunge lan ambi golongane wong mukmin.

## 8:63

Lan kang ndadekaen siji atine wong-wong mau (wong-wong kang nduweni iman). [^377] Masio riko seng mbelonjokaen kabeh (sugihe) hang ono neng bumi, pastine riko seng biso ndadekaen siji atine wong-wong mau, tapeng Alloh wis ndadekaen siji atine wong-wong mau. Saktemene Alloh paleng gede lan paleng wijaksono.

[^377]: Penduduk Madinah sang terdiri teko Aus lan Khazraj terus-terusan musuhan sak durunge nabi Muhammad SAW pindah. Sakwise nabi Muhammad SAW pindah nang Madinah lan wong-wong mau melebu Islam musuhan mau ilang

## 8:64

Hei nabi Muhammad, wes cukup Alloh (dadi pelindung) kanggo riko lan kanggo wong-wong kang ndueni iman hang milu riko

## 8:65

Hei nabi, obongen semangate wong-wong hang nduweni iman iku dienggo perang. Kadong ono rong puluh wong kang sabar neng antarane riko, percoyo’o wong-wong mau kudu ngalahaken rongatus wong musuh. Lan kadong ono satus wong (hang sabar) neng antarane riko, wong-wong mau biso ngalahaken sewu wong kafir. Mergane wong-wong kafir iku golongane wong hang seng ngerti. [^378]

[^378]: Karepe: wong-wong mau seng ngerti kadung perang iku kudu dinggo mbelo keyakinan lan naati perintahe Alloh, wong-wong mau perang mong kanggo njogo tradisi jahiliyah lan kekarepan dunyo laine.

## 8:66

Saiki Alloh wes ngurangi neng riko lan Alloh wes weroh kadong awak riko duwe kekurangan. Sebab iku kadong neng antarane riko satus wong kang sabar, percoyo’o wong mau kudu nglahaken rongatus wong, lan kadong neng antarane riko ono sewu wong (kang sabar), percoyo o wong-wong mau kudu ngalahaken rongewu wong kelawan idine Alloh. Lan Alloh mbarengi wong-wong kang sabar.

## 8:67

Seng pantes, kanggo nabi nduweni tawanan sakdurunge yane ngalahaken musuhe neng nduwure bumi. Riko ngarepaken kesugihan dunyo sedenge Alloh ngarepaken (ganjaran) ahirat (kanggo riko). lan Alloh paleng perkoso/ menang lan paleng wicaksono.

## 8:68

Kadong sekirane seng pas kang wes bengen teko Alloh. Percoyo o riko ditibani sikso kang gedi mergo dadi balesan kang riko jowot.

## 8:69

Sebab iku madango teko separoh rampasan kang wes riko juwut iku, dadi panganan kang halal maneng apik, lan patuho neng Gusti Alloh, saktemene Alloh paleng nyepuro lan paleng welasan

## 8:70

Hei nabi, omongno neng tawanan-tawanan kang ono neng tangan riko: “kadong Alloh weroh ono apike neng atin riko, percoyo o Alloh bakal nguweni riko hang luweh apik teko paren kang wis dijuwut teko riko lan Alloh bakal nyepuro riko”. Lan Alloh paling penyepuro lan paleng welasan.

## 8:71

Tapeng kadong wong-wong mau (tawanan-tawanan iku) duwe kekarepan bakal suloyo neng riko, sebab iku saktemene wong-wong mau wis suloyo neng Alloh sakdurunge iki, terusane Alloh ndadekaen riko nguasani atase wong-wong mau. Lan Alloh paleng ngeweruhi lan paleng wicaksono

## 8:72

Saktemene wong-wong hang nduweni iman lan pindah kelawan jihad nganggo bondone lan awake neng dalan Alloh lan wong-wong kang nguweni panggonan urip lan pitulung (nyang wong-wong kang jihad), wong-wong mau siji lan liane saling ngelindungi. [^379]  Lan (nyang) wong-wong kang nduweni iman, tapeng dorong pindah, sebab iku seng wajib masio sitik kanggo riko ngelindungi wong-wong mau, sakdurunge wong-wong mau hijrah. (tapeng) kadong wong-wong mau njaluk tolong neng riko neng njeruni (penggawean mbelo) agomo, sebab iku riko kudu nulungi sakliane golongan kang weis ono perjanjian antarane riko ambi wong-wong mau. Lan Alloh paling ngaweruhi paran kang riko lakoni.

[^379]: Sang dikarepaken ambi podo nglindungine yaiku: neng antarane Muhajirin lan Ansor ono hubungan dulur sang nemen teguh, kanggo nggawe masyarakat sang apik. Iku mau keteguhan lan keakrapan seduluran wong-wong mau, sampe-sampe neng awale Islam wong-wong mau waris-ngewarisi koyo-koyo wong-wong mau sedulur mau

## 8:73

Anapun wong-wong kafir, separoh wong-wong mau dadi pelindung kanggo separoh hang liyo. Kadong riko (he golongane wong muslim) seng ngelakoni paran kang wes diperintahaken Alloh iku [^380] , percoyo o bakal kedadean seng karu-karuan neng nduwuri bumi lan kerusakan kang gedi.

[^380]: kaum muslimin

## 8:74

Lan wong-wong kang nduweni iman lan hijrah ambi jihad neng dalane Gusti Alloh, lan wong-wong kang nguweni panggon netep lan nguweni pitulung (neng wong-wong kang hijrah), wong-wong iku mau wong-wong hang temenan duwe iman. Wong-wong mau oleh sepuro lan rizki (ni’mat) hang mulia.

## 8:75

Lan wong-wong kang nduweni iman sakmarine iku, terus hijrah lan jihad ambi riko sebab iku wong-wong iku melebu golongan riko (pisan). Wong-wong kang

## 9:1

(Iki akonane) medot hubungan nyang Alloh lan rosule (hang diadepaken) nyang wong-wong musyrikin hang riko (wong-wong muslim) wis nganakaen semayanan (kambi wong-wong mau).

## 9:2

Sebab iku melakuo riko (golongane wong musyrikin) neng nduwure bumi suwene petang ulan lan weruho riko kadong saktemene riko seng bakal biso ngalahaken Gusti Alloh, lan saktemen Alloh nggawe ino wong-wong kafir. [^381]

[^381]: Sakdurunge mudun ayat iki ono semayanan damai antarane Muhammad SAW kambi wong-wong muslim. Ing antarane isine semayanan iku yaiku seng ana perang antarane nabi Muhammad SAW kambi wong wong musyrik lan kadung golongane wong muslim di ulihi haji nyang Mekkah lan Towaf muteri Ka’bah. Alloh Swt mbataleken semayanan iku lan ngizidi lan kaum muslimin merange maneng sebab iku mudun ayat iki lan kaum musyrikin duweni kesempatan 4 ulan suwene neng tanah Arab nggo nguwataken awaken.

## 9:3

Lan (ikilah) sijine pemakluman teko Alloh lan rosule nyang menungso pas dino haji gedi [^382] , kadong saktemene Alloh lan rosule ngeculaken awake teko wong-wong musyrikin. Terusane kadong riko (kaum musyrikin) tobat, sebab iku tobat iku luweh apik kanggo riko, lan kadong riko ngungkur, sebab iku weruho kadong saktemene riko seng biso ngalahaken Alloh. Lan kabarno nyang wong-wong kafir (kadong wong-wong iku bakal oleh) sekso kang perih.

[^382]: Bedo kambi pendapate ahli tafsir kang dimaksud kambi haji akbar; ono kang ngomong dino nahar ono kang ngomong dino Arafah. Kang dimaksud haji akbar neng kene yaiku haji kang kedadean neng tahun ke 9 hijriyah

## 9:4

Sakliane wong-wong musrikin hang riko wes ngonokaen semayanan (kambi wong-wong mau) lan wong-wong mau seng ngurangi paren-pareneo (teko isine semayanan) riko lan seng (pisan) wong-wong mau nulungi wong hang musuhi riko, sebab iku neng wong-wong mau iku tepatono janjine sampek waktu kang wes ditentuaken [^383] . Saktemene Alloh demen nang wong-wong kang takwa

[^383]: Karepe kang diweni tangguh 4 ulan iku yaiku: wong-wong mau kang ngingkari semayanan wong-wong mau kambi nabi Muhammad SAW. Kadong wong-wong mau seng ngingkari semayanane sebab iku semayanane diterusaken sampek mari waktu kang wes ditentukaen neng njerone semayanan iku. Sakwise mari semayanan iku, sabab iku sengono maneng semayanan kambi golongane wong musyrikin.

## 9:5

Kadong wes entek ulan-ulan haram iku [^384] , sebab iku patenono wong-wong musyrikin iku neng ndi bawen riko ketemu wong-wong mau, lan cekelen wong-wong mau. Kepungen wong-wong mau lan kitingen neng panggonan ngiting. Kadong wong-wong mau taubat lan ngedegaken sholat lan mbayar zakat, sebab iku wenono kebebasan nyang wong-wong mau nggo mlaku [^385] . Saktemene Alloh paling penyepuro lan paling welasan.

[^384]: Kang dimaksud kambi ulan harom neng kene yaiku: suwene 4 ulan kang wes diwakaen nyang golongane wong musyrikin iku, yaiku mulai 10 zulhijjah (dino mudune surat iki), sapek kambi 10 Robiul Akhir.

[^385]: Karepe: dijamin kemanane wong-wong mau.

## 9:6

Lan kadong wong neng antarane wong-wong musrikin iku njaluk perlindungan nyang riko, sebab iku lindungono yane. Mane yane sempet ngerungukaen dawuhe Alloh, terusane terakeno yane neng panggon kang aman kanggo yane. Iku mau disebabaken wong-wong mau golongan kang seng weroh.

## 9:7

Kelendi biso ono perjanjian (tentrem) teko sandinge Alloh lan rosule kambi wong-wong musyrikin, sakliane wong-wong kang riko wis ngonokaen semayanan (kambi wongwong mau) neng pareke masjidilharam [^386] ? sebab iku suwene wong-wong mau duwe tingkah kenceng nyang riko, kudune riko duwe tingkah kenceng (pisan) nyang wongwong mau. Saktemene Alloh demen wongwong kang taqwa.

[^386]: Kang dikarepaken kambi parek masjidilharam yaiku: Al-Hudaibiyah, suijine panggon kang ono neng parek Mekkah neng dalan nyang Madinah neng panggonan iku nabi Muhammad SAW semayanan genjatan pusoko kambi golongane wong musyrikin neng njerune suwene 10 tahun

## 9:8

Kelendi biso (ono semayanan teko Alloh lan rosule kambi wong-wong musyrikin), padahal kadong wong-wong mau oleh menang teko riko, wong-wong mau seng ngerawat hubungan seduluran nyang riko lan seng (pisan nguwongaken) semayanan. Wong-wong mau nyenengaken atin riko nganggo cangkeme, sedenge atine nulak. Lan akeh-akehe wong-wong mau yaiku wong-wong kang fasik (kang nyulayani semayanan).

## 9:9

Wong-wong mau ngoperaken ayat-ayate Alloh kambi rego kang sitik, terus wong-wong mau ngalang-ngalangi (menungso) teko dalane Alloh. Saktemene paling welek paran kang wong-wong mau lakoni.

## 9:10

Wong-wong mau seng ngerumat (hubungan) seduluran nyang wong-wong mukmin lan seng (pisan nguwongaken) semayanan. Lan wong-wong mau ikulah wong-wong hang ngeliwati wates.

## 9:11

Kadong wong-wong mau tobat, ngedegaen sholat lan mbayar zakat, sebab iku (wong-wong iku) yaiku dolor-dolor riko seagomo. Lan isun Gusti Alloh wes njelasaken ayat-ayat iku kanggo golongan kang weroh.

## 9:12

Kadong wong-wong mau ngerusak sumpah (semayan) sakmarine wong-wong mau duwe semayan, lan wong mau ngelek-elek agomon riko, sebab iku perangono pemimpin-pemimpin wong-wong kafir iku, kerono saktene wong-wong mau iku wong-wong kang seng biso dicekel semayane, mane wong-wong mau mareni.

## 9:13

Apuo riko seng merangi wong-wong kang ngerusak sumpah (semoyone), padahal wong-wong mau wes ngeyel kepengen ngusir rosul lan wong-wong mau kang ngawiti merangi riko? apuo riko wedi kambi wong-wong mau? padahal Alloh kang duwe hak kanggo riko wedeni, kadong riko bener-bener wong duwe iman.

## 9:14

Perangono wong-wong mau, percoyo o Alloh bakal nyikso wong-wong mau kambi (lantaran) tangan-tangan riko lan Alloh bakal nginokaen wong-wong mau lan nolong riko ngadepi wong-wong mau, serto ngelegakaen atine wong-wong kang duwe iman.

## 9:15

Lan ngilangaken panase atine wong-wong mukmin. Lan Alloh nerimo tobate wong hang dikarepi. Alloh paleng ngeweruhi kambi paleng wicaksono.

## 9:16

Opo riko ngiro kadong riko bakal digenengaken (gedigu bawen), sedenge Alloh dorong ngeweruhi (neng njerune kenyataan) wong-wong kang perang neng antarane riko lan seng njuwut dadi konco hang setia seliane Alloh, rosule lan wong-wong kang nduweni iman. Lan Alloh paleng weroh paran kang riko lakoni.

## 9:17

Seng kiro pantes wong-wong musyrikin iku makmuraken masjid-masjide Alloh, sedenge wong-wong mau ngakoni kadong wong-wong mau dewek kafir. Ikulah wong-wong kang sia-sia pegawenane, lan wong-wong mau selawase neng njeru neroko.

## 9:18

Mung kang makmuraken masjid-masjide Alloh yaiku wong-wong kang duwe iman nyang Alloh lan ndino akhir, serto tetep ngedegaken sembahyang, mbayar zakat lan seng wedi (neng sopo bawen) sakliane Alloh, sebab iku wong-wong mau wong-wong kang diarepaken melebu golongane wong-wong kang oleh pituduh.

## 9:19

Opo (wong-wong) kang nguweni ngombe nyang wong-wong hang ngelakoni haji lan ngurus masjidilharam, riko podokaen kambi wong-wong kang duwe iman nyang Alloh lan dino mbesok serta berjihad neng dalane Alloh ? wong-wong mau seng podo neng sandinge Alloh, lan Alloh seng nguweni pituduh nyang golongan kang dholim [^387] .

[^387]: Ayat iki didunaken kanggo mbantah anggepan kadung nguweni ngombe wong-wong haji lan ngurus masjidil haram lebih apik timbang duwe iman nyang Alloh kambi hijrah reng dalane Alloh.

## 9:20

Wong-wong kang duwe iman lan pindah serto jihad neng dalane Alloh kambi dunyane lan awake wong-wong mau, yaiku lebih duwur panggone neng sandinge Alloh, lan ikulah wong-wong kang oleh kemenangan.

## 9:21

Pengerane wong-wong mau nggirangaken wong-wong mau kambi nguweni rahmat teko yane, kerindhaan lan suargo, wong-wong mau oleh neng njerune kesenengan kang sampek mbesok.

## 9:22

Wong-wong mau sampek mbesok neng njerune suwargo selawas-lawase. Saktemene neng sandinge Alloh ganjaran kang gedi.

## 9:23

Hei wong-wong kang duwe iman, ojo sampek riko dadekaen bapak-bapak lan dolor-dolor riko pimpinan-pimpinan riko. kadong wong-wong mau luweh mentingaken kekafiran timbang keimanan. Lan sopo neng antarane riko hang ndadekaen pimpinan-pimpinan riko, sebab iku wong-wong mau iku wong-wong kang dholim.

## 9:24

Ngomongo: “kadong bapak-bapak, anak-anak, dolor-dolor, rabi-rabi, golongan keluarga riko, dunyone kang riko usahakaen, dagangan kang riko kuwatiraken rugine, lan umah-umah panggon kang riko demeni, yaiku lebih riko senengi ketimbang Alloh lan rosule. Lan (teko) jihad neng dalane, sebab iku entenono sampek Alloh nekokaen keputusane.” Lan Alloh seng nguweni pituduh nyang wong-wong fasik.

## 9:25

Saktemene Alloh wes nulung riko (hai golongane wong duwe iman) neng panggon perang kang wakeh, lan (ingeto) perang hunain, yaiku pas riko dadi aos mergo akehe jumlah riko, sebab iku jumlah kang akeh mau seng dadi manfa’at nyang riko sitik-sitiko, lan bumi kang wero iku wes keroso sempit kanggo riko, terusane riko mlayu memburi kambi pisah-pisah.

## 9:26

Terusane Alloh ngedunaken, ketenangan nyang rosule, lan wong-wong kang nduweni iman, lan Alloh ngedunaken tentarane lan riko seng biso ndeleng, lan Alloh ngantemaken bencono nyang wong-wong kafir, lan iku mau balesane nyang wong-wong kafir.

## 9:27

Sakmarine iku Alloh nerimo tobate wong-wong kang dikarepi. Alloh paleng penyepuro lan paleng ngewelasi

## 9:28

Hai wong-wong kang duwe iman, saktemen wong-wong kang musyrik iku najis [^388] . mongko ojo parek-parek Masjidil haram [^389]  sakmarine tahun iki [^390] . Kadong siro wedi dadi miskin [^391] , mongko Alloh besok bakal nguweni kesugihan nyang riko teko karuniane, kadong yane (Gusti Alloh) ngarepaken. Saktemen Alloh paleng ngewruhi lan paling wicaksono.

[^388]: Karepe: jiwone wong musyrik dianggep kotor mergo ngelorokaen Alloh

[^389]: Karepe: seng dibenerake ngelakoni haji kambi umroh. Jare pendapate sebagian mufassirin kang liane yaiku golongane wong musyrikin iku sengoleh melebu wilayah harom masio nggo keperluan haji lan umroh otowo kanggo keperluan liane.

[^390]: Karepe: sakmarine tahun 9 hijriyah

[^391]: Mergone seng beneraken golongane wong musyrikin ngelakoni haji kambi umroh. Mergo penghasilane wong-wong muslim biso bawen kurang.

## 9:29

Merangono nyang wong-wong kang seng duwe iman nyang Alloh lan seng iman (pisan) nyang dino kiamat lan wong-wong mau seng ngaramaken paran kang wes diharamaken Alloh lan rosule lan seng duwe agomo kang bener (agomo Alloh), yaiku wong-wong hang diweni kitab nyang wong-wong mau, sampek wong-wong mau mbayar jizyah [^392]  (pajek) kambi nurut, sedenge wong mau neng njerune kahanan nurut.

[^392]: Jizyah yaiku: pajek endas kang dijuwut neng permerintahan Islam teko wong-wong kang duduk Islam, dadi imbangan kanggo jaminan amane awake wong-wong mau

## 9:30

Wong-wong Yahudi ngomong : “Uzair iku anak lanange Alloh” lan wong-wong Nasrani ngomong : “Al-masih iku anak lanange Alloh”. Yoiku omongane wong-wong mau kambi cangkeme wong-wong mau, wong-wong mau nirukaen omongane wong-wong kafir kang bengen. Dilaknati Alloh-lah wong-wong mau; kelendi wong-wong mau biso nyeleweng?

## 9:31

Wong-wong mau ndadekaen wong-wong alime, lan rahib-rahibe wong-wong mau dadi pengeran sekliane Alloh [^393] , lan (kambi wong-wong mau dadekaen) Al-masih anake Maryam; padahal wong-wong mau mung dikongkon nyembah pengeran kang moho suiji, seng ono pengeran (kang berhak disembah) sakliane yane (Alloh). Paleng suci Alloh teko paran bawen kang wong-wong mau sekutukaen.

[^393]: Wong-wong mau manut ajaran-ajaran wong alim lan rahib-rahib wong mau kambi ngawur masio wong-wong alim lan Rahib-rahib iku ngongkon nggawe maksiat utowo ngaromaken kang halal

## 9:32

Wong-wong mau ngarepaken nyuremaken sunare (agomo) Alloh kambi cangkem (omongan-omingan) wong-wong mau, lan Alloh seng ngarepaken sakliane nyempurnakaen sunare, masio wong-wong kafir iku seng demen.

## 9:33

Yane (Alloh) kang wes ngutus rosule (kambi nggowo) pihtuduh (Al-Qur’an) lan agomo kang bener kanggo dimenangaken neng duwure sekabehe agomo, masio wong-wong musrik podo sengit

## 9:34

Hei wong-wong kang nduweni iman, saktemen separoh gedi teko wong-wong alim Yahudi lan rahib-rahib Nasrani temenan mangan dunyane wong kambi dalan kang elek lan wong-wong mau ngadang-ngadangi (menungso) teko dalane Gusti Alloh. Lan wong-wong kang nyimpen emas lan perak lan seng nyodakohaken neng dalane Alloh, sebab iku diduduhaken nyang wong-wong mau, (kadong wong-wong mau bakal oleh) sekso kang perih.

## 9:35

Neng dino dipanasaken emas perak iku neng njeru neroko jahannam, terusane diobong kambi batuke wong-wong mau, lambunge lan boyoke wong-wong mau (terus diomongaken) nyang wong-wong mau: “Ikilah dunyo niro kang siro simpen kanggo awakiro dewek, sebab iku rasakno saiki (akibate teko) paran kang siro simpen iku”.

## 9:36

Saktemen itungan ulan neng sandinge Alloh yaiku rolas ulan, neng njerune ketetapane Alloh neng waktu yane (Alloh) gawe langin lan bumi, neng antarane ono petang ulan haram (mulyo-mulyo). Iku mau (keputusan) agomo kang jejek. Mongko siro kabeh ojo saling nganiaya awak iro kabeh [^394]  neng njeru ulan kang papat iku, lan perangono kaum musyrikin iku kabeh koyo wong-wong mau merangi riko kabeh. Lan weruho kadong Alloh kambi (nulung) wong-wong kang taqwa.

[^394]: Karepe ojo riko ngelarani awak riko dewek kambi ngajaraken tingkah kang dilarang koyo ngelanggar mulyane ulan iku kambi ngonokaen perang.

## 9:37

Saktemene ngundur-unduraken ulan harom iku [^395]  yaiku nambahi kufur, disasaraken wong-wong kang kafir kambi ngundur-ngunduraken iku, wong-wong mau ngalalaken nang suiji tahun lan ngaromaken nang tahun liyane, mane wong-wong mau biso metuki kambi itungan kang Alloh ngaramaken, sebab iku wong-wong mau ngalalaken paran kang diharomaken Alloh. (Syaitan) ndadekaen wong mau nganggep apik tingkahe wong-wong mau hang elek iku. Lan Alloh seng nguweni pituduh nyang wong-wong kafir.

[^395]: Muharram, Rajab, Zulkaedah, Zulhijjah, yaiku ulan-ulan kang mulyakaen neng ulan-ulan iku sengoleh dionokaen perang. Tapi peraturan iki dilanggar wong-wong mau kambi ngelakoni perang neng ulan muhammar, lan ndadekaen ulan safar dadi ulan kang dimulyaken dinggo ganteni ulan muharram iku masio itungan ulan-ulan kang disucikaen 4 ulan pisan. Tapeng mergo kelakuan iku tata tertib neng jazirah arab dadi seng kakaruan lan lalu lintas perniagaan keganggu.

## 9:38

Hei wong-wong kang duwe iman, paran sebabe kadong diomongaken nyang siro : “Menyango (konggo perang) neng dalane Alloh” riko ngeroso abot lan pengen meneng neng tempat riko? opo riko ridho uripe neng dunyo kadong diganti urip neng ahirat? padahal kenikmatan urip neng dunyo iki (dibandingaken kambi urip) ahirat mung sitik.

## 9:39

Kadong riko seng mlaku nyang perang, percoyo o Alloh nyikso riko kelawan sikso kang perih lan diganti (riko) kambi golongan liyo, lan riko seng bakal biso nguweni kemelaratan nyang Alloh masio sitik. Alloh paling kuoso nyang sekabehe paren-paren.

## 9:40

Kadong riko seng nulung (Muhammad) sebab iku saktemene Alloh kang nulungi (yaiku) pas wong-wong kafir (musyrikin Mekkah) ngoser (Muhammad) teko Mekkah sedenge yane salah sijine wong teko loro, pas karo-karone ono neng njeru guo, neng pas yane ngomong nang kancane : “Ojo riko susah, saktemene Alloh mbarengi riko lan ison.” Sebab iku Alloh ngedunaken ketenangane nyang (Muhammad) lan nulungi kambi tentara kang riko seng biso weruh, lan Alloh ndadekaen seruan wong-wong kafir iku lah kang cimpil. Lan kalimat Alloh ikulah kang duwur. Alloh paling menangan lan paling wicaksono. [^396]

[^396]: Karepe: Wong-wong kafir wes sepakat arep mateni nabi Muhammad SAW, sebab iki Alloh ndduduhaken kare eleke wong-wong kafir iku kambi nabi Muhammad SAW mergo iku beliau metu dikancani Abu Bkkar teko Mekkah lan pas neng dalan nyang madinah beliau sengidan neng sijine gua neng bukit Tsur

## 9:41

Menyango riko masio neng njero kahanan ngeroso enteng mboh ngeroso abot, lan jihado kelawan bondo dunyo lan awak riko neng dalane Alloh. Seng gedigu mau yaiku paling apik kanggo riko kadong riko weroh.

## 9:42

Kadong kang riko omongaken nyang wong-wong mau iku ono keuntungan kang gampang dijuwut lan pelakon kang parek lan seng sepiro adohe, pastine wong-wong mau milu riko, tapi panggonan kang dituju iku kari adoh keroso nyang wong-wong mau. Wong-wong mau arep sumpah nganggo arane Alloh: “Kadong riko nyang ison kanggop pastine riko nyang ison menyang bareng-bereng kambi riko” wong-wong mau ngerusak awake wong-wong mau dewek [^397] lan Alloh weroh kelawan saktemene temen nyang wong-wong kang ngapusan.

[^397]: Karepe: Wong-wong mau bakal musnoh mergo supahe wong-wong mau kang palsu. Mung wong-wong munafik kang seng gelem perang

## 9:43

Mugo-mugo Alloh nyepuro riko, apuo riko nguweni izin nyang wong-wong mau (mane seng menyang perang), sakdurunge jelas kanggo wong-wong kang bener (neng njerune keuzurane) lan sakdurunge riko weruh wong-wong kang goro?

## 9:44

Wong-wong kang iman nyang Alloh lan dino kiamat, seng kiro njaluk izin nyang riko dinggo (seng milu) perang nganggo dunyo lan awake. Lan Alloh moho weroh nyang wong-wong kang takwa.

## 9:45

Saktemene wong-wong kang arep njalok izin nyang riko, mung wong-wong kang duwe iman nyang Alloh lan dino kiamat, lan atine wong-wong mau ragu, kerono iku wong-wong mau terus-terusan mamang neng njeru kemamangane.

## 9:46

Lan kadong wong-wong mau menyang, pastine wong-wong mau nyiapaken persiapan kanggo menyange iku, tapeng Alloh seng demen menyange wong-wong mau, sebab iku Alloh ngelendehaken kekarepane wong-wong mau, lan diomongaken wong-wong mau : “Netepo siro kambi wong-wong kang netep (heng milu perang) iku.”

## 9:47

Kadong wong-wong mau menyang kambi riko, percoyo o wong-wong mau seng namabahi riko sakliane kerusakan bawen, lan pastine wong-wong mau bakal gopoh-gopoh maju mengarep neng antarane barisan riko, kanggo ngonokaen resah (gaduh) antare riko; sedenge neng antarane riko ono wong-wong kang demen ngerungukaen omongane wong-wong mau. Lan Alloh weroh kambi wong-wong kang dolim.

## 9:48

Saktemene sakat bengen wong-wong mau wes golet-golet gaduh lan wong-wong mau ngatur macem-maceme akal bulus dinggo (ngerusak) riko, sampek teko kebenaran (pitulunge Alloh), lan menang agamane Alloh, saliyo wong-wong mau seng demen.

## 9:49

Neng antarane wong-wong mau ono kang ngomong : “wenono ison izin (seng menyang perang) lan ojo riko ndadikaen ison kecebor neng njerone fitnah”. Weruho, kadong wong-wong mau wes nyeburaken neng njeruni fitnah. [^398]  Lan saktemene jahannam iku temenan ngeliputi wong-wong kafir.

[^398]: Ono beberapa wong-wong munafik kang seng gelem mlaku perang nyang Tabuk (daerah kekuasa’ane Romawi) kambi alasan wedi kegudo neng wadonan-wadonan Romawi, berhubung kambi ayat iku mudun ayat iki dinggo mbuka rahasia wong-wong maul an njelasaken kadong keengganan wong-wong mau mlaku perang iku yaiku mergo kelemahan iman wong-wong maul an iku yaiku suiji finah

## 9:50

Kadong riko oleh paran-paran kang apik, wong-wong mau dadi seneng kerono iku, lan kadong riko ditibani paran-paran bencono, wong-wong mau ngomong : “Saktemen riko wis merhatikaen urusan riko nyang ison (seng menyang perang)” lan wong-wong mau nyeliwah kambi roso seneng.

## 9:51

Ngomongo : “Heng arep nibani marang kito kejobo barang kang wis ditetepaken Alloh kanggo riko nyang ison. Alloh lah kang ngelindungi kito lan mung nyang Gusti Alloh wong-wong kang duwe iman kudu tawakkal”.

## 9:52

Ngomongo: Sengono kang riko anten-anteni kanggo riko lan ison, sakliane salah sijine keapikan loro [^399] . Lan riko nyang ison nganten-nganten kanggo riko kadong Alloh bakal ngantemaken riko azab (kang gedig) teko sandinge, utowo (azab) nganggo tangan riko lan ison. Sebab iku antenono, saktemen riko lan ison nganten-nganteni bareng riko”.

[^399]: Yaiku pendapat kemenang otowo mati syahid

## 9:53

Ngomongo: “Nafkahno bondo dunyo riko mboh kambi sak ikhlase utowo kepokso, tapeng nafkah iku seng sepisan-sepisan diterimo teko riko. saktemene riko yaiku wong-wong kang fasik.

## 9:54

Lan sengono kang ngalangi wong-wong mau nggo diterimo nafkah-nafkahe saklinyane kerono wong-wong mau kafir nyang Alloh lan rosule lan wong-wong mau seng ngelakoni sembahyang, kejobo kambi males lan seng (pisan) nafkahaen (dunyone) wong-wong mau, kejobo kambi ngeroso aras-arasen.

## 9:55

Sabab iku ojo wong-wong mau lan anak-anake wong-wong mau narik atin riko (kajau). Saktemen Alloh ngarepaken kambi (nguweni) dunyone lan anak-anake iku kanggo nyikso wong-wong mau neng njerune uripe neng dunyo lan mbesok bakal ngelayang nyowone wong-wong mau, sedenge wong-wong mau neng njerune kahanan kafir

## 9:56

Lan wong-wong mau (wong-wong munafik) sumpah nganggo (arane) Alloh, kadong saktene wong-wong mau melebu golongan riko, saliyo wong-wong mau duduk teko golongan riko, tapeng wong-wong mau yaiku wong-wong kang keweden (nyang riko).

## 9:57

Kadong wong-wong mau oleh panggonan berlindung utowo guwo-guwo otowo bolongan-bolongan (njerune lemah) percoyo o wong-wong mau menyang merunu kelawan gancang-gancangan.

## 9:58

Lan neng antarane wong-wong mau ono wong kang ngelokaen riko tentang masalah (pembagian) zakat, kadong wong-wong mau diweni bagian teko iku mau, wong-wong mau seneng atine, lan kadong wong-wong mau seng diweni bagian teko iku mau, kambi sak karepe wong-wong mau dadi murang-mureng.

## 9:59

Kadong wong mau temenana ridhone kambi paran-paran kang diwakaen Alloh lan rosule nyang wong-wong mau, lan ngomong “wes cukup Alloh kanggo riko lan ison, Alloh bakal nguweni riko nyang ison sebagian teko karunia kang diweni lan gedigu iku mau (pisan) rosule, saktemene riko nyang ison yaiku wong-wong kang ngarep nyang Alloh”, (pastine kang gedigu mau lebih apik kanggo wong-wong mau).

## 9:60

Saktemene zakat-zakat iku, mung kanggo wong-wong fakir, wong-wong miskin, pengurus-pengurus zakat, golongane mua’allaf kang dikudang atine, kanggo (mbebasaken) budak, wong-wong kang duwe utang, kanggo dalan Alloh lan wong-wong kang ono neng njerune menyang, dadi ketetapan kang wes diwajibaken Alloh; lan Alloh paling weroh maneng lan moho wicaksono. [^400]

[^400]: Kang berhak nerimo zakat yaiku: a. Wong fakir: wong kang banget sengsoro uripe, seng duwe dunyo lan tenogo dinggo nyukupi uripe. b. Wong melarat: wong kang seng cukup penguripane lan neng njerone kahanan kurang. c. Pengurus zakat: wong kang diweni tugas nggo ngumpulaken lan ngedumaken asile zakat, d. Mu’allaf: wong kafir kang ono harapan melebu Islam lan wong kang buru melebu Islam kang imane mage lemah, e. Merdeka’aken budak: termasuk pisan ngeculaken wong muslim kang ditawan wong neng wong-wong kafir.

## 9:61

Neng antarane wong-wong mau (wong-wong munafik) ono kang ngelarani nabi lan ngomong: “nabi percoyo kambi parang kang diomongngaken”. Ngmongo : yane mercayani paran kang apik kanggo riko, yane duwe iman nyang Alloh, mempercoyoni wong-wong mu’min, lan dadi rahmat kanggo wong-wong kang nduweni iman neng antarane riko”. lan wong-wong kang ngelarani rosululloh iku, kanggo wong-wong mau adap kang perih.

## 9:62

Wong-wong mau sumpah nyang riko nganggo (arane) Alloh kambi dinggo nggoleti keridoan riko. Kejobo Alloh lan rosule iku kang lebih pantes wong-wong mau goleti ridone, kadong wong-wong mau yaiku wong-wong mu’min.

## 9:63

Oseng tah wong-wong mau (wong-wong munafik iku) weruh kadong sopo baen nentang Alloh lan rosule, wong-wong mau saktemen neroko jahanam kanggo yane, yane saklawase neng njerune. Kehanan iku yaiku ke-elekan kang gedi

## 9:64

Wong-wong hang munafik iku wedi arep didunaken nyang wong-wong mau suijine surat kang nerangaken paran kang keselempit neng atine wong-wong mau. Ngomongo nyang wong-wong mau: “terusno elok-elokan riko (nyang Alloh lan rosule)” sak temene Alloh bakal nggawe nyoto paran kang riko wedikaen iku.

## 9:65

Lan kadong riko takokaen nyang wong-wong mau (nyangkut paran kang wong-wong mau lakoni iku), pastine wong-wong mau bakal njawab: “Saktemen riko nyang ison mung guyon lan memengan bawen”. Ngomongo: “Opo riko terus-terusan ngenyek nyang Alloh, ayat-ayate lan rosul-rosule?

## 9:66

Sing usah riko njalok sepuro, mergone riko kafir sakmarine duwe iman. Kadong wong-wong iki nyepuro golongane teko neng riko (lantaran wong-wong mau tobat), percoyo o wong-wong iki bakal ngazab golongan (kang liane) disebabaken wong-wong mau yaiku wong-wong kang terus-terusan ngelakoni duso.

## 9:67

Wong-wong munafik lanang lan wadon, bagian lan bagian liane yaiku podo, wong-wong mau ngajak barang kang munkar lan ngelarang barang kang ma’ruf lan wong-wong mau nggegem tangane [^401] . Wong-wong mau wis lali nyang Alloh, sebab iku Alloh ngelalekaen wong-wong mau. Saktemene wong-wong munafik ikulah wong-wong fasik.

[^401]: Karepe: tingkahe kikir

## 9:68

Alloh ngancem wong-wong munafik lanang lan wadon lan wong-wong kafir kelawan neroko jahannam. Wong-wong mau saklawase neng njerone. Wis cukup neroko iku kanggo wong-wong mau, lan Alloh ngelaknat wong-wong mau, lan kanggo wong-wong mau azab kang saklawas-lawase

## 9:69

(Kahanane riko hai wong-wong munafik lan musyrikin yaiku) koyo kahanane wong-wong kang sakdurunge riko, wong-wong mau lebih kuat teko riko, lan lebih akeh dunyone lan anak-anake teko riko. sebab iku wong-wong mau wes ngerasakaen bagiane wong-wong mau, lan riko wes ngerasakaen bagian riko koyo dene wong-wong kang sakdurung riko ngerasakaen bagiane, lan riko nggesahaken (perkoro kang batil) koyo dene wong-wong mau nggesahaken. wong-wong mau iku, amalane dadi sio-sio neng dunyo lan neng ahirat, lan wong-wong mau ikulah wong-wong kang merugi.

## 9:70

Opo dorong teko waktune nyang wong-wong mau kabar penteng masalah wong-wong kang sakdurunge wong-wong mau, (yaiku) kaum Nuh, ‘Aad, Tsamud, kaum Ibrohim, penduduk Madyan, lan (penduduk) negeri-negeri kang wis ajor [^402] ? wis teko nyang wong-wong mau rosul-rosul kambi nggowo penjelasan kang nyoto, Alloh seng sepisan-sepisan nganiyoyo wong-wong mau, tapeng wong-wong maulah kang nganiyoyo awake dewek.

[^402]: Aad yaiku kaume nabi Hud as. Tsamud yaiku golongane nabi Sholeh as penduduk mad-yan yaiku kaume nabi Suaib as lan penduduk negeri kang wes ancur yaiku kaume nabi Lud as.

## 9:71

Lan wong-wong kang duwe iman, lanang lan wadon, separo wong-wong mau (yaiku) dadi kang nolong kanggo separo kang liyo. wong-wong mau ngongkon (ngelakoni) kang ma’ruf, nyegah teko kang mungkar, ngedegaken sembahyang, mbayar zakat, lan wong-wong mau ta’at nyang Alloh lan rosule. wong-wong mau iku diweni rahamat neng Alloh; saktemene Alloh paling gegel maneng paling wicaksono.

## 9:72

Alloh njanjeni nyang wong-wong kang mu’min lanang lan wadon, (bakal oleh) surgo hang neng nginsore mili kali-kali, saklawase wong-wong mau neng njerone, Lan (oleh) panggon-panggon kang apik neng surgo ‘Aden. Lan ridhone Alloh yaiku lebih gedi iku yaiku untung kang gedi.

## 9:73

Hai nabi, jihado (ngelawan) wong-wong kafir lan wong-wong munafik iku, lan tingkaho keras nyang wong-wong mau. Panggone wong-wong mau yaiku neroko jahannam. Lan iku mau tempat mulih kang paling welek.

## 9:74

wong-wong mau (wong-wong munafik iku) sumpah nganggo (aran) Alloh, kadong wong-wong mau seng ngomong (paren-paren kang ngeloroni riko). saktemene wong-wong mau wis ngucap omongan kekafiran, lan dadi kafir sakmarine Islam, lan ngepingini paran kang seng biso digapek [^403]  ; lan wong-wong mau seng ngelek-elek (Alloh lan Rosule), sakliyane mergo Alloh lan rosule nublekaen karuniane nyang wong-wong mau, lan kadong wong-wong mau menggos, percoyo o Alloh bakal nguweni azdab wong-wong mau kambi azdab kang perih neng dunyo lan neng ahirat; lan wong-wong mau sepisan-pisan seng nduweni pelindung lan (pisan) penolong neng nduwure bumi.

[^403]: Karepe: wong-wong mau arep mateni nabi Muhammad SAW

## 9:75

lan neng antarane wong-wong mau ono kang wis janji nyang Alloh: “saktemene kadong Alloh nguweni sebagian karuniane nyang golongan ison, psatine golongan ison bakal sedekah lan pastine solongan ison melebu wong-wong kang soleh.”

## 9:76

Sebab iku sakmarine Alloh nguweni nyang riko kesenengan teko karuniane, wong-wong mau kikir (melid) nyang karunia iku mau lan ngungkur, lan wong-wong mau bener-bener wong kang terus-terusan ngungkuri (paren-paren kang bener)

## 9:77

Sebab iku Alloh ninggalaken kemunafikan nyang atine wong-wong mau sampek neng waktu wong-wong mau ketemu Alloh, mergo wong-wong mau wis suloyo nyang Alloh lan paran kang wes diucapaken lan (pisan) mergo wong-wong mau terus-terusan ngapusi.

## 9:78

Apuotah wong-wong mau seng weroh kadong Alloh weroh rahasia lan bisikan wong-wong mau, lan saktemene Alloh paling weroh sekabehe kang ghoib?

## 9:79

(Wong-wong munafik) yaiku wong-wong kang ngelokaen wong-wong mukmin kang nguweni sedekah kambi ikhlas lan (ngelokaen) wong-wong kang seng oleh (dinggo sedekah) sakliane mung sangking kesanggupane, sebab iku wong-wong munafik iku ngino wong-wong mau. Alloh bakal mbales nginone wong-wong mau iku, lan kanggo wong-wong mau iku, lan kanggo wong-wong mau adzab kang perih.

## 9:80

Riko njalokno sepuro nyang Alloh kanggo wong-wong mau otowo seng riko jalukaen sepuro kanggo wong-wong mau (yaiku podo bawen). Masio riko jalukaen sepuro kanggo wong-wong mau peng pitung puluh seng kiro Alloh sepisan-pisan seng bakal nguweni sepuro nyang wong-wong mau. Kang gedigu mau iku yaiku mergo wong-wong  mau  kafir  nyang  Alloh  lan  rosule. Lan Alloh seng nguweni pituduh nyang golongane wong fasik.

## 9:81

Wong-wong kang ditinggalaken (seng milu perang) iku, ngeroso seneng kambi netepe wong-wong mau neng mburine rosululloh, lan wong-wong mau seng demen jihad kelawan bondo dunyo lan awake wong-wong mau neng dalane Alloh lan wong-wong mau ngomong: “Ojo riko menyang (mlaku perang) neng panas nyelenget iki”. Ngomongo : “geni neroko hang lebih panas. kadong wong-wong mau weroh.

## 9:82

Sebab iku kudu wong-wong mau guyu sitik lan nangis kang wakeh, gantine balesan teko paran kang terus-terusan wong-wong mau lakoni.

## 9:83

Sebab iku kadong Alloh mbalikaen riko nyang siji golongan teko wong-wong mau, terusane wong-wong mau njalok idin nyang riko nggo metu mlaku perang, sebab iku ngomongo : “ Riko seng oleh metu bareng ison selawas-lwase lan sengoleh merangi mosoh bareng ison. Saktemene riko wes gelem seng melaku perang kang kawitan. Mergo iku lungguho (netepo) bareng wong-wong kang seng milu perang. [^404]

[^404]: Sakmarine nabi Muhammad SAW mari teko perang Tabuk lan baik maneng neng Madinah lan ketemu kambi golongane wong-wong munafik kang seng milu perang, terusane wong-wong mau njalok idin nyang nabi kanggo milu menyang perang, sebab iku nabi MuhammadSAW dipengen neng Alloh ngabulaken penjaluke wong-wong mau, mergo wong-wong mau teko kawitane seng gelem milu perang.

## 9:84

Lan ojo riko sepisan-pisan nyembahyang-aken (jenazah) wong kang mati neng antarane wong-wong mau, lan ojo riko ngadek (ndungakaen) neng kuburane. Saktemene wong-wong mau wis kafir nyang Alloh lan rosule lan wong-wong mau mati neng njeruni kahanan fasik.

## 9:85

Lan ojo sampek dunyo lan anak-anake wong-wong mau narik atin riko (kaju). Saktemene Alloh ngarepaken bakal ngazab wong-wong mau neng dunyo, lan dunyo lan anak-anake iku lan mane ngelayang nyowone, neng njeru kahanan kafir.

## 9:86

Lan kadong didunaken suiji surat (kang marintah nyang wong munafik iku) :”Imano siro nyang Alloh lan jihado kambi rosule” percoyo o wong-wong kang duweni pengaruh neng antarane wong-wong mau podo njalok izin nyang riko (kanggo seng milu jihad) lan wong-wong mau ngomong: “Genengno ison bareng kambi wong-wong kang lungguh [^405] ”.

[^405]: Karepe: Wong-wong kang milu perang

## 9:87

wong-wong mau ridho kadong bareng kambi wong-wong kang seng milu perang [^406] , lan atine wong-wong mau wes dimati roso, sebab iku wong-wong mau seng weroh (kesenengan duwe iman lan jihad).

[^406]: Karepe: Wong wadon, lare cilik, wong wong lemah, wong wong kang loro, lan wong-wong kang wes tuek

## 9:88

Tapeng rosul lan wong-wong kang iman bareng kambi yane, wong-wong mau kambi dunyo lan awake. Lan wong-wong ikulah kang oleh keapikan; lan wong-wong maulah (pisan) wong-wong kang untung

## 9:89

Alloh wes nyediane wong-wong mau surgo kang mili neng ngisori kali-kali, wong-wong mau saklawase neng njerone, iku mau kemenangan kang gedi.

## 9:90

Lan teko (nyang nabi) wong-wong kang ngomongaken uzur, yaiku wong-wong arab badwi mane diweni idin nyang wong-wong mau (mane seng mlaku jihad), sedenge wong-wong kang nggorohaken Alloh lan rosule, longgoh meneng bawen. Mbesok wong-wong kang kafir neng antarane wong-wong mau iku bakal ditibani adzab kang perih.

## 9:91

Sengono duso (mergone seng mlaku jihad) kanggo wong-wong kang apes, kanggo wong-wong kang loro, kanggo wong-wong kang seng oleh paran kang bakal dinafkahaken, kadong wong-wong mau ngelakoni ikhlas mergo Alloh lan rosule. Sengono dalan sitik-sitiko kanggo nyalahaken wong-wong kang ngelakoni keapikan, lan Gusti Alloh paling nyepuro maneng paling welas.

## 9:92

Lan sengono (pisan duso) kanggo wong-wong kang kadong wong-wong mau teko nyang riko, mane riko nguweni tunggangan, terus riko ngomong: “Ison sengoleh tunggangan  nggo  gowo  riko”,  terusane wong-wong mau moleh, sedenge matane tetesan eluh mergo ngenes, mergone wong-wong  mau  seng  oleh  paran  kang  bakal wong-wong mau nafkahaken. [^407]

[^407]: Karepe: wong-wong mau ngenes atine mergo seng nduwe ndunyo kang arep di mblonjoaken lan tunggangan dinggo nggowo wong-wong mau mlaku perang

## 9:93

Saktemene siji sijine cara (di enggo nyalahaken) yaiku nyang wong-wong hang njaluk idinira (supaya sing milu perang), padahal wong-wong iku wong-wong hang sugih. wong-wong iku ridla bareng-bareng kambi wong hang sing milu perang. Alloh wis nutup atine wong-wong iku, saenggo wong wong iku sing ngeweruhi.

## 9:94

(Wong-wong munafik hang sing milu perang) gawe alasane nyang sira, nalika sira wis balik (maning lan kumpul) nyang wong-wong munafik (teka medan perang). Ngomonga sira (Muhammad): “sira aja gawe gawe alasan, isun sing percaya maning nyang sira, temenan, Allah wis nduduhaken nyang isun sebagian kahananira. Allah ndeleng pegaweanira, gedigu ugo rosule.Aju sira di balekaken nyang hang Maha Ngaweruhi perkara hang ghaib lan hang nyata,aju (Allah) nguweni weruh nyang sira paran hang wis sira lakoni”.

## 9:95

Wong-wong munafik iku mbesuk sumpah nyang sira nganggo arane Alloh, kadung sira balik nang (wong-wong munafik), supaya sira mungkur teka (wong-wong munafik [^408] . Mula mungkura sira kabeh teka (wong-wong munafik); saktemene (wong-wong munafik) iku kotor lan panggonane ono ring Neraka Jahannam; kanggo balesane paran hang wis di lakoni (wong-wong munafik) iku.

[^408]: Maksude: heng nyelo (mencela) wong-wong munafik

## 9:96

(Wong-wong munafik) arep sumpah nyang sira, supaya sira ridha nyang (wong-wong munafik). Taping masiya sira ridla nyang (wong-wong munafik) iku, saktemene Alloh sing ridla nyang wong-wong hang fasik iku.

## 9:97

Wong-wong Arab Baduwi iku [^409] , lebih seru kafir lan nifaqe, lan lebih pantes sing ngaweruhi hukum-hukum hang di dunaken Allah nyang Rasule. Lan Allah Maha Ngaweruhi lan Maha Bijaksana.

[^409]: Wong-wong Baduwi yoiku wong-wong Arab hangmanggon neng padang pasir lan uripe selalu ngolah ngalih

## 9:98

Ring antarane wong-wong Arab Baduwi iku, ana wong hang ngeyakini go paran hang di nafkahaken (ring dalane Alloh) iku rugi llan (wong-wong iku mau) nganten-nganteni belai hang ketiban nyang sira. Wong wong iku pasti di tibani siksa hang olo. Alloh maha Ngerungu ugo maha ngeweruhi.

## 9:99

Ring antarane wong-wong Arab Baduwi iku, ana hang iman nyang Allah lan dina akhir, lan ngiyakini paran hang di infaqaken (ring dalan Alloh) iku,biso marekaken ppnyang Allah lan kanggo dalan makne olih dungane Rasul. Weruha sira, saktemene infaq iku suwijine dalan kanggo (wong-wong iku) hang bisa marekaken (nyang Allah). Mbesuk Allah arep ngelebokaken (wong-wong iku) nyang njero suwargane. Saktemene Alloh Maha Nyepura lan Maha Welas.

## 9:100

Wong-wong bengen hang wis sulung lan kawitan (melebu Islam) ring antarane wong-wong muhajirin lan anshar lan wong-wong hang milu (nyang wong muhajirin lan anshar) kelawan apik, Alloh ridla nyang wong-wong iku, lan wong-wong iku ugo ridla nyang Alloh, Alloh nyawisaken suwarga kanggo wong-wong iku. Hang mili kalen-kalen ring jerone; wong-wong iku saklawase ring jerone suwargo.Yo iku kemenangan hang gede.

## 9:101

Ring antarane wong-wong Arab Baduwi hang manggon ring kiwo tengenira [^410] iku, ana wong-wong munafik; lan ugo nang antarane penduduk Madinah. Wong-wong iku seru munafike. Sira (Muhammad) sing weruh nyang wong-wong iku, (tapi) Isun (Alloh) hang weruh nyang wong-wong iku. Engko wong-wong iku arep Sun (Allah) sikso ping pindo, terus wong-wong iku arep di balekaken nyang azab hang gede.

[^410]: Maksude: Wong-wong Baduwi hangmeneng neng sekitare Madinah

## 9:102

Lan (ana maning) wong-wong liya hang ngakoni dosa-dosane, wong-wong iku nyampur amal hang apik lan hang elek. Muga muga Alloh nerima tobate. Saktemene Alloh Maha Nyepura lan Maha Welas.

## 9:103

Juwutono zakat teko sebagian bondone wong-wong iku, kanggo nyuceni, ngerijigiwong-wong iku, lan dungakno. Saktemene donganiro (biso ndadekaken) tentreme atine. Allah Maha Ngerungu lan Maha Ngaweruhi.

## 9:104

Endane tah, wong-wong (Arab Baduwi) iku sing weruh, go saktemene Alloh iku bakal nerima tobate kawula kawulane lan nerimo zakate, saktemene Alloh Maha Nerima Tobat uga Maha Welas?

## 9:105

Omongna (Muhammad), megawea! Alloh lan Rosule an wong wong mukmin arep ndeleng penggaweanira. Siro pasti di balekaken nyang Alloh hang ngweruhi perkara hang samar lan hang nyata.Aju Allah pasti arep ngabari nyang sira teka para bain hang wis sira lakoni.

## 9:106

Ana pisan uwong hang di tundha balesane. Nganteni putusane Alloh.Bisa bain Alloh nguweni siksa lan bisa uga Alloh nampa tobate wong wong iku. Alloh Maha Ngeweruhi uga Maha wicaksono.

## 9:107

(Ring antarane wong-wong munafik iku) ana wong-wong hang mbangun masjid kanggo nekakaken belai nyang wong-wong mu’min), nyebabaken kekafiran lan kanggo mbenteng ceweng antarane wong-wong mu’min lan ngenteni tekane wong-wong hang bengen wis tau merangi Alloh lan rasule. [^411] . Wong-wong iku saktemene wis sumpah: “Isun mung ngarepaken apik.” Allah dadi saksi go saktemene wong-wong iku goroh .

[^411]: Hangdimaksudno kambi wong hangwis merangi Allah lan RasuLe sakat bengen yoiku salah sijine pendeto Nasrani hangaran Abu ‘Amir hangdienten-enteni tekane teko Syiria kanggo sembahyang neng masjid hangdibangun kambi wong-wong iku, kambi nggowo tentara Romawi hangbakal merangi kaum  muslimin. Tapi Abu “Amir iki wurung teko kerono mati sulung neng Syiria. Lan masjid hangdibangun wong-wong munafik iku dirubuhno atas perintahe Rasululloh saw, atas dasar wahyu hangditerimo sak wise moleh teko perang Tabuk.

## 9:108

Siro aja sembayang ring jerone masjid iku sak lawas-lawase. Saktemene masjid hang mulai kawitan di bangun nganggo dasar taqwa (masjid Quba), iku lebih patut sira ngelakoni sembahyang nang jerone. Ring jerone ana wong-wong hang kepingin ngerijigi awak. Lan Allah demen nyang wong-wong hang ngerijigi awake.

## 9:109

Mulo, kelendi kirane wong-wong hang mbangun masjid nganggo dasar taqwa nyang Allah lan golek ridlane iku hang lebih apik, utowo wong-wong hang ngedegaken bangunane ring lambene jurang hang meh nggerontol, terus bangunane iku cicir bareng-bareng kambi wong iku nyang jero neroko Jahannam? Alloh sing nguweni piduduh nyang wong-wong hang dholim.

## 9:110

Bangunan hang di degaken kambi wong-wong iku yerus terusan dadi sumber mamange atine (masiya) atine wong wong iku sampek tugel tugel. Allah Maha ngeweruhi uga Maha wicaksono.

## 9:111

Saktemene Allah wis nuku nyang wong-wong mukmin, awak lan bondo dunyane nganggo hang wis di cawisaken. Wong-wong mukmin perang ring dalane Allah; saenggo wong-wong mu’min iku mateni utowo dipateni. (Hang koyo iki dadi) janji hang bener teko Alloh ring jerone kitab Taurot, Injil lan Al-Qur’an. Lan sopo hang lebih pas semayane (kejaba) Allah? Mulo, senengo sira kambi adol tuku (dagang) hang wis sira lakoni iku, lan iku keemenangan hang gede.

## 9:112

Wong-wong iku, wong-wong hang gelem tobat, ibadah, muji (Alloh), hang ngumbara (golek ilmu lan agama) [^412] , gelem ruku’,sujud,ngongkon ngelakoni apik, nyegah ngelakoni mungkar lan ngereksa hukum-hukume Alloh. Wenono kabar bungah nyang wong-wong hang pada iman.

[^412]: Maksude: ngelawat kanggo luru ilmu utowo kanggo jihad. Ono maning hangnafsiraken kambi wong hangngelakoni puoso.

## 9:113

Heng patut kanggo Nabi lan wong-wong hang pada iman njalukaken sepura (nyang Alloh) kanggo wong-wong musyrik, masiya wong-wong musyrik iku kerabatee, sakwise jelas kanggo wong-wong iku go saktemene wong-wong  musyrik  iku  manggon  ring neraka Jahim.

## 9:114

Dene njaluke sepura Ibrohim (nyang Alloh) kanggo bapake,mung kerana salah sijine semaya hang wis di ikraraken nyang bapake. Mula nalika wes jelas kanggo Ibrohim go bapake iku musuhe Alloh,Ibrohim sing njalukaken sepura bapake maning. Saktemene Ibrohim iku wong hang alus atine lan loman.

## 9:115

Alloh sing kira nyasaraken siji kaum, sakwise Alloh nguweni piduduh nyang wong-wong sampek njelasaken nyang wong-wong iku paran hang kudu di adohi. [^413]  Saktemene Allah Maha Ngaweruhi nyang paran paran kabeh.

[^413]: Maksude: suwijine hamba heng bakal diadzab kambi Allah semoto-moto kerono kejelomprongane kejobo kadung hamba iku ngelanggar kongkon-kongkonan hangwis dijelasno.

## 9:116

Saktemene mung duwene Alloh kerajaan langit lan bumi. Alloh hang nguripi lan Allah hang mateni. Sing ana hang biso ngayomi lan nulungi sira kejaba Alloh.

## 9:117

Temenan, Alloh wis nampa tobate Nabi, wong-wong muhajirin lan wong-wong Anshor, hang manut nyang Nabi nalika waktu kangelane, sakwise atine salah sijine golongan teko wong-wong iku wis meh mungkur, aju Alloh gelem nampa tobate wong-wong iku. Saktemene Alloh Maha Welas uga Maha Asih.

## 9:118

Kanggo wong telu hang ditinggalaken lan di tundha ketampane tobat, saenggo bumi wis dadi kerasa supek kanggo wong-wong iku, padahal bumi iku wera lan sukmone wong-wong iku yo wis keroso supek pisan, sakwise wong-wong iku weruh go sing ana panggonan melayu teka (siksane Allah, kejobo mung nyang Alloh.Aju Alloh nompo tobate wong-wong iku, makne wong-wong iku tetep ring tobate. Saktemene Alloh Maha Nerima tobat lan Maha Welas.

## 9:119

He wong-wong hang pada iman, wedia sira kabeh nyang Alloh, lan tetepoa sira kabeh bareng kambi wong-wong hang bener.

## 9:120

Sing patut kanggo penduduk Madinah lan wong-wong  Arab  Baduwi  hang  manggon ring  kiwo  tengene  (madinah),  sing  milu mbarengi  Rasululloh  (menyang  perang) lan heng patut (pisan) kanggo wong- wong (penduduk Madinah lan wong-wong Arab Baduwi)  lebih  ndemeni  awake  dewek tenimbang demen Rasul?  Hang kaya iku kerana wong-wong iku heng diweni rasa ngelak, ngelempuh lan kaloman ring dalane Alloh.  Uga  sing  ngidek  panggonan  hang bisa nggarahi ngamuke wong-wong kafir, lan sing ndadekaken bala’ kanggo musuh kejaba di cathet kanggo wong wong iku dadi amal sholeh. Saktemene Allah heng nyiak-nyiakaken  ganjarane  wong-wong  hang ngelakoni apik.

## 9:121

Wong wong iku sing nguweni infaq hang cilik lan (uga) hang gede lan uga sing ngeliwati sijine jurang kejaba ditulis kanggo wong-wong iku (amal sholeh pisan), supaya wong ikudi bales kambi Alloh nganggo balesan hang lebih apik tenimbang hang wes di lakoni.

## 9:122

Sing sakpatute kanggo wong-wong mu’min iku menyang kabeh (nyang panggonan perang). Apuwo sebagian teka golongan sing mlaku (ngancani rasululloh) kanggo sinau ilmu agama lan nguweni peringetan nyang kaume kadung wong wong iku wis mulih, makne bisa njaga awake dewek. Gono hangmenyang teko tiap-tiap golongan wong-wong iku sebagian kanggo njerokaken ilmune wong-wong iku tentang agama lan kanggo nguwani pengenget nang kaume kadung wong-wong iku wis balik nang kaume, supoyo wong-wong iku bisa njaga awake.

## 9:123

He, wong-wong hang pada iman, perangana wong-wong kafir hang ana ring kiwa tengenira., makne wong-wong kafir iku ngerasakaken ketegasaniro. weruho siro kabeh go Alloh iku ngayomi wong-wong hang taqwa.

## 9:124

Nalika didunaken suwijine surat, ring antarane (wong-wong munafik) anav hang ngomong: “Sopo ring antaraniro hang tambah imane merga mudune surat iki?”. Dene kanggo wong-wong hang pada iman, mudune surat iki bisa nambahi imane, lan wong-wong iku kahanane pada senang kabeh.

## 9:125

Dene wong-wong hang ring jero atine ono penyakite [^414]  mula, merga mudune surat iki, bisa ndadekaken wong-wong iku nambah kafire hang wis (mula) ana sakdurunge, lan wong-wong iku matine mati kafir.

[^414]: Maksude: penyakit bathiniyah, koyo kekafiran, kemunafikan, keragu-raguan lan sakpanunggalane

## 9:126

Endane tah wong-wong (munafik) iku sing merhatekaken go wong-wong (munafik) iku diuji [^415]  sepisan utawa ping pindo saben tahun, taping wong-wong iku sing gelem tobat lan sing gelem njuwut piwulangan.

[^415]: Hangdimaksud kambi ujian neng kene yoiku: musibah-musibah hang tumibo marang wong-wong munafik, koyo to terbongkare tipu dayane wong-wong munafik, penghianatane wong-wong munafik lan sifate wong-wong munafik hangnyulayani janji.

## 9:127

Nalika di dunaken siji surat, sebagian wong ndeleng nang sebagian liyane (kambi mgomomg): “ana tah siji bain (wong-wong muslimin) hang ndeleng nang sira?” Sakmarine iku wong-wong (munafik) terus menyang. Allah wis mbilukaken atine wong-wong (munafik) merga wong-wong (munafik) iku kelebu kaum hang sing ngerti.

## 9:128

Temenan, wis teka nang sira siji rasul teka kaumira dewek, hang ngerasakaken nyang abote mesakatira. Hang seru kepingine nyang keimanan lan keselametan kanggo sira, seru welas lan asihe nyang wong-wong mu’min.

## 9:129

Lamun wong wong iku mungkir teko iman, omongna (Muhammad); Alloh wes cukup kanggo (pengayom) isun. Sing ono pengeran kejaba mung Alloh.Mung nyang Alloh isun tawakkal lan Allah hang duwe arasy hang agung

## 10:1

Alif laam raa. Iki ayat-ayat Al-Qur’an hang ngandung hikmah.

## 10:2

Endane tah patut, menusa dadi kaju kadung Isun (Alloh) ngedunaken wahyu nyang suwijine wong lanang teka wong-wong iku: “Wenana peringatan nyang menusa lan wenana kabar enak nyang wong-wong hang pada iman kabeh,go wong-wong iku duwe derajat hang luhur ring ngarepe Pengerane wong-wong (hang pada iman) “. Wong-wong kafir pada ngomong: “Saktemene wong iki (Muhammad) bener-bener tuhang sihir hang nyata..

## 10:3

Saktemene Pengeraniro yoiku Alloh Hang nggawe langit lan bumi ring jerone mangsa 6 dino lawase, aju Alloh istawa (nguwasani) ring duwure ‘Arsy kanggo ngatur sekabehane urusan. Sing ana wong hang bisa nguweni syafa’at kejaba sakwise oleh ijine. Kaya iku Alloh, Pengeranira, mula, sembahen Alloh.Endane sing bisa ndadekaken pelajaran?

## 10:4

Mung nyang Alloh sira kabeh bakal balik.Iku janjine Alloh hang bener lan pasti. saktemene Alloh hang ngawiti nggawe mahluk aju mbalekaken (nguripaken) maning supaya (Alloh) nguweni balesan hang adil kanggo wong-wong hang iman lan hang ngelakoni amal saleh. Dene kanggo wong-wong kafir disediakaken ombenan banyu hang gemulak lan adzab hang perih merga wong-wong iku kupur.

## 10:5

(Alloh) hang ndadekaken serngenge bisa nyorot lan ulan hang bisa nyunar.Alloh hang netepaken panggonan melakune, supoyo sira weruh itungane taun lan itungane (waktu). Alloh sing nggawe hang kkaya iku kejaba kambi bener. (Alloh) njelasaken tondo-tondo (keagungaNe) nyang wong-wong hang ngaweruhi.

## 10:6

Saktemene ring kedadean gilire waktu bengi lan raino iku lan ring paran hang di gawe ambi Alloh ring langit lan bumi bener-bener ana tanda tanda (kekuasaaNe Alloh) kanggo wong hang taqwa.

## 10:7

Saktemene wong-wong hang sing ngarepaken ketemu ambi Isun (Alloh ring akhirat),ngerasa marem lan tentrem ,uga sembrana ambi ayat ayatisun (Alloh) wong wong hang ambi urip ring dunya.(heng percoyo nang) pertemuan ambi Isun (Alloh),

## 10:8

Wong-wong iku panggonane ring neraka, merga paran hang wis wong-wong iku lakoni.

## 10:9

Saktemene wong-wong hang iman lan ngelakoni amal-amal saleh, wong-wong iku diwenii  piduduh  ambi  Pengerane  wong-wong iku kerono keimanane.Wong wong iku ana jerone suwarga hang akeh nikmate.Ring ngisore ono kalen kalen hang mili banyune.

## 10:10

Dunganewong-wong iku ana ring njerone suwago yaiku: “Subhaanakallohumma” [^416] , lan salam penghormatane yoiku : “Salam” [^417] . Lan penutup dungane wong-wong iku “Alhamdulillahi Rabbil ‘alamin [^418] .

[^416]: Artine: Moho Suci Panjenengan, duh Pengeran kul

[^417]: Artine: Selamet teko sekabehane musibah.

[^418]: Artine: Sekabehe puji kanggo Alloh, Pengerane wong alam kabe

## 10:11

Lamuna Alloh nggancangaken kejahatan nyang menungso kaya penjaluke wong-wong iku kanggo nggancangaken keapikan, pasti umure di akhiri. Taping Sun (Alloh) genengaken wong-wong hang sing ngarepaken ketemu ambi Isun (ring akhirat).Keloyongan ana ring panggone hang sasar .

## 10:12

Nalika menusa ketiban belai,moro ndunga nyang Isun (Alloh) ambi kelumah, lungguh utowo ngadeg, taping sakwise Isun (Alloh) ngilangaken belain iku wong iku (balik maning) liwat (dalane hang sasar), kaya kaya wong iku sing tau ndungo nyang Isun (Alloh) kanggo (ngilangaken) belai hang wis nibani. Gedigu iku wong-wong hang ngeliwati wates ngerasa apik nyang paran bain hang di lakoni.

## 10:13

Temenan, Isun (Alloh) wis ngentekaken (mateni) pirang pirang hangsa sakdurungiro, nalika wong-wong iku ngelakoni dzalim, padahal rasul-rasule wis teko nyang wong-wong iku kelawan nggowo keterangan-keterangan hang nyata, taping wong-wong iku sing gelem iman. Kaya iku Isun (Alloh) nguweni balesan nyang wong-wong hang ngelakoni dusa.

## 10:14

Aju Isun (Alloh) ndadekaken siro kabeh dadi pengganti-pengganti (wong-wong iku) nang duwure bumi sakwise wong-wong iku, supoyo Isun (Alloh) merhatekaken paran hang siro lakoni.

## 10:15

Lamun di wacakaken ayat ayatisun hang jelas uwong uwong hang sing ngarepaken ketemu ambi Isun (ring akhirat) ngomong : tekakna kitab sakliyane Al-Qur’an iki utawa gantinen.Omongna (Muhammad) sing pantes kanggo isun nyalini merga karepisun dewek.Isun sing manut kejaba paran hang wis di wahyokaken nyang isun.Saktemene isun wedi nyang siksane dino hang banget kadung isun durakani pengeranisn.

## 10:16

Ngomonga : “Lamun Alloh ngarepaken, pasti isun heng macakaken nyang sira. lan Alloh (ugo) aing nguweni weruh nyang sira”. Saktemene isun wis urip kumpul bareng siro semono lawase sakdurunge [^419] . Ndane siro sing ngerti?

[^419]: Maksude: sakdurunge Al-Qur’an didunnake

## 10:17

Mulo, sopo tah hang lebih dzolim tenimbang wong hang nganak-nganakaken kasulayan nyang Alloh utowo nulayani ayat-ayate? Saktemene heng ono untunge kanggo wong-wong hang duroko.

## 10:18

Wong-wong iku nyembah sakliyane Alloh. Hang sing bisa nekakaken mudlorot lan manfaat, lan wong-wong iku ngomong : “Sesembahanisun iku) pengayomisun ono ring ngarepe Alloh.ang isun nang ngarsane Alloh”. Ngomongo : “apa tah sira arep nguweni weruh nyang Alloh paran hang sing di weruhi Alloh, hang ana ring langit lan (ugo) ring bumi [^420] ?” Maha suci Alloh lan Maha Luhur tenimbang paran hang wis di sekutukaken wong-wong iku marang Alloh.

[^420]: Kalimat iki kalimat hangngino nang wong-wong hangnyembah braholo hangnyongko kadung braholo-braholo iku biso nguwani syafa’at nang ngarsane Alloh.

## 10:19

Menusa bengene iku mung umat hang siji (ring ketauhidan).Aju pada bentheng ceweng. Saumpomo sing kerana ana ketetapan hang wes ana teka pengeranira.psti wes pada di uweni keputusan (siksa dunya) teka paran hang di masalahaken iku.

## 10:20

Wong-wong iku ngomong: “Apuwa sing di dunaken nyang (Muhammad) siji keterangan (mu’jizat) teko Pengerane?” Mula ngomonga; “Saktemene kabeh hang ghaib iku [^421]  duwene Alloh; Mula iku antenono (bain siksane Alloh), saktemene isun ambi siro termasuk wong-wong hang nganteni.

[^421]: Hangdimaksud ambi “hangghaib” nang kene yoiku mu’jiza

## 10:21

Lamun Iun (Alloh) nguweni rahmat nyang menusa sakuwise (tekane) siksa nibani wong-wong iku, moro-moro wong-wong iku ngelakoni tipu daya kanggo (menentang) ayat ayatisun. Ngomongo: “Alloh lebih gancang balesane (merga tipu daya iku)”. Saktemene malaikat-malaikatisun nyathet tipu dayaniro.

## 10:22

(Alloh) hang ndadekaken sira bisa melaku ring  daratan.  (lann  layar)  ring  segara.saenggo nalika sira ana ring jerone kapal,aju kapale layar ambi nggawa wong wong iku merga ana angin hang nggawa wong wong iku ambi seneng seneng.Aju teka angin gedi lan ombak hang  teka ring kabeh arah.lan wong wong iku nyana   go wis di ubengi belai.Wong wong iku ndunga ambi ngihlasaken laku patuhe ambi ngomong ;lamun ndika nyelametaken kula dugi belai niki,kulo psti dados tiyang tiyang hang syukur.

## 10:23

Taping nalika Alloh nyelametaken wong-wong iku, mara mara iku mung kenikmatan duniawi.Aju nyang Isun sira balikAju arep Sun kabaraken nyang sira paran hang selawase iki sira lakoni.

## 10:24

Saktemene perumpamane urip ring dunya iku, kayadene banyu (udan) hang Sun (Alloh) dunaken teka langit, lan merga banyu iku..mcem maceme tanduran hang keneng di pangan menusa lan hewan ternak.Henggo kadung bumi wis sempuro indahe, lan hang duwe ngerasa nguwasani,azab Isun teka ring waktu bengi lan raina.Sun dadekaken tandurane kaya mari di babat.kaya kaya sorene durung tau merujuk.Gedigu iku isun njelasaken ayat ayatisun nyang kaum hang mikir.

## 10:25

Alloh ngajak (menusa) nyang Darussalam (suargo), lan nguweni piduduh ngambah dalan hang kenceng.

## 10:26

Kanggo wong-wong hang ngelakoni apik, ono ganjaran hang paling apik (surga) lan tambahane [^422] . Lan raine wong-wong iku sing di tutupi lebu cemeng lan sing (di kemuli) kehinaan [^423] . Wong-wong iku hang manggoni suwarga, wong-wong iku selawase ring jerone.

[^422]: Hang dimaksud “tambahan” yoiku kenikmatan nyawang  Alloh.

[^423]: Maksude: raine wong-wong iku berseri-seri lan seng ono sitik baen tondo kesusahan

## 10:27

Wong-wong hang ngelakoni elek (oleh) balesan hang nyocogi amale lan wong-wong iku ditutupi rasa ino. Sing ana kanggo wong-wong iku pelindung teka (azab) Alloh. Kaya dene raine wong-wong iku ditutupi ambi kepingan-kepingan bengi hang peteng jumbleng. Wong-wong iku hang manggoni neraka wong-wong iku selawase ring kana.

## 10:28

(Engeto) nyang siji dina (waktu iku) Isun (Alloh) ngumpulaken wong-wong iku sekabehane, terus isun (Alloh) pirman nyang wong-wong hang nyekutokaken (Pengeran): “tetepa sira lan sekutu-sekutunira ring panggonanira iku”.aju sun pisahaken sira kabeh lan ngomong para sekutu-sekutune: “sira sing tau nyembah blas nyang isun.”

## 10:29

Mula, cukup Alloh hang dadi saksi ring antarane isun lan sira. Go saktemene isun sing weruh penyembahanira (ring isun) [^424] ”.

[^424]: Maksude: wong-wong hangnyembah berholo iku sakbenere dudu nyembah berholo. Tapi wong-wong iku nyembah howo nafsune dewek. Kerono howo nafsune dewek hangngongkon nyembah berholo.

## 10:30

Ring panggonan iku (padang mahsyar), saben-saben awak ngerasakaken balesan teko paran hang wis dilakoni bengen lan wong-wong dibalekaken nyang Alloh pelindung hang sakbenre. lan ilang kabeh teko wong-wong sesembahan hang di ono-onokaken.

## 10:31

Ngomonga sira (Muhammad) ;sapa hang nguweni rezeqi sira teka langit lan bumi, sapa hang kuwasa (nggawe) pengrungi lan peningal.sapa hang ngetokaken hang urip teka hang mati, ngetokaken hang mati teka hang urip lan sapa hang ngatur kabeh urusan? Wong wong iku njawab, “Alloh”. Mula omongna: apa sira sing wedi nyang siksane Alloh?

## 10:32

Mulo, iku Alloh. pengeranira hang sak benere. Sing ana sakwise bener iku kejaba kesesatan. Kelendi sira dibilukaken teka perkara bener?

## 10:33

Kaya iku, ketetuan e pengeran wes pasti (kelaku) nyang wong wong hang fasik kerana sakbenere wong fasik iku sing beriman.

## 10:34

Omongna (Muhammad); Apa ring antarane sekutonira ana hang bisa ngawiti gawean(mahluk) aju mbalekaken (nguripaken). Omongna; Alloh ngawiti gegawean aju mbalekaken, terus kelendi sira bisa dibilukaken teka perkara bener.

## 10:35

Omongno (Muhammad) apa ring antarane sekutoniro ana hang mbimbing nyang perkara bener ? Omongna; Alloh mbimbing nyang dalan bener.Mulo,opo hang mbimbing nyang perkoro bener lebih pantes di piloni utawa hang sing bisa mbimbing malahan perlu dibimbing? Mula, apuwa sira ngelakoni koyo iku. Kelendi sira nguweni keputusan?

## 10:36

Akeh akehe uwong mung miloni songkoan.Saktemene nyangka iku sing ana kanggone nyongko iku sithik sithika sing ana kanggone nyangku perkoro bener. Saktemene Alloh ngeweruhi paran hang di lakoni wong wong iku.

## 10:37

Sing mungkin Al-Qur’an iki digawe ambi sakliyane Alloh; tapi (Al-Qur’an iku) mbeneraken kitab-kitab hang sakurunge lan njelasaken hukum-hukum hang wis ditetepaken [^425] . Sing ana mamang ring njerone, (didunaken) teko Pengeran sekabehane alam.

[^425]: Maksude: Al-Qur’an iku njelasaken secara rinci hokum-hukum hangwis disebutaken ring Al-Qur’an iku pisan.

## 10:38

Malahan, ndane pantes wong wong iku ngomong;Muhammad wes gawe gawe (Al-Qur’an) iku? Omongno: kadung gedigu,avake gawea s sak surat hang pada lan ejakaen sapa hang bisa sira jak. Sakliyane Alloh (kanggo nulung) sira kapan sira iku wong hang bener.

## 10:39

Malahan wong wong iku mganggep goroh nyang paran hang durung di weruhi durung teka penjelasane. Kaya iku umat umat sakdurunge wes nggorohaken para rasul.Mula titenana keelendi pungkasane wong wong hang dzalim.

## 10:40

Ring antarane wong-wong iku, ono wong-wong hang iman nyang Al-Qur’an, lan ring antarane ono (pisan) wong-wong hang sing iman ring Al-Qur’an. Pengeranira lebih weruh nyang wong-wong nggawe kerusakan.

## 10:41

Lamun wong-wong iku nggorohaken , mula ngomongo: “kanggo isun, penggawean isun, lan kanggo sira, pegawean sira. Sira teka paran hang isun lakoni, lan isun bebas teko paran hang sira lakoni”.

## 10:42

Lan antarane wong-wong iku, ana uwong hang ngerungokaken sira.anatah sira bisa ndadekaken wong-wong hang gendeng (tuli) iku rungu masiyo wong-wong iku sing ngerti.

## 10:43

Ring antarane wong-wong iku ana wong hang ndeleng nyang sira [^426] , bisotah sira nguweni piduduh nyang wong-wong hang picek, masiyo wong-wong iku sing biso ndeleng.

[^426]: Artine: nyakseni tanda-tanda kenabian, tapi wong-wong iku sing ngakoni.

## 10:44

Saktemene Alloh sing ndzalimi nyang menusa masiya sitik, tapi menusa iku hang dzalim nyang awake dewek.

## 10:45

Lan (engeto) nyang dino (hang waktu iku) Alloh ngumpulaken wong-wong (wong-wong iku keroso iku koyo sing tau meneng (ring dunyo) kejobo mung sak saat ring waktu raino.(koyo iku) wong-wong iku podo kenalan (sakwise di tangekaken teko kubur).Rugi temenan uwong uwong hang nggorohaken ketemu ambi Alloh lan wong wong iku dudu golongane wong hang ulih piduduh.

## 10:46

Saktemene lamun isun nduduhaken nyang siro sitik bain teko (sikso) hang Isun (Alloh) ancamaken nyang wong-wong iku, (pasti siro kepingin weruh) utowo (kadung) isun (Alloh) mateni siro (sedurunge iku), mung nyang Isun pisan wong-wong iku balik [^427] , lan Alloh dadi saksi teko paran hang wong wong iku lakoni.

[^427]: Maksude: tapi ring akhirat mbesuk Alloh arep ngatokaken azab iku maring nabi Muhammad SAW.

## 10:47

Saben-saben umat duweni rasul; mulo kadung wis teko rasule (ring akhirat mbesuk) di putusaken ambi Alloh antarane wong-wong iku [^428]  hang adil lan wong-wong iku (sitik baen) sing di nganioyo.

[^428]: Maksude: antarane rasul lan kaume hangmendustakan

## 10:48

Wong-wong iku ngomong: “kapan (tekone) ancaman iku, kadung siro mulo wong-wong hangbener?”

## 10:49

Ngomongo: isun sing kuoso nulak kemudharatan lan sing (kuwoso pisan) nekakaken kemanfaatan kanggo awak isun dewek.krjobo paran hang di karepi Alloh.” Saben-saben umat duwen ajal [^429] . Kadung ajale wis teko ,wong-wong iku sing biso ngunduraken masiyo sedilut. lan sing biso (pisan) ngajokaken (ajale).

[^429]: Maksude: Hangdimaksud ajal yoiku waktu keruntuhane.

## 10:50

Ngomongo: jelasno nyang isun, kadung teko nyang siro kabeh siksone (Alloh) ring waktu bengi utowo waktu raino, (sikso) endi hang di jaluk supoyo di gancangaken ring wong duroko iku?

## 10:51

Kadung sikso wes kedaden (azab iku), siro buru percoyo? Opotah (buru saiki siro percoyo), padahal sedurungen siro mesti njaluk digancangaken?

## 10:52

Terus diomongaken nyang wong-wong hang dzalim (musyrik) iku: rasakno siro siksaan hang selawase; siro sing diweni balesan kejobo kerono paran hangwis siro lakoni.”

## 10:53

lan wong-wong iku nakokaken nyang siro: “ bener tah (azab hang di janjikaken) iku? Ngomongo: “ yo, demi pengeran isun, saktemene azab iku bener lan siro sing kiro biso luput (teko azab iku)”

## 10:54

Lamuno angger wong hang dzalim iku duwe paran bain isine bumiat awak hangzalim (musyrik) iku nduweni sekabehane hang ono ring bumi iki. Pasti wong iku nebus awake dewek ambi iku. Lan wong-wong iku nyengidakaken [^430]  getune waktu wong-wong iku nyakseni azab. Lan di putusaken ring antarane wong-wong iku secoro adil, lan wong-wong iku sing di nganioyo.

[^430]: Sebagian ahli tafsir ono hangngartikaken “asarru” yoiku “melahirkan”

## 10:55

Engeto, saktemene paran hangono ring langit lan ring bumi iku duwene Alloh.Weruho, saktemene janjine Alloh iku bener, tapi akeh-akehe wong-wong iku sing weruh.

## 10:56

Alloh hang nguripaken lan mateni. lan mung nyang Alloh siro dibalekaken.

## 10:57

Hai menuso, saktemene wis teko nyang siro pelajaran teko pengeraniro (Al-Qur’an) lan dadi tombo kanggo penyakit-penyakit (hang ana) ring njero dodo ,petunjuk lan rahmat kanggone wong-wong hang iman.

## 10:58

Ngomongo: ambi anugerahe Alloh lan rahmate mugo-mugo wong-wong (beriman) iku senang. Anugerahe Alloh lan rahmateiku lebih apik timbang paran hang wong-wong iku kumpulaken.”

## 10:59

Ngomongo: “jelasno nyang isun masalah rizki hang di dunaken Alloh nyang siro, terus siro dadekaken separo haram lan (separo maning) halal”. Ngomongo : “ opotah Alloh wis nguweni izin nyang siro (mergo iki) utowo siro ngonok-ngonokaken baen nganggo arane Alloh?

## 10:60

Paran sangkane wong-wong hang ngonok-ngonokaken gubaban nyang Alloh ring dino kiamat? Saktemene Alloh bener-bener duwekarunia (hang di limpahaken) ring menungso. Tapi akeh-akehe menungso sing syukur.

## 10:61

Siro (Muhammad) sing ono ring keadaan lan sing moco ayat teko Al-Qur’an lan siro sing ngelakoni pegawean, kejobo isun (Alloh) dadi saksiniro ring waktu siro ngelakoni pegawean iku. Sing ono hang luput teko pengawasane pengeraniro masiyo segede zarrah (atom) ring bumi utowo ring langit. Sing ono hang lebih cilik lan sing ono (pisan) hang lebih gede teko iku, kejobo (sekabehane dicatet) ring njerone kitab hang nyoto (lauh mahfuzh).

## 10:62

Engeto, saktemene wali-wali Alloh iku, sing ono roso wedi lan sing duwe susah.

## 10:63

(Yoiku) wong-wong hang iman lan bertaqwa.

## 10:64

Kanggo  wong-wong  iku  (beriman) ononkabar  bungah  ring  njerone  urip ring  dunyo  lan  (urip)  ring  akhirat.  Sing ono  perubahan  kanggo  kalimat-kalimat (janji-janji)  Alloh.  Hang  koyo  gedigu  iku kemenangan hang gede.

## 10:65

Ojo siro susah kerono omongan wong-wong iku. Saktemene kekuasaan iku sekabehane keduwe Alloh. Alloh hang maha ngerungokaken lan maha ngaweruhi.

## 10:66

Engeto, saktemene sekabehane hang ana ring langit lan sekabehane hangono ring bumi. Lan wong-wong hang nyeluk sekutu-sekutu sakliyaneAlloh, sing milu (ngiyakini). Wong-wong iku sing miloni kecuali prasongko baen, lan wong-wong iku mung nyongko-nyongko.

## 10:67

Alloh hang ndadeksken bengi kanggo siro supoyo siro istirahat lan ndadekaken raino (supoyo siro golet rezeqine Alloh). Saktemene hang gedigu iku ono tondo-tondo (kekuasaan Alloh) kanggo wong-wong hang krungu [^431] .

[^431]: Maksude: Rosul lan wong-wong hangberiman.

## 10:68

(Wong-wong Yahudi lan Nasrani) ngomong: “Alloh nduwe anak”. Maha suci Alloh; Alloh hang maha sugih; paran hangana ring langit lan paran hangana ring bumi iku duwene Alloh.siro sing duwe hujjah perkoro iki. Pantes tah siro ngomong nyang Alloh paran hang siro sing weruhi?

## 10:69

Ngomongo:  “saktemene wong-wong hangbngonok-ngonokaken gubaban marang Gusti Alloh sing kiro untung”.

## 10:70

(Kanggo wong-wong iku) kesenangan hang sedelo ring dunyo, nyang Isun (Alloh) wong-wong iku balik, Aju Sun (Alloh) dadekaken ong-wong iku ngerasakaken sikso hang abot, hang di sebabaken kakafirane wong-wong iku dewek.

## 10:71

Lan wocokno nyang wong-wong iku kabare nabi Nuh ring waktu Nuh ngomong nyang kaume: “hai kaumisun, kadung keroso abot kanggo siro urip (bareng isun) lan peringatan isun (nyang siro) nganggo ayat-ayat Alloh, mung nyang Alloh isun tawakkal, kerono iku pastekno keputusan iro lan (kumpulno) sekutu-sekutuniro (kanggo mateni isun). Seteruse ojo keputusaniro iku di sengidaken Terus lakonono kanggo isun, lan ojo siro tundho tundho nyang isun.

## 10:72

Kadung siro melengos (teko peringatan isun), isun sing njalok upah masiyo sitik teko siro. Upah isun sing liyo yoiku mung teko Alloh. Lan isun dikongkon supoyo isun katut golongan wong-wong hang pasrah (nyang Alloh)”.

## 10:73

Wong-wong  iku  nggorohaken  Nuh,  mulo isun  (Alloh)  selametaken  Nuh  lan  wong-wong hang bareng ambi Nuh ring njerone perahu. Lan isun (Alloh) dadekaken wong-wong iku hang nyekel kekuasaan lan isun nyilepaken wong-wong hang nggorohaken ayat-ayat isun (Alloh). Mulo titenono kelendi akhire wong-wog hang di weni peringatan iku.

## 10:74

Sakwise Nuh, Isun (Alloh) ngutus piro-piro rosul nyang kaume.,rasul-rasul iku teko nyang kaume ambi gowo bukti bukti hang nyoto, tapi wong-wong iku (kaum) sing arep beriman kerono wong-wong iku bengen wes (biasa) nggorohaken. Koyo gedigu Isun (Alloh) ngunci mati atine wong-wong hang ngelebihi wates.

## 10:75

Sakwise rasul-rasul iku, Isun (Alloh) ngutus Musa lan Harun nyang Fir’aun lan pimpinan-pimpinan kaume, ambi nggowo tondo tondo kekuasaan Isun (Alloh), aju wong wong iku nyombongaken awake wong wong iku kelebu golongane wong duroko.

## 10:76

Naliko kebeneran mu’jizat wes teko nyang wong-wong iku, [^432]  teko wong-wong iku ngomong: “saktemene iki sihir hang nyoto”.

[^432]: Maksude: tondo-tondo kekuasaan Alloh.

## 10:77

Musa ngomong: opotah pantes siro ngomong perkoro kebeneran waktu kebeneran iku teko nyang siro, opotah iki sihir?” padahal ahli-ahli sihir iku sing oleh kemenangan”.

## 10:78

Wong-wong iku ngomong: opotah siro (Musa) teko nyang isun mung kanggo mbilukaken paran hang isun oleh teko nenek moyang isun. Lan supoyo siro keloron duwe kekuasaan ring Bumi [^433] ? Isun sing arep percoyo nyang siro keloron.”

[^433]: Maksude: nyembah berholo

## 10:79

Fir’aun ngomong (nyang pemimpin kaume): “teko’o nyang isun kabeh ahli-ahli sihir hang pinter!”

## 10:80

Ahli-ahli sihir iku podo teko, Musa ngomong nyang wong-wong iku: “uncalno paran hang arep siro uncalaken.”

## 10:81

Sakwise tukang sihir nguncalaken tali, Musa ngomong: “paran hangsiro lakoni iku, iku hang diarani sihir, saktemene Alloh arep nduduhaken hang sing bener”. Saktemene Alloh sing arep nggenangaken pegaweane wong-wong hang nggawe kerusakan.

## 10:82

Alloh arep ngukuhaken hang bener ambi ketetapane (Alloh), masiyo wong-wong hang nggawe duso sing demen.

## 10:83

Sing ono hang iman nyang Musa, kejobo wong nom-nom teko kaume (Musa) hang wedi kadung Fir’aun lan pemimpin-pemimpin kaume arep nyikso wong-wong iku. Saktemene Fir’aun sewenang-wenang ring Bumi. Lan saktemene Fir”aun kelebu wong-wong hang ngelebihi wates.

## 10:84

Musa ngomong “ Hai kaumisun, kadung siro iman nyang Gusti Alloh, mulo tawakkalo nyang Gusti Alloh bain. Kadung siro bener-bener wong hang pasrah”

## 10:85

terus wong-wong iku ngomong: “ mung nyang Alloh isun tawakkal! Duh gusti Pengeran kulo; ojo ndiko dadosaken kulo sasaran fitnah kangge kaum hang dzalim,

## 10:86

Seelametno kulo ngangge rahmat ndiko sangking (tipu daya) tiyang-tiyang kafir.”

## 10:87

Isun (Alloh) wahyokaken nyang Musa lan dulure: “njuwuto siro karo piro-piro umah ring Mesir kanggo panggonane kaumiro lan dadekno umah-umahiro iku panggonan shalat lan lakonono sembayang lan senangno atine wong-wong hang iman”.

## 10:88

Musa ngomong: “duh ،pengeran kulo, saklerese ndiko mpun nyukani teng Fir’aun lan penggede-penggede kaume, pepaes lan bondo dunyo teng lebete kauripan dunyo, duh Pengeran kulo akibate tiang-tiang niku (Fir’aun lan penggede-penggede kaume) nyasaraken (menungso) dugi mergi Ndiko. Duh Pengeran kulo, Ndiko telasaken bondo dunyone tiang-tiang niku, lan tutupen atine tiang-tiang niku, saenggo tiyang-tiyag niku mboten iman ngantos tiyang-tiyang niku ningali siksan hang perih”.

## 10:89

Alloh pirman: “Saktemene wis hun ijabahi penjalukaneiro karo, kerono iku tetepo siro karo nong dalan hang kenceng lan ojo pisan-pisan siro piloni dalane wong-wong hang sing ngaweruhi”.

## 10:90

Isun (Alloh) ndadekaken Bani Isroil biso ngeliwati laut, terus wong-wong iku (Bani Isroil) di tutaken ambi Fir’aun lan bala tentarane kerono arep nganioyo lan nindes wong-wong iku (Bani Isroil); sahinggo naliko Fir”aun meh mati kelem, Fir’aun ngomong: “Isun percoyo kadung heng ono Pengeran kejobo Pengeran hang dipercoyo (diyakini) ambi Bani Isroil, lan isun kelebu golongane wong-wong hang masrahno awak (nang Alloh)”.

## 10:91

Opo tah saiki (siro buru percoyo), padahal saktemene siro wis durhoko mulai bengen lan siro kalebu golongane wong-wong hang tukang gawe kerusakan.

## 10:92

Ring dino iki Isun (Alloh) nyelametaken awakiro [^434] supoyo siro biso ndadekaken pelajaran kanggo wong-wong hang teko sakmarine siro lan saktemene akeh-akehe menuso iku apen teko tondo-tondo kekuasaan Isun (Alloh).

[^434]: Hangdiselametaken  Alloh  yoiku  awak  kasare,  miturut  sejarah,  sakmarine  Fir’aun  iku  kelem,  mayite nggeletak nang pesisir ditemukno ambi wong-wong Mesir terus dibalsem, sahinggo wutuh sampek saiki lan biso dideleng nang museum Mesir, saklanjute delengen not. 47

## 10:93

Isun (Alloh) wis manggokaken Bani Isroil ring panggonan urip hang apik [^435]  lan Isun (Alloh) nguweni wong-wong iku (Bani Isroil) rejeki teko hang apik-apik. Wong-wong iku (Bani Isroil) sing tau poropadu, kejobo sakmarine wis teko nang wong-wong iku kaweruh (hang di sebut ring jero kitab Taurot). Saktemene Pengeraniro arep mutusaken antarane wong-wong (Bani Isroil) ring dino kiamat teko paran bain hang wong-wong (Bani Isroil) iku rebut bener.

[^435]: Maksude: negoro Mesir lan negoro Syam.

## 10:94

Mulo naliko siro (Muhammad) mamang nyang paran hang Isun (Alloh) dunaken nyang siro, takokno nyang wong-wong hang moco ring kitab sakdurungiro. Saktemene wis teko barang hang bener nyang siro teko Pengeraniro, mulo iku ojo pisan-pisan siro kalebu golongane wong-wong hang mamang.

## 10:95

Lan ojo pisan-pisan siro kalebu golongane wong-wong hang nggorohaken ayat-ayate Alloh hang nyebabaken siro kalebu golongane wong-wong hang rugi.

## 10:96

Saktemene  wong-wong hang wis mesti ulih ketentuan Pengeraniro, sing kiro  iman [^436] .

[^436]: Kalimat nang kene artine “ketetapan”. Maksud ayat iki yoiku wong-wong hangwis ditetepaken ambi Alloh nang Lauhul Mahfudz kadung wong-wong iku bakal mati kafir, saklawse uro bakal iman.

## 10:97

Masiyo tondo tondo (keagungane Alloh) teko nyang wong wong iku,sing kiro iman saenggo wong-wong iku nyaksekaken adzab hang perih.

## 10:98

Apuwo sing ono (penduduk) suwijine negeri hang iman, saenggo imane iku manfaati kanggo awake sakliyane kaume Yunus? Naliko wong-wong iku (kaume Yunus) podo iman, Isun (Alloh) ilangaken teko wong-wong iku (kaume Yunus) azab hang nginakaken jerone urip rimg dunyo, lan Isun (Alloh) nguweni kesenengan kanggo wong-wong iku sampek waktu hang wis di tentokaken.

## 10:99

Naliko Pengeraniro ngarepaken, mesti kabeh wong hangono rimg bumi iki podo iman kabeh, Moko opo tah siro (arep) mokso nyag menungso hang ono ring bumi iki supoyo dadi wong hang podo iman kabeh?

## 10:100

Lan sing ono siji-sijiyo menuso arep iman, kejobo kelawan idzine Alloh; lan Alloh arep nublekaken siksane nyang wong-wong hang sing gelem nganggo akale.

## 10:101

Ngomongo (Muhammad) “ titenono paran hang ono ring langit lan bumi.ndane tah sing ono manfaate tondo-tondo kekuasaaNe Alloh lan rasul-rasul hang nguweni pengenget kanggo wong-wong hang sing iman”.

## 10:102

Wong-wong iku sing nganten-nganteni kejobo (kedadian-kedadian) hang podo ambi kedadian-kedadian (hang tumibo) nyang wong-wong bengen hang wis ono sak durunge wong-wong hang sing iman. Ngomongo: “entenono (siksane Alloh). saktemene isun iki ugo kalebu wong-wong hang podo nganteni bareng siro.

## 10:103

Isun (Alloh) nyelametaken rasul-rasul isun lan awong-wong hang podo iman kabeh, Gedigi iki wis dadi ketentuanisun (Alloh) nyelametaken wong-wong hang podo iman kabeh.

## 10:104

Ngomongo (Muhammad) “He menuso kabeh, kadung siro magih mamang nyang agamanisun,(weruho siro) isun heng nyembah paran hang siro sembah,kejobo Alloh. Taping isun nyembah Alloh hang bakal mateni siro. lan isun wis dikongkon supoyo isun kalebu golongane wong-wong hang podo iman.

## 10:105

(Isun wis dikongkon): “Adepno rainiro nyang agomo hang tulus lan ikhlas lan ojo siro kalebu golongane wong-wong musyrik.

## 10:106

Lan ojo siro nyembah paran-paran hang sing biso nguweni manfaat madlorrot nyang siro kejobo Alloh; sebab kadung siro ngelakoni (hanggedigi) iku, saktemene sir kalebu golongane wong-wong hang dzolim”.

## 10:107

Kadung Alloh nibakno siji kemudlorotan nang siro, moko sing ono wong hang biso ngilangaken kejobo Alloh. Lan kadung Alloh ngarepaken keapikan kanggo siro, moko sing ono hang biso nulak wewehe .Alloh nguweni keapikan iku kanggo sopo baen hang dikarepaken ring antarane kawulo kawulane, Alloh Hang Moho Nyepuro lan Moho Welas.

## 10:108

Ngomongo (Muhammad): “He, menuso kabeh, saktemene wis teko nang siro, kabeneran (Al-Qur’an) ,teko Pengeraniro, mulo iku sopone wong hang olih piduduh.saktemene (piduduh iku) kanggo apike awake dewek. Lan sopone wong hang sasar, mulo saktemene sasar iku mbelaeni awake dewek. Lan isun iki dudu wong hang njogo nyang awakiro”.

## 10:109

Lan tutno paran hangdiwahyukaken marang siro, lan sabaro siro sahinggo Alloh nguwani keputusan, lan (Alloh) iku seapik-apike hakim.

## 11:1

Alif laam raa, (iki) suwijine kitab hang ayat-ayate kasusun kelawan toto lan dijelasaken kelawan rinci [^437] , hang di dunaken teko ngarsane (Alloh) HangMoho bijaksono lan Moho teliti,

[^437]: Maksude: diperinci kelawan macem-macem coro, ono hangnerangaken masalah tauhid, hokum, kisah, akhlak, ilmu pengetahuan, janji lan pengenget, lan liyan-liyane.

## 11:2

Sojo siro nyembah sakliyane Alloh. Saktemene isun (Muhammad) iku hang nguweni pengenget lan hang nggowo kabar bungah kanggo siro teko Alloh.

## 11:3

Lan siro njaluko sepuro nyang Pengeraniro lan ngelakoni tobat marang Gusti Alloh. (kadung siro ngelakoni hang gedigi iki), mesti (Alloh) bakal nguweni kenikmatan hang apik (terus-terusan) nyang siro sampek nyang waktu hang wis ditetokaken, lan (Alloh) bakal nguweni nyang saben-saben wong hang nduwekautaman (kanggo balesan) teko kautamane. Kadung siro mungkur, saktemene isun wedi siro bakal ketiban sikso dino kiamat.

## 11:4

Mung nyang Alloh panggonan mulihiro, (Alloh) Moho Kuwoso nyang sekabehe suwiji-wiji.

## 11:5

Engeto, saktemene (wong munafik iku) menggosaken dodone kanggo nyengidakaken awake teko (Muhammad). [^438] Engeto, naliko wong-wong (munafik) nyelimuti awake ambi kain, Alloh ngaweruhi paran hang wong-wong (munafik) sengidakaken lan paran hang wong-wong (munafik) katokaken, saktemene Alloh Moho Ngaweruhi sekabehe isine ati.

[^438]: Maksude: nyengidakaken roso dadi musuh lan munafike (wong munafik) marang nabi Muhammad SAW

## 11:6

Lan sing ono siji kewan hang melaku ring bumi kejobo Alloh hang nguweni rejekine, lan Alloh ngeweruhi panggonan menenge kewan iku lan panggonan simpenane. [^439] Kabeh iku ketulis ring jero kitab hang nyoto (Lauh Mahfuzh).

[^439]: Menurut sebagian ahli tafsir hang dimaksud ambi  “panggonan meneng” ning kene yaiku dunyo lan “panggonan simpenane” yaiku akhirat. Lan menurut sebagian ahli tafsir hang liyane hang dimaksud “panggonan meneng” yaiku tulang sulbi lan “panggonan simpenan” yaiku rahim.

## 11:7

Lan Alloh hang nyiptakaken langit lan bumi sak suwene nem dina, lan ‘Arsy iku neng nduwure banyu, supoyo Alloh nguji sopo antarane sira hang lebih lebih amale, Lan Kadung sira (Muhammad) ngomong (neng penduduk Mekkah): “Saktemene siro bakal ditangekaken sakwise mati”, niscoyo wong-wong kafir iku bakal ngomong: ”iki sing liyo cuman sihir hang nyoto”.

## 11:8

Lan saktemene kapan Isun (Alloh) munduraken bendu teko wong iku sampe nang sewiji wektu hang ditentokaken, niscoyo wong iku arep ngomong : “ Parantah hang ngalangi tekone (bendu)?”. Engeto, nyang wektu bendu iku teko nang wong wong iku, sing bakal biso ditolak, Lan wong-wong iku diubengi ambi bendu hang bengene wong-wong iku mesti ngelok-ngelokaken.

## 11:9

Lan kapan Isun (Alloh) nguweni roso nang menuso suwiji rahmat(nikmat) teko Isun (Alloh), terus rahmat iku Isun (Alloh) juwut teko menuso iku, pasti menuso iku bakale putus asa lan sing ono terimone.

## 11:10

Lan kapan Isun (Alloh) nguweni roso nang menuso kenikmatan sakwise belahi hang diterimo, niscoyo menuso arep ngomong : “ wes ilang belahi-belahi iku teko nang isun”, saktemene wong-wong iku kegirangan tur bangga.

## 11:11

kejobo wong-wong hang sabar, lang ngelakoni amal sholeh, Wong-wong iku oleh pangapuro lan ganjaran hang gedhik.

## 11:12

Mongko biso bain sira (Muhammad) arep ninggalaken sebagian teko paran hang diwahyuaken nang sira (Muhammad) lan sempit kerono dodonira, kerono hawatir kadung saktemene wong-wong iku (kafir Mekkah) arep ngomongaken: “apuwo sing didunaken nang yane (Muhammad) kesugihan, utowo teko bareng bareng yane (Muhammad) Malaikat?. Saktemene sira (Muhammad) wong kang nguweni peringatan lan Gusti Alloh ngerumat kabeh sewiji-wiji.

## 11:13

Semono ugo wong wong iku (Kafir Mekkah) ngomongaken: ”Muhammad wes nggawe-gawe Al-Qur’an iku”, Ngomongo: “(kadung gediku), mongko tekakno sepuluh surat hang digawe lan modoni (Al-Qur’an), lan celuken wong-wong hang sira sanggup sakliyane Gusti Alloh, kapan sira wong-wong hang bener.

## 11:14

Kapan hang sira kongkon iku seng nerimo kongkonan  sira  (ajakan  ira)  iku  mongko (omongono):”  weruhono  saktemene  Al-Qur’an iku didunakaen ambi Ilmune Alloh, Lan saktemene singono pengeran kejobo Yane  (Alloh),  mongko  gelem  tah  sira nyerahaken awak (nang Alloh)?”

## 11:15

Sopo bain hang ngendaki keuripan dunyo lan mas-masane, niscoyo Isun (Alloh) weni nang wong iku belesan penggaweane wong iku ning dunyo ambi sempurno, lan wong iku nang dunyo sing arep dirugikaken.

## 11:16

Ikulah wong-wong hang sing ulih neng akhirat, kejobo neraka, lan ilang paran wes hang diusahakaken nang dunyo lan sio-sio paran hang wes wong iku gawe.

## 11:17

Opo tah (wong-wong kafir iku podo ambi) wong-wong hang ono nduweni bukti hang nyoto (Al-Qur’an)  teko  pengerane, lan dipiloni pisan ambi sak wong saksi (Muhammad) teko Alloh, lan sakdurunge Al-Qur’an iku wes ono kitabe Musa hang dadi pituduh lan rahmat? Wong-wong iku podo iman nang Al-Qur’an lan sopo bain ning antarane wong wong iku (wong-wong Quraisy) lan sekutu-sekutune hang osing percoyo nang Al-Qur’an mongko nerakalah panggonan hang diancasaken kanggo yane, kerono iku ojo sira mang-mang nang Al-Qur’an. Saktemene (Al-Qur’an) iku bener-bener teko pengeran sira, taping akeh-akehe menuso sing gelem iman.

## 11:18

Lan sopo tah hang lebih kaningaya teko wong-wong hang nggawe-gawe dusto nang Alloh? Wong iku arep diadepaken neng Pengerane wong iku, lan poro saksi arep ngomong: ”wong-wong ikilah hang wes ngapusi nyang Pengerane wong iku”. Engeto, kutukane Alloh iku ditimpakaken nang wong-wong hang kaningaya.

## 11:19

Yoiku wong-wong hang podo ngalang-ngalangi menuso teko dalane Alloh lan ngarepaken supoyo dalan iku nyeliwah, lan ikulah wong-wong hang osing percoyo nang anane dina akhirat.

## 11:20

wong-wong iku hing bakal mampu ngalang-ngalangi kanggo mbendu wong iku neng bumi iki, lan pisan-pisan ono kanggo wong-wong iku pitulungan sak liyane Alloh. Siksoan iku digandakaken nang wong-wong iku, wong-wong iku mesti sing oleh ngerungokaken (kebeneran) lang wong-wong-wong iku mesti seng oleh ndeleng.

## 11:21

Wong-wong ikulah hang ngerugekaken awake dhewek, lan ilang teko wong-wong iku paran hang mesti wong-wong iku ana-anakaken.

## 11:22

Pasti wong-wong iku nyang akhirat dadi wong hang rugi.

## 11:23

Saktemene wong-wong hang iman lan ngerjakaken amal saleh lan ngerendahaken awake neng Pengeran (Alloh), wong-wong iku penghuni surga, wong-wong iku nang njerone surga saklawase.

## 11:24

Bandingane rong golongan iku (wong-wong kafir lan wong-wong mukmin), koyo wong picek lan gendheng ambi wong hang biso ndeleng lan ngerungokaken. Ono tah rong golongan iku podo keadaan lan sifate? Mongko apuwo sira sing njuwut pelajaran (teko perbandingan iku)

## 11:25

Lan saktemen Isun (Alloh) wes ngutus Nuh nang kaume, yane (Nuh) ngomong: ”Saktemen isun nguweni peringatan hang nyoto kanggo sira”.

## 11:26

Supoyo sira hing nyembah sakliyane Alloh. Saktemen isun kuatir sira arep dibendu nang dina hang ngenes.

## 11:27

Mongko ngomong pemimpin-pemimpin hang kafir teko kaume:”isun seng ndeleng sira kejobo menuso (biasa) koyo isun, lan isun seng ndeleng wong-wong hang miloni sira, kejobo wong-wong hang hina nang antarane isun hang cepet percoyo bain, lan isun seng ndeleng sira nduweni sewiji kelebihan paran bain nang isun, ugo isun percoyo kadung sira termasuk golongane wong-wong gubab.

## 11:28

Nuh ngomong: ”He kaum isun, kelendi pikiranira, kapan isun nduweni bukti hang nyoto teko pengeran isun, lan isun diweneni rahmat teko sisi-Ne(Alloh), taping rahmat iku disamaraken kanggo sira, opo arep isun poksoaken sira nerimone, padahal sira seng demen?”

## 11:29

Lan yane ngomong :”he kaum isun, isun seng njaluk dunyo brono nang sira (upah) kanggo ngongkon isun. Upah isun  mung teko Alloh lan isun pisan-pisan sing arep ngusir wong-wong  hang  wes  iman.  Saktemen  wong iku arep ketemu ambi pengerane, taping isun ndeleng sira suwiji kaum hang seng ngaweruhi”.

## 11:30

Lan yane ngomong: ”He kaum isun, sopotah hang arep nulung isun teko bendune Alloh kapan isun ngusir wong iku. Mongko seng sira njuwut pelajaran.

## 11:31

Lan  Isun  seng  ngomongaken  nang  sira; ”Isun  Nduweni  gudang-gudang  rejeki lan  kesugihan  teko  Alloh,  lan  isun  seng ngaweruhi  hang  ghaib,  lan  seng  (pisan) isun ngomongaken: ”Saktemene isun yaiku Malaikat”, lan isun ugo seng ngomongaken nyang  wong-wong  dideleng  ino  ambi tulihanira:  ”pisan-pisan  Alloh  seng  arep nekakaken keapikan nang wong iku”. Alloh lebih  ngeweruhi  paran  hang  ono  nang awake wong iku”. Saktemene isun, kadung gedhiku bener-bener termasuk wong-wong hang kaningaya.

## 11:32

Wong-wong iku podo ngomong:” He Nuh, saktemene sira wes mbantah ambi isun, lan wes akeh-akeh bantahanira nyang isun, mongko tekakno nyang isun bendu hang sira ancasaken nyang isun, kapan sira termasuk wong-wong hang bener.

## 11:33

Nuh njawab, “mung Alloh hang arep nekakaken bendu iku nang sira, kapan Yane (Alloh) ngendaki, lan sira pisan-pisan sing biso ngeculaken awak.

## 11:34

Lan seng bakal manfaat nyang sira nasehat isun, kapan isun arep nguweni nasehat nyang sira, sekirane Alloh arep nyesataken sira, Alloh yaiku pengeran ira, lan mung nyang Alloh sira dibalekaken.

## 11:35

Utowo wong iku (wong-wong musyrik Mekkah) ngomong: ”yane (Muhammad) cuman nggawe-gawe sewiji (Al-Qur’an). Ngomongo (Muhammad): ”kapan isun nggawe-gawe nasehat iku, mongko mung isunlah hang mikul dosanisun, lan isun ngeculaken awak teko dosa hang sira gawe”.

## 11:36

Lan diwahyuaken nyang Nuh, saktemene pisan–pisan seng arep iman nyang antarane kaumira, kejobo wong-wong hang wes iman (bain), kerono iku ojo sira lempe awak nyang perkoro paran hang mesti wong iku gawe.

## 11:37

Lan gaweo sira perahu iku ambi pengawasan lan perintah Isun (Alloh), lan ojo sira omongaken ambi isun perkoro wong-wong hang kaningaya iku; saktemene wong-wong iku arep disilepaken.

## 11:38

Lan ngawiti Nuh nggawe perau, lan saben pemimpin kaume mlaku ngeliwati Nuh, wong iku nyamah isun (Nuh), mongko saktemene isun (pisan) nyamah koyo dene sira kabeh nyamah (isun).

## 11:39

Engko sira arep meruhi sopo hang arep keneng belahi ambi bendu hang ngina ake, lan arep ditimpah bendu hang lawas (langgeng).

## 11:40

Hinggo kapan perintah Isun (Alloh) teko lan pawon wes mancaraken banyu, Isun (Alloh) ngomong:”lebokno nang njero perau iku teko saben-saben kewan sepasang (lanang lan wadon), lan keluarganira, kejobo wong hang wes bengen ketetepaken nang yane (Nuh) lan (lebokno pisan) wong-wong hang iman.” Lan hang iman nyang Nuh iku kejobo sithik.

## 11:41

Lan Nuh ngomong; “Numpak’o sira kabeh nang njerone (perau) ambi ngomong: ambi aran Gusti Alloh melakune perau lan mandeke perau” saktemene pengeran isun bener-bener maha nyepuro ugo maha asih.

## 11:42

Lan perau melaku nggowo wong-wong iku nang ombak koyo dene gunung. Lan Nuh nyeluk anake sedheng anake iku onok nyang panggonan hang adoh nyelempit: ”He anak isun, numpak’o (nang kapal) bareng Isun lan ojo sira bareng wong-wong hang kafir”.

## 11:43

Anake nyauri: ”Isun arep golet perlindungan nang gunung hang biso ngerawat isun teko banjir!” Nuh ngomong:”seng ono hang ngelindungi dina iki teko bendune Alloh kejobo Alloh (bain) hang Maha welas”. Lan ombak dadi alangan antara kelorone; mongko dadio anak iku melebu wong-wong hang disilepaken.

## 11:44

Lan dipirmanaken: “He bumi elegen banyunira, lan he langit (udan) mandeko, ”lan banyu pisan disataken, perintah pisan marekaken lan perau iku pisan mandeg nang nduwure bukit judi, lan diomongaken: ”gemeto wong-wong hang kaningaya”.

## 11:45

Lan Nuh njaluk nang pengerane ambi ngomong: “Duh Pengeranisun, saktemene anak isun termasuk keluarganisun, lan saktemene janji Ndiko’(Alloh) ikulah hang bener. Lan Ndiko’ (Alloh) yaiku hakim hang paling adil.

## 11:46

Alloh dawuh: ”He Nuh, saktemene iku duduk termasuk keluarganira (hang dijanjikaken arep diselametaken), saktemene (penggaweane) penggawean hang seng apik. Sebab iku ojo sira jaluk nang Isun (Alloh) sewiji-wiji hang sira seng weruhi (hakikate). Lan sekirane Ndiko (Alloh) seng nguweni sepuro nang isun, lan (seng) ndeleh welas asih nang isun, niscoyo isun arep melebu golongan wong-wong hang rugi.”

## 11:47

Nuh ngomong: ”Duh Pengeranisun, saktemene isun njaluk perlindungan nang Ndiko(Alloh) nang perkoro hang isun seng weruh (hakikate). Kadung Ndiko (Alloh) seng nguweni isun ampunan lan ndeleh welas asih nang isun, saktemene isun termasuk wong-wong hang rugi.

## 11:48

Dingendikakaken: ”He Nuh muduno ambi selamet lan akeh keberkahan teko Isun (Alloh) nyang sira, lan nyang umat-umat (hang mukmin) teko wong-wong hang ambi sira. Lan ono (pisan) umat-umat hang Isun (Alloh) weni kesenengan nyang wong iku (njero keuripan donya), terus wong iku arep ditimpo bendu teko Isun (Alloh)”.

## 11:49

Ikulah antarane cerito-cerito penting perkoro hang ghaib, hang Isun (Alloh) wahyuaken nyang sira (Muhammad); seng tau sira meruhi lan sing (pisan) kaum ira sedurunge iki. Mongko sabaro; saktemene sakwise hang apik yaiku kanggo wong-wong hang taqwa.

## 11:50

Lan nang kaum ‘Aad (isun utus) dulur wong iku, Huud. Yane (Huud) ngomong :”He kaum isun sembahen Alloh, pisan –pisan seng ono kanggo sira pengeran kejobo Gusti Alloh. Sing ono sira (kaum ‘Aad) kejobo wong hang ngapusi.

## 11:51

He Kaum isun, isun seng njaluk upah nyang sira kanggo kongkonan isun iki, upah isun seng liyo mung teko Gusti Alloh hang wes nyiptakaken isun. Opo sira seng podo mikir?

## 11:52

Lan (Hud ngomong):” He kaum isun, jaluko sepuro nang pengeran ira terus tobat’o nang pengeran ira, niscoyo Yane (Alloh) ngedunaken udan hang deres nang sira, lan Yane (Alloh) arep nambahaken kekuatan nang kekuatan ira, lan ojo sira méngos dadi wong hang ngelakoni duso”.

## 11:53

Kaum ‘Aad ngomong: “He Huud, sira seng nekakaken nang isun suwiji bukti hang nyoto, lan isun pisan-pisan seng arep ninggalaken sembahan isun kerono omonganira, lan isun pisan-pisan seng arep percoyo nang sira.

## 11:54

Isun seng arep ngomongaken kejobo saktemene sebagian sembahan isun wes nimpakaken penyakit idan nang awak ira.” Huud njawab: “ saktemene isun dadekaken Alloh dadi saksinisun lan saksinono sira kabeh saktemene isun ngeculaken awak teko paran hang sira sekutukaken.

## 11:55

Lan sak liyane, sebab iku lakonono paran hang dadi tipu dayanira kabeh nang isun, lan ojo sira nunda-nunda maning.

## 11:56

Saktemene isun tawakkal nang Alloh pengeran isun lan pengeran ira. Seng ono suwiji kewan njalar kejobo Yane (Alloh) hang nyekel bun-bunane. Saktemene pengeran isun nang nduwur dalan hang lurus.

## 11:57

Kapan sira mlengos, mongko saktemene isun wes nyampekaken nang sira paran (amanat) hang isun diutus (kanggo nyampekaken) nang sira. Lan pengeran isun arep ngganti (sira) ambi kaum hang liyo (teko) sira; lan sira seng biso nggawe mudharat nang Alloh sak sithik’o, saktemene pengeran isun iku Maha ngerawat kabeh sewiji.

## 11:58

Lan tatkala teko bendu Isun (Alloh), isun (Alloh) selametaken Huud lan wong-wong hang iman bareng yane (Huud) ambi rahmat teko isun; lan isun selametaken (pisan) wong iku (nyang akhirat) teko bendu hang abot.

## 11:59

Lan ikulah (kisah) kaum ‘Aad hang nyulayani tondo-tondo kuasane pengeran, lan wong-wong iku durhakai rasul-rasul e Alloh lan wong iku nuruti perintahe kabeh penguasa hang karepe dhewek maning nantang (kebeneran).

## 11:60

Lan wong iku mesti dipiloni ambi bendu nyang dunyo iki lan (gediku pisan) nyang dina kiamat. Engeto, saktemene kaum ‘Aad iku kafir nang pengeran wong iku. Engeto, keancuranlah kanggo kaum ‘Aad (yaiku) kaume Huud.

## 11:61

Lan nang kaum Tsamud (Isun utus) dulur wong iku kang aran Shaleh. Shaleh ngomong: “He kaum isun, sembahen Alloh, pisan-pisan seng ono kanggo sira pengeran kejobo Yane (Alloh). Yane (Alloh) wes nyiptakaken sira teko  bumi  (tanah)  lan  ndadekaken  sira pemakmure, kerono iku njaluk’o sepuro-Ne, terus tobat’o nang Gusti Alloh. Saktemene pengeranisun  parek  (rahmate) maning ngijabahi (pendungane kawulane).

## 11:62

Kaum Tsamud ngomong: “He Shaleh, saktemene sira sedurunge iki yaiku wong nyang antarane isun hang isun arepaken, opotah sira ngelarang isun kanggo nyembah paran hang disembah ambi bapak-bapak isun? Lan saktemene isun bener-bener mang-mang nang agama hang sira kongkon nang isun.

## 11:63

Shaleh ngomong: “ He kaum isun, kelendi pikiran ira kapan isun nduweni bukti hang nyoto teko pengeran isun lan diweni-ne isun rahmat (kenabian) teko Yane (Alloh), mongko sopotah hang arep nulung isun teko (bendu) Alloh kapan isun nulayani Alloh, sebab iku sira seng nambah paran bain nang isun kejobo keruginan.

## 11:64

He kaum isun, ikilah unto (wadon) teko Alloh dadi mukjizat (hang nunjukaken kebeneren) kanggo sira kabeh, sebab iku genengno ojo sira ganggu ambi gangguan paran bain, hang arep nyebabaken sira ditimpa bendu hang parek”.

## 11:65

Mongko wong-wong (Kaume Nabi Shaleh) iku mateni unto iku, mongko ngomong Shaleh: “girango sira kabeh saksuwene telung dina yaiku janji hang seng oleh disulayani.”

## 11:66

Mongko tetkolo teko bendu Isun (Alloh), Isun (Alloh) selamataken Shaleh ambi wong-wong hang iman bareng yane (Shaleh) ambi rahmat teko isun lan (isun selametaken) teko keinaan nyang dina iku. Saktemene pengeran ira Yane(Alloh)-lah hang maha kuat maning maha perkasa.

## 11:67

Lan siji suoro anter hang gemeruduk nimpo wong-wong hang kaningaya iku, terus wong iku mati gelempangan nyang umahe.

## 11:68

Koyo-koyo wong iku durung tau meneng nyang panggonan iku. Engeto, saktemene kaum Tsamud nulayani nyang pengerane. Engeto, keancuranlah kanggo kaum Tsamud.

## 11:69

Lan saktemene utusan-utusan isun (Malaikat-Malaikat) wes teko nang Ibrohim ambi nggowo kabar seneng, Malaikat iku ngucapaken: “Salaman” (selamet) Ibrohim njawab: “Salamun (selameto). Mongko seng suwe terus Ibrohim nyuguhaken daging anak sapi hang dipanggang.

## 11:70

Mongko tetkolo ndeleng tangane wong iku (Malaikat) seng njamah, Ibrohim mandeng aneh penggawean wong iku (Malaikat), lan ngeroso wedi nang wong iku (Malaikat), Malaikat iku ngomong: “ojo sira wedi, saktemene isun yaiku (Malaikat-Malaikat) hang diutus nang kaum Luth.”

## 11:71

Lan rabine ngadek (nyang mburine korden) terus yane ngguyu. Mongko isun (Malaikat) sampekaen nang yane (Siti Sarah) berita seneng perkara (kelahirane) Ishak lan teko Ishak (arep lahir ) Ya’qub.

## 11:72

Rabine ngomong: “temen ngeranaken, opotah isun arep ngelahiraken anak, padahal isun wong wadon tuwek, lan lakinisun keadaane wes tuwek pisan? Saktemene iki bener-bener suwiji perkoro hang aneh.

## 11:73

Poro Malaikat iku ngomong: “opotah sira ngeroso heran nang perkoro ketetepane Alloh? (yaiku) rahmate Alloh lan keberkata-Ne, dicurahaken nang sira, he ahlul bait! Saktemene Alloh maha terpuji maning maha pemurah.

## 11:74

Mongko tetkolo roso wedi ilang teko Ibrohim lan berita seneng wes teko nang yane, yane (Ibrohim) pitakonan ambi (Malaikat-Malaikat) perkoro kaume Luth.

## 11:75

aktemene Ibrohim iku bener-bener wong hang penyantun maning welas asih lan seneng balik nang Alloh.

## 11:76

He Ibrohim, tinggalno pitakonan iki, saktemene wes teko ketetepan pengeran sira, lan saktemene wong iku arep ditekani bendu hang seng biso ditolak.

## 11:77

Lan tetkala teko utusan-utusan Isun (poro Malaikat) nang Luth, yane ngeroso susah lan ngeroso sempit dadane kerono ketekanan utusan-utusan iku, lan yane ngomong: “iki dina hang soro”.

## 11:78

Lan kaume nekani (Luth) ambi kesusu-susu. Lan sakat bengen wong iku ngelakoni penggawean-pengawean hang olo . Luth ngomong: “He kaum isun, ikilah putri-putri (negeri) isun, putri- putri iki lebih suci kanggo ira, mongko wedi’o nang Alloh lan ojo sira gawe wirang (aran) isun nang tamu isun iki. Seng onotah nyang antarane ira wong hang berakal.”

## 11:79

Wong iku (kaume Luth) jawab: “saktemene sira wes weruh kadung isun seng duweni keinginan nang putri putri ira; lan saktemene sira tentu meruhi paran hang sebenere isun karepaken.

## 11:80

Luth ngomong: “seumpomo isun ono nduweni kekuatan (kanggo nolak ira) utowo kadung isun biso berlindung nang keluarga hang kuat (tentu isun lakoni).

## 11:81

Poro utusan (Malaikat) ngomong: “He Luth, saktemene isun yaiku utusan-utusan pengeran ira,  pisan-pisan wong iku seng arep oleh ganggu sira, sebab iku nyingkrih’o ambi nggowo  keluarga  lan pengikut-pengikut sira nyang akhir bengi lan ojo ono uwong sewijipun nyang antarane sira hang ketinggalan, kejobo rabinira. Saktemene yane arep ditimpa bendu hang nimpa wong iku kerono saktemene saat mudune bendu nang wong iku yaiku nyang wektu subuh; opo subuh iku wes parek?”.

## 11:82

Mongko tetkolo teko bendu sira. Isun dadikaken negeri kaum Luth iku hang neng nduwur mengisor (isun walekaken), lan isun udani wong iku ambi watu teko tanah hang kobong ping kaping-kaping.

## 11:83

Hang diweni tondo ambi pengeranira, lan siksoan iku seng adoh teko wong-wong hang kaningaya.

## 11:84

Lan nang (penduduk) Mad-yan (isun utus) dulur wong iku, Syu’aib. Yane ngomong: “He kaum isun, sembahen Alloh, pisan-pisan seng ono pengeran kanggo rika kejobo Yane (Alloh). Lan ojo sira kurangi takeran lan timbangan, saktemene isun ndeleng sira ambi keadaan hang apik (mampu) lan saktemene isun khawatir nang sira ambi bendu dina hang ngancuraken. (kiamat).”

## 11:85

Lan Syu’aib ngomong: “He kaum isun, cukupono takeran lan timbangan hang adil, lan ojo sira ngerugikaken menuso ambi hak-hak e wong iku, lan ojo sira gawe keelekan neng ndunyo ambi gawe kerusakan.”

## 11:86

Sisa (keuntungan) teko Alloh yaiku luwih apik kanggo ira kapan sira wong- wong hang iman. Lan isun (Syu’aib) dudu’ uwong hang njogo nang awak ira.”

## 11:87

Wong iku ngomong: “ He Syu’aib, opotah agomo ira hang ngongkon sira supoyo isun ninggalaken paran hang disembah ambi bapak-bapak isun utowo ngelarang isun nggawe paran hang isun karepaken perkoro dunyo isun. Saktemene sira yaiku wong-wong hang santun maneng berakal.

## 11:88

Syu’aib ngomong: “He kaum isun, kelendi pikiran ira kapan ono bukti nyoto teko pengeran isun lan di anugerahi isun teko Alloh rejeki hang apik (pantestah isun nyalahi perintahe)? Lan isun seng karep nyalahi sira (ambi ngerjakaken) paran hang isun larang. Isun seng bermaksud kejobo (nekakaken) mecikaken sak suwene isun magih sangggup. Lan seng ono taufik bagi isun kejobo ambi (pitulunge) Gusti Alloh. Mung nyang Alloh isun tawakkal, lan nyang Yane(Alloh)-lah isun balik.

## 11:89

He kaum isun, ojo sampek pertentangan antara isun (ambi sira) nyebabaken sira dadi elek, sehinggo sira ditibani bendu koyo hang nibani kaum Nuh utowo kaum Huud utowo kaum Shaleh, sedeng kaum Luth seng (pisan) adoh (panggone) teko sira.

## 11:90

Lan njaluko sepuro nang pengeran ira terus tobat’o nang pengeran ira mau, sakemene pengeran isun Maha asuh lan Maha asih.

## 11:91

Wong iku ngomong: “He Syu’aib, isun sing akeh ngerti perkoro paran hang sira omongaken iku, lan saktemene isun bener-bener ndeleng sira uwong hang lempe nyang antarane isun; kadung seng kerono keluarga ira pastine isun wes ngerajam sira, sedeng sira dudu uwong hang wibawa neng sanding isun.

## 11:92

Syu’aib jawab: “ He kaum isun, opotah keluarga isun lebih terhormat nurut pandangan sira ketimbang Alloh, sedeng Alloh sira dadekaken suwiji hang kebuang neng mburine sira? Saktemene (kaweruhan) pengeran isun ngelibengi paran hang sira gawe.”

## 11:93

Lan (yane ngomong): “He kaum isun, nggaweo nurut kemampuan ira, saktemene isun nggawe (pisan). Engko sira arep ngeweruhi sopo hang arep ditibani bendu hang hina lan sopo hang dusta. Lan entenono bendu (teko Pengeran), saktemene isun nunggoni bareng sira.”

## 11:94

Lan tetkolo teko perintah Isun (Alloh), Isun (Alloh) selamataken Syu’aib lan wong-wong hang iman bareng-bareng ambi yane rahmat teko isun, lan wong-wong hang kaningaya diancuraken ambi siji suoro hang anter (gludhug), terus dadio wong iku mati gelimpangan nang umahe.

## 11:95

Koyo-koyo o wong iku durung tau meneng nyang panggonan iku. Engeto, keludesan kanggo penduduk Mad-yan koyo dene ludese kaum Tsamud.

## 11:96

Lan saktemene isun wes ngutus Musa ambi tondo-tondo (kuasa) Isun lan mukjizat hang nyoto.

## 11:97

Nang Fir’aun lan pemimpin-pemipin kaume, taping wong iku tetep ngelakoni perintahe Fir’aun. Padahal perintah Fir’aun pisan-pisan dudu (perintah) hang bener.

## 11:98

Yane (Fir’aun) melaku neng kaume neng dina kiamat terus ngelebokaken wong iku nang neraka. Neraka iku sak elek-elek’e panggonan hang ditekani.

## 11:99

Lan wong iku mesti dipiloni ambi kutukan neng dunyo iki, lan (gedhiku pisan) neng dina kiamat. Laknat iku sak elek-elek’e uweh-uwehan hang diwekaken.

## 11:100

Yaiku sebagian teko berita-berita negeri (hang wes diludesaken) hang Isun ceritakaken nang sira (Muhammad); neng antara negeri-negeri iku ono hang mageh ono bekas-bekase lan ono (pisan) hang wes ancur.

## 11:101

Lan Isun (Alloh) seng kaningaya wong-wong iku, tapi wong-wong ikulah hang ngkaningaya awake dhewek, kerono iku seng manfaat sithik o nang wong iku sembahan-sembahan hang wong iku kongkon kejobo Alloh, neng wektu bendu pengeran ira teko. Lan sembahan-sembahan iku seng nambah nyang wong iku kejobo keancuran beloko.

## 11:102

Lan gedhigulah bendu pengeran sira, kapan Yane ngebendu penduduk negeri-negeri hang nggawe kaningaya. Saktemene bendu-Ne(Alloh) iku perih lan banget.

## 11:103

Saktemene nyang hang gedhigu iku bener-bener ono pelajaran kanggo wong-wong hang wedhi nang bendu akhirat. Dina kiamat yaiku suwiji dina hang kabeh menuso dikumpulaken kanggo (ngadapi)ne, ikulah suwiji dina hang disakseni (ambi kabeh makhluk).

## 11:104

Lan Isun seng ngunduraken, kejobo sampe wektu hang wes pasti.

## 11:105

Tetkolo teko dina iku (kiamat), seng ono makhluk hang ngomong, kejobo ambi ijin-Ne(Alloh); mongko neng antara wong iku ono hang ciloko lan ono hang seneng.

## 11:106

Anapun wong-wong hang ciloko, mongko (panggone) nyang njero neraka, nyang njerone wong iku ngetokaken lan narik nafas (ambi ngerintih).

## 11:107

Wong iku lawas nyang njerone sak suwene ono langit lan bumi, kejobo kapan pengeran ira ngehendaki (hang liyo). Saktemene pengeran ira maha ngelaksanakaken ambi paran hang Yane kehendaki.

## 11:108

Anapun wong-wong hang seneng, mongko panggonane nyang njero surga wong iku lawas nyang njerone saksuwene langit lan bumi, kejobo kapan pengeran ira ngarepaken (hang liyo); dadi karunia hang seng ono putus-putuse.

## 11:109

Mongko ojo sira ono neng njero kemang-mangan perkoro paran hang disembah ambi wong iku (kafir Mekkah). Wong iku nyembah kejobo koyo dene nenek moyange wong iku nyembah bengen. Lan saktemene Isun (Alloh) pasti arep nyempurnakaken ambi secukup-cukupe balesan, ambi seng bakal dikurangi.

## 11:110

Lan saktemene Isun wes nguweni kitab (Taurot) nang Musa, terus diperselisihaken perkoro kitab iku. Lan saumpomo seng ono ketetepan hang wes bengen teko pengeran sira, niscaya wes ditetepaken hukuman nyang antara wong iku. Lan saktemene wong iku (wong-wong kafir Mekkah) bener-bener ono ing njero kemang-mangan nang Al-Qur’an.

## 11:111

Lan saktemene nang saben-saben (wong hang selisih iku) pasti Pengeran arep nguweni balesan kanti cukup, (balesan) nang penggaweane wong-wong iku. Saktemene Yane (Alloh) maha ngeweruhi paran hang wong-wong iku gawe.

## 11:112

Mongko tetepo sira neng dalan hang bener, koyo dene diperintahaken nang sira lan (ugo) wong hang wes tobat ambi sira lan ojo sira ngeliwati wates. Saktemene Yane (Alloh) Maha ngeweruhi paran hang sira gawe.

## 11:113

Lan ojo sira cenderung nang wong-wong hang kaningaya hang nyebabaken sira dicekel geni neraka, lan pisan-pisan sira seng nduweni uwong hang nulungi kejobo Alloh, terus sira seng arep diweni pitulung.

## 11:114

Lan dhekno sembahyang nang keloro tepi rino (isuk lan peteng) lan nang sebagian kawitan bengi. Saktemene penggawean-penggawean iku hang apik, iku biso ngerijigi (duso) penggawean-penggawean hang elek. Ikulah peringatan kanggo wong-wong hang enget.

## 11:115

Lan sabaro, kerono saktemene Alloh seng nyiak-nyiakaken ganjaran nang wong-wong hang gawe keapikan.

## 11:116

Mongko apuwo seng ono teko umat-umat hang sedurunge sira wong-wong hang duweni keutamaan hang ngelarang ketimbang (ngerjakaken) kerusakan nyang nduwure bumi, kejobo sebagian cilik nyang antara wong-wong hang wes Isun selametaken nyang antarane wong iku, lan wong-wong hang kaningaya mung mentingaken kenikmatan hang mewah hang ono nyang wong iku, lan wong iku golongan wong-wong hang duso.

## 11:117

Lan pengeran ira pisan-pisan seng arep ngeludesaken negeri-negeri secoro kaningaya, sedeng penduduke wong-wong hang gawe keapikan.

## 11:118

Kadung pengeran ira ngarepaken, tentu Yane(Alloh ) ndadekaken menuso umat hang siji, taping wong iku mari-mari ulihe selisih paham.

## 11:119

Kejobo wong-wong hang diweni rahmat ambi pengeran. Lan koyo ikulah Alloh nyiptakaken wong iku, kalimat pengeran ira (keputusane) wes ditetepaken: saktemene Isun(Alloh) arep ngebeki neraka jahannam ambi jin lan menuso (hang durhaka kabeh).

## 11:120

Lan kabeh cerito iku teko rasul-rasul Isun (Alloh) ceritakaken nang sira (Muhammad), yaiku kisah-kisah hang ambi kisah iku Isun kuataken atinira; lan jero cerito iku wes teko nang sira kebeneran ambi pelajaran lan peringatan kanggo wong-wong hang iman.

## 11:121

Lan omongno marang wong-wong hang heng iman: “lakonono nurut kemampuan ira; saktemene Isun (Alloh) yo ngelakoni (pisan).

## 11:122

Lan antenono (akibat penggwean ira); saktemene isun ugo nganteni (pisan).”

## 11:123

Lan keduwe Alloh-lah paran hang ghaib neng langit lang neng bumi lan nang Yane(Alloh)-lah dibalekaken urusan-urusan kabeh iku, mongko sembahen Yane (Alloh), lan pisan-pisan pengeran ira seng lali teko paran hang sira gawe.

## 12:1

Alif, laam, raa. Iki yaiku ayat-ayat kitab (Al-Qur’an) hang nyoto (teko Alloh).

## 12:2

Saktemene Isun ngedunaken rupo Al-Qur’an ambi boso arab, supoyo sira mahami.

## 12:3

Isun nyeritakaken nang sira, kisah hang paling apik ambi ngewahyuaken Al-Qur’an iki nang sira, lan saktemene sira sedurunge (Isun wahyuaken) yaiku kelebon wong-wong hang durung ngeweruhi.

## 12:4

(Engeto), naliko Yusuf ngomong nang bapak’e: “He bapak isun, saktemene isun ngimpi ndeleng sewelas lintang, serngenge lan ulan; sun deleng kabeh sujud nang isun”.

## 12:5

Bapak’e ngomong: “He anak isun, ojo sira ceritakaken impenira iku nang dulur-dulur ira, mongko wong iku nggawe polah (kanggo ngancuraken) ira. Saktemene setan iku musuh hang nyoto kanggo menuso.

## 12:6

Lan semono ugo pengeran ira, milih sira (kanggo dadi Nabi) lan diajaraken nyang sira sebagian teko perinciane impen, lan disempurnakaken nyang sira (Yusuf) nikmate nang sira lan nang keluarga Ya’qub, koyo dene Yane (Alloh) wes nyempurnakaken nikmate nang loro bapak ira sedurunge iku (yaiku) Ibrohim lan Ishak. Saktemene pengeran ira Maha ngeweruhi maneng Maha wijaksono.

## 12:7

Saktemene ono pira-pira tondo kuasane Alloh nang (kisah) Yusuf lan dulur-dulure kanggo wong-wong hang takon.

## 12:8

(Yaiku) saat wong iku ngomong: “saktemene Yusuf lan dulur kandunge (Bunyamin) lebih disenengi ambi bapak isun ketimbang isun dhewek, padahal isun (iki) yaiku golongan (hang kuat). Saktemene bapak isun ono sak jerone kekeliruan hang nyoto.

## 12:9

Patenono Yusuf utowo buangen yane (Yusuf) nang suwiji daerah (hang seng dikenal) supoyo perhatian bapak ira ngaleh nang sira bain, lan sakwise iku dadio sira dadi wong-wong hang apik.”

## 12:10

Salah siji uwong neng antarane wong iku ngomong: “ojo sira pateni Yusuf, taping lebokno yane nang jero sumur supoyo yane (Yusuf) dijuwut ambi pira-pira Musafir, kapan sira arep ngelakoni.

## 12:11

Dulur-dulure Yusuf ngomong: “He bapak Isun, paran sebabe ira seng mercoyoni Yusuf milu isun, padahal saktemene isun wong-wong hang ngarepaken keapikan nang yane (Yusuf).

## 12:12

Makne yane menyang bareng isun kesok isuk, supoyo yane (biso) seneng-seneng lan (biso) menganan, lan saktemene isun pasti njogo.

## 12:13

Ya’qub ngomong: “saktemene menyange sira bareng Yusuf ngelempekaken lan isun khawatir kadung- kadung yane (Yusuf) dipangan serigala, sedeng sira lengah teko yane (Yusuf).

## 12:14

Dulur-dulure Yusuf ngomong: “kapan yane bener-bener di pangan serigala, sedeng isun golongan (hang kuat), saktemene isun kadung gedigu termasuk wong-wong hang rugi.

## 12:15

Mongko naliko wong iku nggowo lan sepakat ngelebokaken nang jero sumur, lan (neng wektu iku Yusuf wes nang jero sumur) Isun (Alloh) wahyuaken nang Yusuf: “saktemene sira bakal nyeritakaken nyang dulur-dulur ira perkoro iki (ngelebokaken nang jero sumur), sedeng dulur-dulur ira iku seng inget maneng.”

## 12:16

Terus wong iku teko nang bapak’e wong iku neng wektu ashar ambi nangis.

## 12:17

Dulure Yusuf iku ngomong: “ He bapak isun, saktemene isun menyang lomba manah lan isun tinggalaken Yusuf nyang pareke barang-barang isun, terus yane (Yusuf) dipangan asu ajag; lan ira (Ya’qub) pisan-pisan seng arep percoyo nang isun, senajan isun yaiku wong-wong hang bener.

## 12:18

Wong-wong iku (dulur-dulure Yusuf) nggowo kelambi gamise (hang bek) ambi getih palsu. Ya’qub ngomong: “sebenere awak ira dheweklah hang mandang apik penggawean (hang elek) iku;mongko kesabaran hang apik ikulah (kesabaran isun). Lan Alloh bainlah hang dijaluki pitulungan-Ne nang paran hang diceritakaken.”

## 12:19

Wes teko rombongan Musafir, terus wong iku ngongkon uwong njuwut banyu, mongko yane ngedunaken timbone, yane ngomong: “Oh; kabar seneng, iki lare enom!” terus wong iku nyengidakaken yane (Yusuf) dadi barang dagangan. Lan Alloh Maha ngeweruhi paran hang wong iku gawe.

## 12:20

Lan wong iku ngedol Yusuf ambi rego hang murah, yaiku regone pira-pira dirham bain lan wong iku ngeroso seng ketarik atine ambi Yusuf.

## 12:21

Lan wong Mesir hang nuku ngomong nang rabine: “Wenono nang yane (Yusuf) panggonan (lan layanan) hang apik, biso ugo yane (Yusuf) manfaati nang Isun utowo Isun juwut yane (Yusuf) dadi anak.” Lan semono ugo Isun(Alloh) nguweni kedudukan hang apik nang Yusuf neng nduwure bumi (Mesir), lan supoyo Isun (Alloh) ajaraken nang tabir ngimpi. Lan Alloh kuasa nang utusa-Ne, taping akeh-akehe menuso seng ngeweruhi.

## 12:22

Lan naliko yane (Yusuf) cukup gedhé (dewasa), Isun (Alloh) wakaken hikmah lan ilmu. Semenelah Isun (Alloh) nguweni balesan nang yane wong-wong hang nggawe apik.

## 12:23

Lan wong wadon (Zulaikha) hang Yusuf manggon neng umahe nggudo Yusuf kanggo nundukaken awake (nang yane) lan yane (Zulaikha) nutup lawang-lawang, ambi ngomong: “merinio neng kene” Yusuf ngomong: “Isun berlindung nang Alloh, temen tuan isun wes merlakokaken isun ambi apik”. Saktemene wong-wong hang kaningaya seng bakalan untung.

## 12:24

Saktemene wong wadon iku wes ono maksud (ngelakoni penggawean iku) ambi Yusuf, lan Yusuf pun bermaksud (ngelakoni pisan) ambi wong wadon iku seumpomo yane seng ndeleng tondo (teko) pengerane. Semenelah, supoyo isun malingaken teko yane kemungkaran lan keelekan. Saktemene Yusuf iku kelebu kawulo Isun terpilih.

## 12:25

Lan kelorone cepet-cepet mlayu nuju lawang lan wong wadon iku narik kelambi gamise Yusuf teko mburi, sampek suwek lan kelorone kecandak lakine wong wadon iku neng ngarepe lawang. Wong wadon iku ngomong: “opotah balesan kanggo wong hang ono maksud nggawe serong ambi rabinira, selain dipenjarakaken utowo (dihukum) ambi bendu hang perih?”

## 12:26

Yusuf ngomong: “Yane nggudo isun kanggo nundukaken awak isun (nang yane),” lan nyakseni teko dulur wong wadon iku, seumpomo gamise Yusuf iku suwek teko ngarep mongko bener hang diomongno wong wadon iku (Zulaikha), lan Yusuf kelebon wong-wong hang ngapusi.

## 12:27

Lan kapan kelambi gamise suwek neng mburi, mongko wong wadon ikulah (Zulaikha) hang ngapusi, lan Yusuf kelebon wong-wong hang bener.”

## 12:28

Mongko naliko lakine wong wadon iku (Zulaikha) ndeleng kelambi gamise Yusuf suwek nang mburi, ngomonglah yane (lakine Zulaikha - Qitfir) : “saktemene (kedadenan) iku tipu daya sira (Zulaikha), saktemene tipu daya sira (Zulaikha) iku gedhe.”

## 12:29

(He) Yusuf: “melengoso teko iki, lan (sira he rabi isun) njaluk’o sepuro teko dusane sira iku, kerono sira saktemene kelebon wong-wong hang ngelakoni salah.”

## 12:30

Lan wong wadon-wadon neng kutho ngomong: “rabine Al Aziz nggudo budak e (Yusuf) kanggo nundukaken awake (nang yane), saktemene gandrunge nang budak iku jeru. Saktemene isun kabeh ndeleng (perbuatan iku) nang jero kesesatan hang nyoto.”

## 12:31

Mongko tetkolo wong wadon iku (Zulaikha) rungu rasan-rasanan wong-wong iku, moko (Zulaikha) ngundang wong wadon-wadon iku lan disediakaken kanggo wong-wong iku panggonan lungguh, lan diweni nang saben-saben wong iku lading (kanggo ngiris suguhan): Lan ngomong (Zulaikha) : “metuo (Yusuf) nang wong wadon-wadon iku. “Mongko naliko wong wadon-wadon iku ndeleng (Yusuf), wong iku jengah nang (ke gantheng an rupa)ne, lan wong iku ngiris deriji tangane lan ngomong: “Maha sempurno Alloh, iki dudu menuso. Kejobo iki seng liyo mung Malaikat hang mulyo.”

## 12:32

Zulaikha ngomong: “ikulah yane (Yusuf) hang nyebabaken sira kabeh nyelo isun kerono (tertarik) nang yane (Yusuf), lan saktemene isun wes nggudo kanggo nundukaken yane (Yusuf) taping yane nolak. Lan saktemene kapan yane seng naati paran hang isun perintahaken. Niscaya yane arep dipenjarakaken lan yane kelebon golongan wong hang hina.”

## 12:33

Yusuf ngomong; “He Pengeran isun(Alloh), buwi lebih isun senengi ketimbang nuruti ajakane wong iku nang isun, lan kapan seng Ndiko singkiraken teko isun tipu daya wong iku, tentu isun arep meh katut kanggo (nuruti karepe wong iku) lan pastine isun kelebon wong-wong hang bodoh.”

## 12:34

Mongko pengerane ngijabahi dungane Yusuf, lan Yane (Alloh) ngindaraken Yusuf teko tipu daya wong iku. Saktemene Yane (Alloh)-lah hang Maha kerungu maneng Maha ngaweruhi.”

## 12:35

Terus nemu pikiran nang wong iku sakwise ndeleng tondo-tondo (kebeneran Yusuf) saktemene wong iku kudu menjarakaken sampek sewiji wektu.

## 12:36

Lan bareng ambi yane (Yusuf) melebu pisan nang jero penjara wong enom (loro), mongko ngomong salah suwijine uwong neng antara kelorone: “saktemene isun ngimpi, meres anggur.” Lan ngomong wong enom hang liyo: “Saktemene isun ngimpi, isun nggowo roti neng nduwur sirah isun, sebagian dipangan manuk,” wakno nang Isun paran maksudte; saktemene isun ndeleng sira kelebon wong-wong hang pinter (ngartekaken impi).

## 12:37

Yusuf ngomong: “seng disampekaken nang sira karo panganan hang arep diwakaken nang sira kejobo isun wes biso nerangaken jenis panganan iku, sedurunge panganan iku sampek nang sira. Hang gedigu iku yaiku sebagian teko paran hang diajaraken nang isun ambi pengeran isun. Saktemene isun wes ninggalaken agamane kaum hang seng iman nyang Alloh, sedeng wong iku suloyo nang dina akhir.

## 12:38

Lan isun milu agama bapak-bapak isun yaiku Ibrohim, Ishak lan Ya’qub. Seng patut kanggo Isun (poro Nabi) nyekutukaken paran bain ambi Alloh. Hang gedigu iku teko karuniane Alloh nang Isun lan nang menuso (kabeh); taping akeh-akehe menuso iku seng nyukuri.”

## 12:39

He keloron penghuni penjara, paran hang apik, pengeran hang macem-macem iku utowo Alloh hang Maha esa maneng Maha perkasa?.

## 12:40

Sira seng nyembah hang sak liyane Alloh kejobo mung (nyembah) aran-aran hang sira lan nenek moyang ira gawe-gawe. Alloh seng ngedunaken sewiji keterangan perkoro aran-aran iku. Keputusan iku mung duwene Alloh. Yane (Alloh) wes merintahaken supoyo sira seng nyembah sak liyane Yane (Alloh). Ikulah agama hang lurus, taping akeh-akehe menuso seng ngeweruhi.

## 12:41

He keloron penghuni penjara, “ anapun salah sewiji uwong neng antara sira karo, arep nguweni ombenan tuanne ambi khamr; anapun hang sijine maneng mongko yane arep disalib, terus manuk mangan sebagian teko ndase. Wes diputusaken perkoro hang sira karo takokaken (nang isun).

## 12:42

Lan Yusuf ngomong nang wong hang diweruhi arep selamet neng antarane wong iku karo: “ Terangno keadaan isun nang tuan ira.” Mongko setan ndadekaken yane lali nerangaken (keadaan Yusuf) nang tuanne. Kerono iku tetepo yane (Yusuf) nang njero buwi pira-pira lawase.

## 12:43

Rojo ngomong (nang wong-wong terpandang teko kaume): “saktemene isun ngimpi ndeleng pitu sapi wadon hang lemu-lemu dipangan ambi pitu sapi wadon hang gering-gering, lan pitu bulir (gandum) hang ijo lan pitu bulir liyane hang garing.” He wong-wong hang terpandang: “ terangno nang isun perkoro tabir impenisun iku kapan sira biso ngartekaken impen.”

## 12:44

Wong-wong iku njawab: “(Iku) yaiku impen-impen hang campur aduk lan Isun pisan-pisan seng weruh ngartekaken impen iku.”

## 12:45

Lan ngomong wong hang selamet neng antara wong iku keloron lan keinget (nang Yusuf) sakwise pira-pira wektu suwene: “Isun arep beritakaken nang sira perkoro (wong hang pinter) ngartekaken impen iku, mongko utusen isun (nang yane).”

## 12:46

(Sakwise pelayan iku kecaruk ambi Yusuf yane ngomong): “Isun arep takon nang sira perkoro ngimpi pitu sapi wadon hang lemu-lemu dipangan ambi pitu sapi hang gering-gering lan pitung bulir (gandum) hang ijo lan (pitu) liyane hang garing supoyo isun balik nang wong-wong iku, supoyo wong-wong iku ngeweruhi.”

## 12:47

Yusuf ngomong: “Sira kabeh nanduro pitung tahun (suwene) koyo dene biasane; mongko paran hang sira panen, sira geningaken neng bulire kejobo sithik kanggo sira pangan.

## 12:48

Terus sakwise iku arep teko pitung tahun hang soro, hang ngentekaken paran hang sira simpen kanggo ngadepine (tahun soro), kejobo sithik teko (bibit gandum) hang sira simpen.

## 12:49

Terus sakwise iku arep teko tahun hang nang yane (menuso) diweni udan (hang cukup) lan neng mongso iku, wong-wong iku podo meres anggur.”

## 12:50

Rojo ngomong: “gowonen yane (Yusuf) nang isun.” Mongko tetkolo utusan iku teko nang Yusuf, Yusuf ngomong: “Baliko nang tuan ira lan takokno nang yane kelendi perkoro wong wadon-wadon hang wes ngiris tangane. Saktemene pengeran isun, Maha meruhi reko doyo wong iku.”

## 12:51

Rojo ngomong (nang wong wadon-wadon iku): “ kelendi keadaan sira naliko sira nggudho Yusuf kanggo nundukaken awake (nang sira).”wong wadon-wadon iku ngomong: “Maha sempurno Alloh, isun seng meruhi suwiji keelekan teko yane (Yusuf). Ngomong rabine Al Aziz (Zulaikha): “saiki jelas kebeneran iku, isunlah hang nggudo kanggo nundukaken (awake). Lan saktemene yane (Yusuf) kelebon wong-wong hang bener.

## 12:52

(Yusuf ngomong): “hang gedhigu iku supoyo yane (Al Aziz) ngeweruhi saktemene isun seng hiyanat nang mburine yane (Al Aziz), lan saktemene Alloh seng ngeridloi tipu doyo wong-wong hang hiyanat.

## 12:53

Isun sing (ngakoni) go awakisun iki bebas teko kejahatan. kerono saktemene nafsu iku terus ngajak nyang kejahatan. Kejobo nafsu hang di rahmati ambi pengeranisun. Saktemene pengeranisun iku moho nyepuro ugo moho Asih.

## 12:54

Rojo ngomong : “tekakno Yusuf nyang isun kene,arep sun dadekaken wong hang parek ambi isun”. mulo naliko ngomongi Yusuf, rojo ngomong : “saktemene siro mulai dino iki ono ring kene duwe pangkat hang duwur ugo di percoyo.

## 12:55

Yusuf ngomong: “dadosno kulo tiyang hang kuwaos ngatur lumbung pangane negeri (Mesir);saklerese kulo saged njagi ugi nggadah ilmune.

## 12:56

Koyo gedigu isun manggokaken Yusuf ring negoro Mesir. Ulih nyang endi bain panggonan hang di karepi. Isun (Alloh) ngesokaken welasisun nyang sopo bain hang Sun karepi. Lan Isun sing nyiok nyiokaken ganjarane wong hang ngelakoni keapikan.

## 12:57

Temenan, ganjaran akhirat iku lebih apik, kanggo wong wong hang percoyo lan podo taqwo.

## 12:58

Dulur dulure Yusuf (kejobo Bunyamin) podo teko (nyang Mesir). Kabeh podo melebu nyang (panggonane Yusuf). Yusuf magih biso tenger nyang dulure kabeh, taping dulure wes sing tenger maning nyang Yusuf.

## 12:59

Naliko Yusuf nyawisaken bahan pangan kanggo dulure, Yusuf ngomong : “ dulur riko hang sebapak ambi riko (Bunyamin) ejaken merene. Ndane riko seng weruh go isun nyempurnakaken takeran lan isun iki sak apik apike wong hang nompo dayoh.

## 12:60

Mulo kadung riko kabeh sing ngejak (Bunyamin) nyang isun kene, riko sing ulih jatah takeran maning teko isun lan riko ojo marek marek maning nyang isun.

## 12:61

Dulure Yusuf ngomong; isun arep ngerum ngerum bapak (myakne ulih ngejak Bunyamin) merene. Lan isun arep tandang temenan.

## 12:62

Yusuf ngomong nyang pegawene; “lebokno bondo bondone hang di enggo nempur iku [^440]  nyang njero karung karunge. Myakne podo weruh, ngko kadung wes mulih nyang keluargane. Mugo mugo balik merene maning”. [^441]

[^440]: Jare kakeaan tukang tafsir, barang-barang teko dulur-dulure Yusuf hang dienggo alat operan bahan panganan iku yaiku kulit lan terompah (sandal kayu).

[^441]: Kelakuan iki dijuwut ambi Yusuf kanggo siasat, carane nandur budi ning liyane, myane biyane mbisuke’nyukupi mbaliki maneng nang Mesir ambi gowo Bunyamin.

## 12:63

Mulo naliko dulure Yusuf wes mulih nyang bapake (ya’qub), aju ngomong : “Duh bapak, kulo mboten angsal takeran malih, (kadung mboten ngejak derek kulo (Bunyamin), mulo niku idinono kulo jak melampah sareng sareng kulo. kersane tetep angsal takeran. Kulo hang ajeng njogo”.

## 12:64

Ya’qub ngomong : “kelendi isun arep mercayakaken (Bunyamin) nyang siro kabeh,koyo isun sakdurunge wes mercayakaken dulure (Yusuf) nyang siro. [^442] “Alloh iku sak apik apike dat hang njogo.Lan (Alloh) iku paling welas welase hang duwe welas.

[^442]: Maksude’: teko Ya’qub a.s sing biso mempercoyokaen Bunyamin nong dulur-dulure , mergo yane kuatir arep kedadean koyo hang dialami ambi Yusuf bengen.

## 12:65

Naliko dulur dulure Yusuf mbukak barang barange, kabeh podo nemokaken maning bondo bondone hang di enggo nempur,di balekaken. Aju ngomong “ Duh bapak, nopo malih hang kulo ajengaken. Niki bandan kulo dibangsulaken malih teng kulo. Kulo ajeng nyekapi keluarga kalih ngeramut derek derek kulo, lan kulo ajeng angsal tambahan takeran (gandum) malih sak uwotane unto. Niku takeran hang gampil (kangge rojo Mesir).

## 12:66

(Yakub) ngomong: “isun sing arep ngeculaken (Bunyamin menyang) bareng ambi siro kabeh, saenggo siro janji nyang isun, nganggo arane Alloh, go siro arep nggowo (Bunyamin) balik maning nyang isun. kejobo kadung siro diuber musuh”. Mulo naliko dulure Yusuf janji nyang (Ya’kub), Ya’kub ngomong; “Alloh nyakseni kabeh paran hang diomongaken iki “

## 12:67

Ya’kub ngomong; he anak-anakisun, siro kabeh ojo melebu teko siji lawang kori. taping melebuo liwat lawang-lawang hang bedo, Isun sing biso ngeculaken siro teko takdire Alloh, masio sithik. Sing ono hang biso netepaken hukum, kejobo iku mung hak e Alloh. Isun pasrah nyang Alloh, lan mung nyang Alloh wong hang tawakkal iku podo pasrah.

## 12:68

Naliko dulure dulure Yusuf wes podo melebu nuruti koyo hang wes diperintahaken bapake, coro iku sithik sithiko sing biso ngeculaken teko takdire Alloh, iku mung pengarep arepe Ya’kub hang wes ditetepaken. Saktemene Ya’kub iku duwe kaweruh nyang paran hang Isun (Alloh) weruhaken. Taping akeh akehe menuso podo sing ngerti

## 12:69

Naliko kabeh wes melebu nyang (panggonane) Yusuf, Yusuf nggowo dulure (Bunyamin), aju Yusuf ngomong: saktemene isun (iki) dulure riko, riko ojo susah nyang paran hang wes tau riko lakoni.

## 12:70

Mulo naliko Yusuf nyawisaken (bahan pangan) kanggo dulure, Yusuf ngelebokaken canthing nyang njero karunge dulure (Bunyamin). Aju moro moro ono wong berak berak. “he rombongan, saktemene siro kabeh iku maling”.

## 12:71

Dulure Yusuf njawab, ambi madep nyang wong hang berak berak iku. “ barang paran hang ilang teko riko” ?

## 12:72

Wong hang berak berak njawab “isun kelangan canthinge rojo, lan sopo hang biso nemokaken, ulih (hadiah) bahan pangan sak uwotane unto, isun jamin”.

## 12:73

Dulur dulure Yusuf njawab : “Demi Alloh saktemene riko wes weruh go isun teko merene sing gawe kerusakan ring negoro iki. Isun dudu poro maling”

## 12:74

Wong hang berak berak njawab, “paran balesane kadung riko ngapus ?”

## 12:75

Dulure Yusuf njawab “balesane yoiku, ring karunge sopo di temokaken canthing hang ilang iku, hang duwe karung nompo balesane. Koyo gedigu isun nguweni balesan nyang wong wong hang dzolim.

## 12:76

Aju Yusuf mulai (merikso) karung karunge dulure kabeh sedurunge (merikso) karunge dulure dewek (Bunyamin). (Yusuf) ngetokaken canthinge rojo iku teko karung dulure. Koyo iku Isun (Alloh) ngatur kanggo Yusuf. Yusuf sing kiro ngukum dulure nganggo undang undange rojo, kejobo Alloh ngarepaken, Isun (Alloh) njunjung derajate wong hang Sun karepaken. Lan ring nduwure wong hang pinter iku ono maning hang moho Pinter.

## 12:77

Dulure Yusuf ngomong: ”sunggane (Bunyamin) nyolong, saktemene dulure (Yusuf) sakdurunge iki yo wes tau nyolong pisan“ Yusuf nyengidakaken bangkele kanggo awake dewek lan sing ngatokaken kanggo dulur dulure. Yusuf ngomong ring (jerone atine). Riko kabeh lebih elek sifate. Alloh Moho Weruh nyang paran hang riko terangaken.

## 12:78

Dulure Yusuf ngomong : “duh, Al-Aziz, saklerese Bunyamin niku nggadah bapak hang mpun sepuh. mulo niku pendheten mawon salah setunggale kulo sakderekan, di engge gantose (Bunyamin), saklerese kulo ningali ndiko niku kelebet tiyang hang sae.

## 12:79

Yusuf ngomong: “ isun njaluk pengayoman nyang Alloh tenimbang nyanggek uwong, kejobo isun memokaken bondo nisun ring wong iku. Kadung isun (nyanggek uwong), Saktemene isun kelebu golongane uwong-uwong hang dzolim “.

## 12:80

Mulo naliko dulur dulure Yusuf wes pode seleh teko karepe Yusuf, dulur hang paling tuwek ngomong “siro kabeh sing ngerti tah, go bapakiro wes nyumpah siro nganggp arane Alloh? lan sakdurunge iku siro wis nyiok nyiokaken Yusuf. Mulo iku isun sing arep ninggalaken Mesir,saenggo bapak ngidini isun (mulih), utowo Alloh nguweni keputusan kanggo isun. Alloh iku sak apik apike dat hang mutusi.

## 12:81

Baliko siro kabeh nyang bapakiro, ngomongo; “duh bapak kulo, Saktemene anak ndiko mpun nyolong, lan kulo mboten nyekseni kejobo nopo hang kulo semerapi. Kulo mboten saged njogo perkawis hang samar.

## 12:82

Ndiko tangledo teng wargo deso hang kulo enten meriku, lan teng rombongan hang dugi sareng kulo. Saklerese kulo niki jujur.

## 12:83

Ya’kub ngomong: “mung siro dewek hang nganggep apik kelakuaniro (hang elek) iku. Kesabaran isun iku kesabaran hang apik. Mugo-mugo Alloh nekakaken kabeh nyang isun: Saktemene Alloh Moho Weruh ugo Wicaksono.

## 12:84

Ya’kub melengos teko anak anake, aju ngomong: “duh, sekaken Yusuf“ lan moto karone dadi putih mergo seru susahe. Ya’kub nahan bangkele (nyang anak anake).

## 12:85

Anak anake ngomong: “Demi Alloh, ndiko tasik enget engeten Yusuf,saenggo ndiko sakit hang amrat, utowo ndiko kelebet tiyang hang rusak?”.

## 12:86

Ya’qub jawab: “Mung nyang Alloh isun madulaken susahisun, isun weruh teko Alloh paran hang sing siro weruhi”.

## 12:87

He anak anak isun, menyango siro kabeh, goleko kabare Yusuf kambi dulure. Ojo pedot pengarep arep nyang welase Alloh, sing pedot pengarep arepe nyang welase Alloh kejobo kaum hang podo kafir”.

## 12:88

Mulo naliko (dulur dulure Yusuf) melebu nyang (panggonane) Yusuf, aju ngomong: “duh al-aziz, Kulo sak keluarga mpun ngalami kemelaratan. Kulo dugi kalih mbeto barang hang mboten enten regane. Kulo sukanono tambahan timbangan. Saklerese Alloh hang ajeng nyukani balesan kangge tiyang hang nyukani sedekah”.

## 12:89

Yusuf ngomong: “Riko weruh tah nyang (kejahatan) hang wes riko lakoni nyang Yusuf ambi dulure ,taping riko sing ngerti (akibate) kelakuan iku.

## 12:90

Dulure Yusuf ngomong : “riko iki Yusuf tah? Yusuf njawab: isun Yusuf lan iki dulurisun. Temenan, Alloh wes nguweni nikmat nyang isun. Saktemene sopo bain hang taqwo lan sabar, Alloh sing kiro nyiok nyiokaken ganjarane wong wong kang ngelakoni apik”.

## 12:91

Dulure Yusuf ngomong: ”Demi Alloh, Saktemene Alloh wes ngelebihaken derajat riko tenimbang isun, lan saktemene isun iki kelebu golongane wong wong hang salah.

## 12:92

Yusuf ngomong : “ring dino iki sing ono hang ngelokaken riko kabeh. Mugo mugo Alloh nyepuro riko. Alloh iku moho Welas welase dat hang welas

## 12:93

Riko kabeh melakuo (mulih) Gawanen jubahisun iki, usapno nyang raine bapakisun, engko bapak aju niso ndeleng maning. Gowonen keluargan riko nyang isun kene.

## 12:94

Naliko rombongan (dulure Yusuf). wes metu (teko Mesir) bapak’e (Ya’kub) ngomong; saktemene isun mambu gondone Yusuf. Lamuno siro sing ngarani isun iki buduh (pastine siro mbeneraken isun).

## 12:95

Dulure Yusuf ngomong: “demi Alloh, ndiko tasik kelintu kados sengen.

## 12:96

Naliko hang nggowo kabar bungah wes teko, aju jubahe (Yusuf) di usapaken nyang raine Ya’kub, sak kal Ya’kub biso ndeleng maning. Ya’qub ngomong “isun roh wes ngomong nyang siro kabeh, go saktemene isun iku weruh teko (pituduhe) Alloh paran hang sing siro weruhi”.

## 12:97

Anak anake Ya’kub ngomong: “duh bapak, tedekno sepunten kulo dugi duso duso kulo. Saklerese kulo niki tiyang tiyang hang salah.

## 12:98

Yaqub ngomong: Isun arep njalukaken sepuro kanggo siro kabeh nyang pengeranisun, saktemene (pengeranisun) iku moho nyepuro ugo moho Asih.

## 12:99

Mulo naliko (Ya’kub lan anak rabine) melebu nyang panggonane Yusuf, Yusuf ngerangkul emak bapake, aju ngomong; mlebuo riko kabeh nyang negoro Mesir. Insya Alloh aman.

## 12:100

Yusuf ngunggahaken emak bapake nyang kursi hang apik. Kabeh hormat nyang Yusuf.Yusuf ngomong; duh bapak, niki takwile impen kulo sengen niko.Alloh mpun mujudaken kangge kulo. Sakmantune Alloh ngedalaken kulo dugi bui, lan sakmantune ndugekaken ndiko dugi dusun, sakmantune syetan ngerusak sederekan kulo. Saktemene pengeran kulo niku moho lembut (welas) teng nopo hang di kajengaken.Alloh Moho nyemerapi ugi bijaksono.

## 12:101

Duh pengeran kulo, saklerese ndiko mpun nyukani sebagian kerajaan teng kulo, mpun nyemerapaken teng kulo takwile pinten pinten impen, hang ndamel pinten pinten langit lan bumi, ndiko pengayom kulo teng dunyo lan akhirat, pejahono kulo teng kahanan Islam, kempalno kulo kalih tiyang tiyang hang sae.

## 12:102

Gedigu iku sebagian kabar hang samar. Hang Isun (Alloh) wahyokaken nyang siro (Muhammad). Padahal siro sing ono ring tengah tengahe (keluargane Yusuf) naliko kabeh podo nyetujoni rembug lan ngatur tipu doyo (kanggo nyemplungaken Yusuf nyang jero sumur).

## 12:103

Akeh-akehe menuso simg percoyo masio siro seru ngarepaken.

## 12:104

Siro sing njaluk upah masio sithik nyang wong akeh (wong Mekkah). Kerono (ajakaniro) iku dadi piwulang kanggo alam kabeh.

## 12:105

Pirang pirang tondo (keagungane Alloh) hang ono ring langit lan ring bumi hang wes di liwati (wong kafir), taping wong wong iku podo melengos.

## 12:106

Akeh akehe podo sing percoyo ambi Alloh, malah akeh hang musyrik.

## 12:107

Endane tah (kafir Mekkah) iku ngeroso aman teko ring nubleke siksane Alloh utowo ngeroso aman teko kiyamat hang moro moro teko. Wong-wong iku sing nyadari.

## 12:108

Ngomongo siro (Muhammad); iki dalanisun ambi wong wong hang milu isun. Isun ngajak siro kabeh nyang agamane Alloh nganggo bukti hang maton. Moho suci Alloh. Lan isun dudu golongane wong musyrik.

## 12:109

Isun (Alloh) sing ngutus sakdurungiro (Muhammad), kejobo wong lanang hang ison weni wahyu ring antarane wargo negeri. Ndane tah wong wong iku sing melaku melaku ring duwure bumi, aju ndeleng kelendi pungkasane uwong uwong hang wes (ngungkiri utusan) ring zaman sakdurunge.Kampung akhirat iku lebih apik kanggo wong wong hang taqwo. Endane sing gelem mikir?

## 12:110

Saenggo naliko poro rosul wes sing duwe pengarepan maning (teko imane kaume), lan ngiyakini go iyane wes di ungkiri, pitulungisun (Alloh) teko kanggo poro rosul. Aju di selametaken sopo bain hang Sun karepaken. Siksanisun sing biso di tulak ambi wong-wong hang podo ngelakoni duso.

## 12:111

Saktemene ring jero ceritone poro Rosul iku ono piwulangann kanggo wong –wong hang duwe akal. Al-Qur’an iku dudu cerito hang digawe-gawe, taping mbeneraken (kitab-kitab) hang sakdurunge lan njelasaken kabeh isine ,pituduh lan rahmat kanggo kaum hang podo iman.

## 13:1

Alif laam miim raa. Iki ayat-ayat Al-Kitab (Al-Qur’an). Kitab hang di dunaken kanggo siro (Muhammad) teko pengeraniro iku bener, taping menuso akeh hang sing percoyo nyang Gusti Alloh.

## 13:2

Allah hang duwuraken langit tanpo soko koyo hang wes siro deleng, aju Allah ‘istawa’ (nguwasani) ring arsy, Allah nunduaken srengenge lan ulan. Hang podo nyebar dewek dewek sampek waktu hang di tentokaken. Allah ngatur urusan mahluke. Njelasaken tondo-tondo keagungane. Myakne siro kabeh yakin (go mbesuk) ketemu ambi pengeraniro kabeh.

## 13:3

Allah hang wes mbeber bumi, nggawe gunung gunung lan kalen kalen ring bumi, ugo wowohan hang pasang pasangan, [^443] Allah nutupaken bengi nyang raino. Saktemene ring hang koyo iku ono tondo-tondo keagungane Allah. Kanggo kaum (uwong) hang gelem mikir.

[^443]: Kang dimaksud “pasang-pasangan“ yaiku lanang ambi wadon, pait kambi manis, poteh ambi cemeng,gedek cilik lan seteruse.

## 13:4

Ring bumi ono bagian-bagian hang di jejer, kebonan-kebonan anggur, tanduran lan wit-witan hang ngempang lan hang sing ngempang. Disiramai nganggo banyu hang podo. Isun (Allah) ngelebihaken (rasane) teko sebagian hang liyo. Saktemene ring kunu iku ono tondo tondo (keagungane Alloh) kanggo wong wong hang gelem mikir.

## 13:5

Lamun siro kaju, hang pantes nggawe siro kaju iku yo omongane wong kafir:” kadong isun wes dadi lemah, endane isun (dibalekaken) dadi mahluk hang anyar?” wong wong iku sing percoyo ambi pengerane; kabeh di belenggu ring gulune; dadi wargo neroko, lan saklawase manggon ring jerone.

## 13:6

Wong wong (kafir) iku njaluk nyang siro supoyo di sulungaken (tekone) sikso, sakdurunge (tekane) keapikan. [^444] Padahal wes ono macem macem contone sikso sakdurunge. Pengeraniro duwe ampunan kanggo menuso masio tah dzolim, saktemene pengeraniro iku seru anter siksane.

[^444]: Wong wong kang nyekutokaken pengeran kambi kambi coro ngenyek njalok ambi abi Muhammad SAW, supoyo dicepetaken mudune hukuman,asline wong-wong iku ndisike njalok kasih sayang lan keselametan.

## 13:7

Wong wong kafir ngomong: “apuwo tetenger (keagungane pengeran) sing di dunaken (nyang Muhammad) ”saktemene siro iku mung wong hang meden medeni.Saben saben kaum iku ono hang nguweni pituduh.

## 13:8

Alloh ngeweruhi paran hang ono ring jero kandungane saben saben wong wadon (lanang wadone bayi; siji lan kembare), kandungan hang kurang sempurno lan kang tambah (umur kandungane) paran baen ring sandinge Alloh, iku ono ukurane.

## 13:9

Allah ngeweruhi paran bain hang samar lan hang katon, moho gede ugo moho luhur.

## 13:10

Podo bain (kanggo Allah), sopo ring antaraniro kabeh hang nyamaraken omongane lan hang nganteraken. Sopo hang sengidan ring (petenge) bengi, lan hang melaku ring (padange) raino.

## 13:11

Ono malaikat-malaikat hang gentenan njogo menuso, teko ngarep lan mburine. Kabeh njogo mergo perintahe pengeran. Saktemene Allah sing arep ngowah nasibe siji kaum saenggo kaum iku sare’at kanggo ngowah nasibe dewek. Nalikane Allah ngarepaken keelekan nyang siji kaum, sing ono hang biso nulak. Sing ono pengayom kanggo kaum iku sakliyane Allah.

## 13:12

Allah ngatokaken gilap nyang siro kabeh, myakne ono roso wedi lan pengarepan (mudune udan), lan Allah ndadekaken teduh hang kandel.

## 13:13

Guruh iku tasbih ambi muji (Allah), para malaikat yo gedigu pisan kerono wedi nyang pangeran. Allah ngeculaken geludug aju ngenengaken nyang sopo hang di karepaken, wong kafir podo bantah-bantahan bab kekuasaane Allah. Allah iku seru abot siksane.

## 13:14

Ajakan hang bener iku mung kanggo Allah. Sesembahan sakliyane Allah sing biso nyembadani paran paran kanggo wong kafir. Kejobo koyo wong hang mbeber epek epek tangane, di lungaken nyang banyu myakne banyu iku gadug nyang cangkeme. Padahal sing kiro biso gadug. Pengajake wong kafir iku sing ono gunane.

## 13:15

Kabeh mahluk hang ono ring langit lan bumi, mung sujud nyang Allah. Podo ugo karepe dewek utowo kepaksan. Ayang-ayangane mahluk yo podo sujud pisan ono ring waktu isuk lan soren.

## 13:16

Ngomongo siro (Muhammad); sopo pengerane piro piro langit lan bumi?” Ngomongo:” yoiku Allah”. Endane tah pantes siro njuwut pengayom sakliyane Allah, padahal sing biso nguweni manfaat lan nulak madlarrat kanggo awake dewek. Endane podo tah wong picek ambi wong hang biso ndeleng, utowo podo tah peteng dhedhett ambi padang jingglang? Endane tah podo, ndadekaken sekuton kanggo Allah? Hang biso nggawe koyo gawenane Allah. Saenggo karo karone gawean iku mirip? ngomongo siro (Muhammad); Allah hang nggawe paran bain lan Allah iku moho siji ugo moho perkoso.

## 13:17

Allah wes ngedunaken banyu (udan) teko langit aju terus mili ring lebak lebak koyodene ukurane.Arus iku nggowo wuruh hang kemambang teko logam hang wes di jur ring jero geni kanggo nggawe pepaesan utowo di enggo pekakas.ono maning (wuruh) hang koyo (wuruhe arus) iku.Gedigu Allah nggawe perumpaman antarane hak lan batil.Wuruh iku biso dadi barang hang sing ono regane.Dene barang hang ono manfaate,kanggo menuso tetep ono ring bumi.Koyo iku Allah gawe piro piro perumpaman.

## 13:18

Kanggo wong wong hang ngelakoni perintahe pengeran, di weni balesan hang apik. Dene wong hang sing ngelakoni perintah, saumpomo duwe paran bain hang ono ring bumi (di tambah maning) ambi hang podo koyo iku, mesti wong iku arep nebus awake nganggo bondo dunyane. Wong iku ulih hisab hang elek lan panggonane jahannam, sak elek eleke panggonan.

## 13:19

Endane tah wong hang sing ngerti go paran hang di dunaken nyang siro teko pengeraniro iku bener, koyo wong hang picek? Mung wong hang duwe akal bain, hang biso njuwut perengetan.

## 13:20

Yoiku wong wong hang nuhoni janjine Allah lan sing ngerusak perjanjian.

## 13:21

Wong wong hang nyambungaken paran-hang Alloh wes perintah supoyo di sambung [^445] ,wong wong hang wedi nyang pengeran teko eleke hisab.

[^445]: Yoiku ngadakaken hubungan silaturahmi tali sakdulura

## 13:22

Wong-wong hang sabar naliko nggolek ridlone pengerane, ngelakoni sembayang, nafkahaken sebagian rezeki hang wes Sun (Allah) weni, coro samar utowo terang-terangan, hang nulak perkoro elek nganggo amal apik, wong iku ulih papan hang apik.

## 13:23

Yoiku suwargo ‘Adn, kabeh podo melebu bareng ambi wong hang sholeh, teko bapak bapake, rabi rabine lan anak putune. Poro malaikat podo melebu nyang panggonane (ahli suwargo iku) liwat teko ring kabeh lawang.

## 13:24

Ambi ngucap “Salamun alaikum bima shabartum” (keselametan tetep kanggo riko kabeh mergo kesabaran riko). Sak apik apike panggonan pungkasan.

## 13:25

Dene wong wong hang ngerusak janji (nyang) Allah sakwise di ikraraken, medot paran hang Allah wes perintah supoyo di sambung lan podo gawe kerusakan ring bumi, wong wong iku ulih bendu lan panggonan hang elek (neroko).

## 13:26

Allah hang mbeber rezeki lan yo hang ngerupitaken, kanggo sopo hang di karepaken. Hang podo demen nyang senenge urip ring dunyo. Padahal senenge urip ring dunyo iku mung sithik dibanding senenge ring akhirat

## 13:27

Wong-wong kafir ngomong: “apuwo tondo mukjizat teko pengeran sing di dunaken nyang (Muhammad)”? ngomongo siro: “saktemene Allah nyasaraken sopo hang di karepi lan nduduhake nyang wong hang podo tobat.

## 13:28

(Yoiku) wong-wong hang podo iman lan dadi ayem atine mergo Enget (dzikir) nyang Allah. Engeto, ati iku biso dadi ayem mergo dzikir nyang Allah.

## 13:29

Wong-wong hang podo iman lan amal soleh, ulih kebejan lan panggonan hang apik.

## 13:30

Koyo iku Isun (Allah) wes ngutus siro nyang siji umat hang wes kliwat, teko piro piro umat sakdurunge, supoyo siro macakaken nyang umat iku paran hang wes Sun wahyokaken nyang siro (Al-Qur’an). padahal wong-wong iku podo ingkar nyang Allah hang Moho Welas. Ngomongo siro: Allah iku pengeranisun, sing ono pengeran kejobo Allah. Mung nyang Allah isun pasrah lan mung nyang Allah isun tobat.

## 13:31

Lamuno ono siji wacan Al-Qur’an hang keneng di enggo ngelakokaken gunung-gunung, di enggo nugel nugel bumi, utowo di enggo ngomongi wong mati, nyatane kabeh perkoro iku duwene Allah. Endane tah wong wong hang wes iman iku ngerti, go lamuno Allah ngarepaken, Allah pasti nguweni pituduh nyang menuso kabeh. Wong wong lafir iku sing leren leren di tubleki musibah kerono kelakuan hang wes di lakoni. Utowo ono bala’ hang kedaden ring pareke panggonane, saenggo janjine Allah iku teko. saktemene Allah iku sing kiro nyulayani janji.

## 13:32

Poro utusan hang sakdurungiro (Muhammad) wes di wadani. Mulo Isun nguweni tangguh nyang wong wong kafir iku, aju Sun tumpes kabeh. Mulo, kelendi serune siksanisun.

## 13:33

Endane tah pangeran hang ngawasi saben saben awak teko paran bain hang di lakoni (iku podo ambi sesembahan hang sing gedigu). Wong wong musyrik iku nggawe sekuton kanggo Allah. Ngomongo siro Muhammad; acake omongno nyang isun sifat sifate, utowo siro arep nyeritani Allah paran hang sing di weruhi (Allah) ring jero bumi utowo teko omongan hang di dzohiraken. Sakbalike, wong wong iku di demenaken nyang tipu doyo lan podo ngadang ngadangi teko dalan hang bener. Sopo bain hang di sasaraken Allah, sing ono hang biso nguweni pituduh.

## 13:34

Wong wong kafir uku ulih sikso waktu urip ring dunyo. Sikso ring akhirat iku seru abote. Lan sing ono hang biso ngayomi teko siksane Allah.

## 13:35

Perumpamane suwargo hang di janjekaken nyang wong-wong hang taqwo iku koyo kebonan, ring ngisore ono banyu hang mili, wohwohan hang sing mandeg mandeg uwohe ugo iyub godonge, iku panggonane wong wong hang taqwo. Dene panggonane wong kafir iku neroko.

## 13:36

Wong-wong hang wes Sun (Allah) weni kitab, kabeh podo demen nyang kitab hang wes Sun dunaken nyang siro. Ring golongan (Yahudi lan nasroni) ono sebagian uwong hang ngingkari liyane. Ngomongo siro (Muhammad); saktemene isun di kongkon nyembah Allah, sing ulih nyekutokaken Allah. Nyang Allah isun njaluk lan mung nyang Allah isun balik.

## 13:37

Koyo iku Isun (Allah) wes ngedunaken Al-Qur’an nganggo boso arab. Di enggo aturan (hang bener). Lamun siro nuruti kekarepane wong kafir sakwise tekane kaweruh nyang siro, sing ono hang biso ngayomi lan nulungi siro teko siksane Allah.

## 13:38

Saktemene Isun wes ngutus piro piro rosul sakdurungiro, Isun nguweni jodo lan anak turun. Rosul iku sing duwe hak nekakaken mu’jizat, kejobo ono idine Allah. Kanggo saben saben zaman, iku ono kitabe (aturane dewek dewek).

## 13:39

Allah (wenang) mbusek paran hang di karepaken lan netepaken pisan. Ring Allah ono ummul kitab (lauh mahfudz).

## 13:40

Lamun sebagian sikso hang Sun ancamaken nyang wong wong (kafir) iku Sun duduhaken temenan nyang siro, utowo siro Sun pateni sakdurunge Sun duduhi, saktemene tugasiro mung sakdermo nggadugaken, lan Isun hang ngitung (amal amale).

## 13:41

Endane tah wong wong iku sing ndeleng go Isun (Allah) nekani (balade wong hang ingkar nyang Allah), aju balad iku Sun sudo sithik sithik teko pinggir pinggirane? Allah netepaken hukum miturut karepe tanpo ono hang biso nulak. Allah iku moho gancang hisabe (landrate).

## 13:42

Wong-wong hang sakdurunge (kafir Mekkah) wes gawe tipu doyo temenan, taping kabeh tipu doyone iku (ono ring jero kuasane Allah). Allah ngeweruhi paran bain hang di tandangi ambi saben saben uwong. Lan wong wong kafir mbesuk weruh, kanggo sopo panggonan pungkasan hang apik iku.

## 13:43

Wong-wong kafir ngomong: “siro (Muhammad) iku dudu utusan. Ngomongo siro; “cukup Allah lan wong wong hang ngerti Al-Kitab, dadi saksi antaranisun lan siro.

## 14:1

Alif ‘laam raa kitab iki Isun (Alloh) dunaken nyang siro supoyo siro ngetokaken menungso teko ring peteng dhedhet (kufur) nyang padang jingglang (iman), kelawan idine pengerane menungso (Alloh) nyang dalane Alloh hang moho Mulyo ugo moho Apik.

## 14:2

Alloh hang duwe, paran hang ono ring langit lan ring bumi. Wong wong kafir iku podo ciloko mergo nompo sikso hang seru larane.

## 14:3

(Yoiku) wong-wong hang demen nyang enake urip ring dunyo tenimbang akhirat, hang podo ngadang ngadangi menungso teko dalane Alloh lan ngarepaken dalan iku melengkot. Wong-wong iku ono ring dalan sasar hang wes adoh.

## 14:4

Isun (Alloh) sing ngutus poro rosul kejobo nganggo boso kaume, supoyo (gampang) njelasaken. Alloh (kuwoso) nyasaraken sopo hang di karepaken lan nduduhaken sopo hang di karepaken. Alloh iku moho Mulyo ugo moho wicaksana.

## 14:5

Isun (Alloh) wes ngutus Musa ambi nggowo ayat ayatisun, (lan Musa Sun kongkon) ngetokaken kaume teko peteng dhedhet (kufur) nyang padang jingglang (iman), ugo ngengetaken nyang dino dinone Alloh.Saktemene ring hang gedigi iki ono tondo (kuwasane Alloh) kanggo wong hang sabar lan gelem syukur.

## 14:6

Engeto, naliko Musa ngomong nyang kaume: “engeto siro kabeh nyang nikmate Alloh (hang wes) di wakaken nyang siro kabeh. Naliko Alloh nyelametaken siro teko Fir’aun sak balane, hang podo nyikso siro nganggo sak elek eleke sikso, mendhem anak anak lanangiro lan nggenengaken urip anak anak wadoniro. Ring kahanan hang koyo iku ono bala’e pengeraniro (Alloh) hang gedi.

## 14:7

Engeto pisan, naliko pengeraniro maklumaken: ”saktemene kadung siro kabeh gelem nyukuri (nikmat) mesti Isun nambahi (nikmat) kanggo siro kabeh, lan lamun siro ngingkari (nikmat), saktemene siksanisun iku seru larane.

## 14:8

Musa ngomong: ”lamun siro lan kabeh wong hang ono ring bumi iki podo ngingkari (nikmat), saktemene Alloh iku moho Sugih ugo moho Apik.

## 14:9

Endane tah durung gadug nyang siro kabeh, kabare wong sakdurungiro. yoiku kaume Nuh, ’Aad, Tsamud lan wong sakwise kaum iku. Sing ono hang weruh kejobo Alloh. Poro rosul wes teko ambi nggowo bukti hang nyoto. Taping kaum iku podo nelakupaken tangan nyang cangkeme (mergo sengit), aju podo ngomong; saktemene isun ngingkari nyang paran hang siro di kongkon nggadugaken. Isun sing nggugu nyang ajakaniru.

## 14:10

Poro rosul ngomong nyang kaume “endane tah mamang nyang Alloh, hang nggawe piro piro langit lan bumi? (ngajak siro supoyo iman), kanggo nyepuro siro teko dusan dusaniro lan nundho siksaniro henggo waktu hang di tentokaken. Kaum iku ngomong; siro iku sing liyo yo mung menungso biasah koyo isun, siro mung arep ngadangi isun nyembah sesembahan hang wes di sembah ambi bapak bapak isun. Mulo acake tekakno bukti hang nyoto kanggo isun.

## 14:11

Poro rosul ngomong nyang kaume; “isun mung menungso biasah koyo siro, taping Alloh nguweni anugrah nyang sopo bain hang di karepaken teko ring kawulo kawulone. Isun sing biso nekakaken bukti kanggo siro, kejobo ono idine Alloh. Mung nyang Alloh wong hang iman iku pasrah.

## 14:12

Kelendi isun sing pasrah nyang Alloh, padahal Alloh wes nduduhaken dalan kanggo isun. Temenan isun pasti sabar nompo gangguaniro kabeh nyang isun. Mung nyang Alloh wong wong hang tawakkal iku pasrah.

## 14:13

Wong-wong kafir ngomong nyang poro rosule, isun arep ngusir temenan nyang siro kabeh teko negoronisun. Utowo siro balik maning (bain) nyang agamanIsun. Alloh nguweni wahyu nyang poro rosul iku. Isun (Alloh) pasti arep numpes nyang wong wong hang dzolim.

## 14:14

Isun (Alloh) arep manggokaen siro ring negeri iku sakwise wong kafir. Hang gedigu iku kanggo wong hang wedi nyang keagungan isun (Alloh) lan wedi nyang ancaman isun.

## 14:15

Poro Rosul njaluk di weni kemenang. Wong wong hang engkres lan wangkot podo ajur.

## 14:16

Ring ngarepe ono jahannam lan diweni omben teko banyu nanah.

## 14:17

(Wong hang wangkot iku) nggelegek banyu nanah lan meh sing biso ngeleg. Pati marani wong iku teko ring kabeh arah, taping malah sing mati mati. Lan ring ngarepe mageh ono sikso hang abot.

## 14:18

Perumpamane wong wong hang kufur nyang pengerane, amal amale koyo awu hang di sampug angin ring dino hang deres angine. Wong-wong iku sing biso njuwut manfaat babar blas teko amale hang wes di lakoni ring dunyo. Gedigu iku sasar hang wes adoh.

## 14:19

Endane tah siro sing niti go saktemene Alloh wes nggawe piro piro langit lan bumi kelawan hak? Lamuno Alloh ngarepaken, pasti biso numpes lan nekakaken mahluk hang anyar (di enggo nyalini siro).

## 14:20

Hang gedigu iku gampang kanggo Alloh.

## 14:21

Wong wong kabeh podo kumpul ring padang mahsyar kanggo ngadep nyang Alloh, aju wong wong hang apes ngomong nyang wong hang gede (kuat); saktemene isun bengen manut nyang riko, nawi tah saiki riko biso nyelametaken isun teko siksane Alloh masio sithik bain. Wong gede ngomong; lamuno Alloh nguweni pituduh nyang isun, isun biso nguweni pituduh nyang riko kabeh. Riko ambi isun podo bain, sambat utowo sabar, sing duwe panggonan melayu (teko siksane Alloh).

## 14:22

Syetan ngomong nalikane wes mari hisab“ Saktemene Alloh wes njanjekaken nyang siro nganggo janji kang bener, isun yo wes janji nyang siro, taping isun nyulayani. Isun sing biso, kejobo sakdermo ngongkon, aju siro manut nyang isun. Mulo iku, siro ojo maido isun, taping paidonen awakiro dewek. Isun sing biso nulung siro lan siro sing biso nulung isun. Saktemene sakat bengen isun sing mbeneraken kelakuaniro nyekutokaken Alloh ambi isun. Saktemene wong hang dzolim iku ulih sikso hang seru larane.

## 14:23

Wong wong hang iman lan ngelakoni amal apik di lebokaken nyang suwargo hang ring ngisore ono banyu banyu mili, saklawasae ring jerone kelawan idine pengerane (Alloh). Dene lapad kanggo podo podo ngurmati yoiku “salaam”.

## 14:24

Endane tah sing siro sing ndeleng kelendi Alloh gawe perumpaman kalimat hang apik, yoiku koyodene uwit hang apik, odode kukuh lan empange nggape langit.

## 14:25

Uwit iku nguwoh ring saben saben musim kerono idine pengeran. Alloh gawe perumpaman iku kanggo menungso supoyo tetep enget.

## 14:26

Dene perumpamane kalimat hang elek, [^446]  Iku koyodene uwit hang elek, hang di bedol teko nduwure bumi, tetep sing biso jejeg.

[^446]: Melebu ring jerone “kalimat hang elek“ yoiku kalimat kufur, syirik sekabehane omongan hang elek lan kelakuan hang elek

## 14:27

Alloh netepaken wong wong hang iman nganggo lapad hang kuat. [^447]  (waktu urip) ring dunyo lan akhirat. Alloh nyasaraken wong wong hang dzolim lan Alloh nggawe paran bain hang di karepi.

[^447]: Hang di maksud “ omongan-omngan hang kuat ” ring kene yoiku kalimat thayibah hang disebut ring jero ayat 24.

## 14:28

Endane siro sing niteni wong wong hang ngurupaken nikmate Alloh ambi kufur lan nyiciraken kaume nyang jurang kerusakan.

## 14:29

Yoiku neroko jahanam, wong (hang ngurupaken nikmat) iku melebu nyang njerone, sak elek eleke panggonan meneng

## 14:30

Wong-wong kafir iku podo ndadekaken sekuton nyang Alloh kanggo nyasaraken (menungso) teko dalane. Ngomongo siro (Muhammad); seneng senengo siro kabeh, saktemene panggonan balikiro iku neroko.

## 14:31

Ngomongo siro nyang kawulo kawulonisun hang wes iman: “ngelakonono sembayang siro, nafkahno rezki hang wes sun wakaken nyang siro. Nganggo coro samar utowo terang-terangan sedurunge tekone (kiamat) hang ring dino iku sing ono dodol tinuku lan koncoan. [^448]

[^448]: Maksute: nang dino kiamat iku sengono tebusane duso lan pitulungan teko konco, delengen pisan ayat 254 surat (2) Al-Baqarah.

## 14:32

Alloh hang nggawe piro piro langit lan bumi, ugo ngedunaken banyu udan teko langit, nganggo banyu iku Alloh ngetokaken macem maceme wohwohan, dadi rezqi kanggo siro kabeh. Alloh nunduaken kapal gedi kanggo siro layar ring segoro mergo ono idine (Alloh). Lan Alloh nunduaken (pisan) kalen kalen kanggo siro.

## 14:33

Alloh nunduaken srengenge lan ulan mider terus terusan kanggo siro kabeh., ugo nunduaken bengi lan raino kanggo siro kabeh.

## 14:34

Alloh wes nguweni nyang siro kabeh paran hang siro jaluk. Lamuno siro ngitung nikmate Alloh (hang wes di wakaken), pasti sing kiro biso ngitung. Saktemene menungso iku podo dzolim lan seru ingkare.

## 14:35

Naliko nabi Ibrohim ndungo: “Duh Gusti pengeran, dadosno negeri Mekkah niki aman, tebihno kulo lan anak kulo dugi nyembah berholo.

## 14:36

Duh Gusti pengeran, saklerese berholo berholo niki mpun nyasaraken kathah tiyang. Sinten mawon hang manut teng kulo, tiyang niku golongan kulo. Lan sinten hang nyingkur kulo, ndiko moho nyepunten ugi moho Asih.

## 14:37

Duh Gusti pengeran kulo, kulo manggekaken sebagian keturunan kulo teng lebakan hang mboten enten tanemane, pedek kalih griyo (bait) ndiko hang di mulyaaken, duh Gusti pengeran, kersane anak turun kulo saged ngelampahi sembayang, dadosno manahe tiyang tiyang sami remen, sukanono rezqi dugi wohwohan kersane sami syukur.

## 14:38

Duh pengerane kulo, ndiko nyemerapi nopo hang kulo sengidaken lan nopo hang kulo ketingalaken. Sing ono hang biso disengidaken teko Alloh, embuh iku ono ring bumi utowo ring langit.

## 14:39

Sekabehe pujian kanggo Alloh hang wes nguweni Isma’il lan Ishaq nyang isun (Ibrohim) ring umurisun hang wes tuwek.Saktemene pengeranisun iku bener bener moho ngerungu (nyembadani) dungo.

## 14:40

Duh pengeran kulo, dadosno kulo kalih anak turun kulo, tiyang hang ngelampahi sembayang. Duh Gusti pengeran, tampinen dungan kulo.

## 14:41

Duh pengeran kulo, sepuntenen kulo ,tiyang sepuh kulo, kalih tiyang mukmin teng dintene hisab.

## 14:42

Ojo nyongko temenan siro, go Alloh iku lali teko paran bain hang di lakoni wong wong dzolim. Saktemene Alloh nangguhaken siksane henggo siji dino naliko motone podo mendelik.

## 14:43

Wong-wong dzolim teko kesusu susu, ndase ndangak taping motone seng kethip lan atine kothong.

## 14:44

Lan menungso iku weden wedenono nyang dino tekone sikso. (kolo) iku wong wong hang dzolim ngomong; duh pengeran kulo, kulo niki sukanono tangguh (wangsulno malih teng dunyo) masio sekedap. Kulo ajeng nurut teng ajakan ndiko, ugi ajeng manut teng (ajarane) poro rosul. (Nyang wong dzolim iku di omongaken); bengen naliko siro kabeh magih ono ring dunyo yoroh wes sumpah, go siro sing kiro ngalih (teko dunyo nyang akhirat) ?

## 14:45

Lan maninge siro bengen manggon ono ring panggonane wong wong hang dzolim nyang awake dewek. Lan wes nyoto kanggo siro, kelendi Isun (Alloh) gawe (balesan) kanggo wong hang dzolim. Lan Isun wes gawe piro piro conto kanggo siro kabeh.

## 14:46

Wong kafir iku nyoto nyoto gawe tipu doyo hang gedi. Padahal Alloh ngeweruhi (lan arep mbales) tipu doyone. Saktemene tipu doyone wong kafir iku sing biso ngilangaken gunung.

## 14:47

Mulo iku ojo pisan siro nyongko go Alloh iku nyulayani janji nyang poro rosule. Saktemene Alloh iku moho Mulyo lan duwe balesan.

## 14:48

Ring siji dino, naliko bumi di salini hang liyo lan piro piro langit yo gedigu pisan, wong kafir podo kumpul ngadep nyang Alloh hang moho siji ugo moho kuat.

## 14:49

(Ring dino iku), siro weruh wong wong hang akeh dusane di taleni nganggo belenggu.

## 14:50

Kelambine teko pelangkin (aspal) lan raine ditutupi geni.

## 14:51

Hang gedigu iku, supoyo Alloh nguweni balesan nyang saben saben uwong, nyocogi ambi hang wes di lakoni. Saktemene Alloh iku moho gancang hisabe.

## 14:52

(Al-Qur’an) iki iku (penjelasan) hang sempurno kanggo menungso, myakne diweni pepenget lan podo ngerti go saktemene pengeran, iku mung pengeran hang moho suwiji, lan myakne wong wong hang duwe akal podo njuwut piwulangan.

## 15:1

Alif, laam, raa. (surat) iki yaiku (separone teko) ayat-ayate Al-Kitab (hang sempurno), yaiku (ayat-ayat) Al-Qur’an hang nguweni penjelasan.

## 15:2

Uwong-uwong hang kafir iku keseron (mbesok neng akhirat) nginginaken, kirane wong-wong iku bengen (neng dunyo) dadi wong-wong muslim.

## 15:3

Geningno wong-wong iku (neng dunyo iki) mangan kambi girang-girang lan dilalikaen kambi angen-angen (kosong), dadi mbesok wong-wong iku arep ngeweruhi (akibate kelakuan wong-wong iku).

## 15:4

Lan Kito (Gusti Alloh lan Malaikate) sengono mbinasaaken negoro pisan, sakliane ono enggone ketentuane waktu hang wes di tetepaken.

## 15:5

Seng ono umat hang oleh ngawali ajale, lan seng (pisan) oleh ngunduraken(ajale).

## 15:6

wong-wong ngomong: “He wong hang didunaken Al-Qur’an nyang wong iku, saktemene riko bener-bener wong hang idan.

## 15:7

Apuo riko seng nekoaken malaikat neng kene, kadung riko wong-wong hang bener? Kata-kata iki diomongaen kambi wong-wong kafir Mekkah nyang Nabi Muhammad SAW.

## 15:8

Kito (Gusti Alloh lan Malaikate) seng ngedunaken malaikat sakliane kambi kebeneran (enggo nggowo azab) lan seng ono wong-wong pas iku diweni tangguh.

## 15:9

Saktemene Kito (mung Gusti Alloh lan Malaikate) hang ngedunaken Al-Qur'an, lan saktemene Kito (Gusti Alloh lan Malaikate) bener-bener ngerawati Al-Qur'an.

## 15:10

Lan saktemene Kito (Gusti Alloh lan Malaikate) mari ngutus (piro-piro rasul) sedurunge riko (Muhammad SAW) nang umat-umat hang bengen.

## 15:11

Lan seng teko suwijine rosul baen kambi wong-wong, sakliane wong-wong mesti ngelok-ngelokaen.

## 15:12

Cukup semene, Kito (Gusti Alloh lan Malaikate) ngelebukaen (roso ingkar lan ngelok-ngelokaen iku) neng njero ati wong-wong hang duso (wong-wong kafir).

## 15:13

Wong-wong seng iman kambi (Al-Qur’an) lan saktemene wes ngelewati sunnatullah kanggo wong-wong bengen.

## 15:14

Lan kadung seumpamane Kito (Gusti Alloh lan Malaikate) mbukakaen kambi wong-wong salah siji teko (lawang-lawang) langit, terus wong-wong terus-terusan munggah menduwur.

## 15:15

Mestine wong-wong ngomong: “Saktemene tuliane kene hang di culaken, saktemene isun kabeh yoiku wong-wong kang keneng sihir.

## 15:16

Lan saktemene, Kito (Gusti Alloh lan Malaikat) wes nyiptakaen kumpulan lintang-lintang (neng langit) lan wes ngiyasi langit iku nggo wong-wong hang ndeleng (nyawang) katon apik.

## 15:17

Lan Kito (Gusti Alloh lan Malaikat) njogo teko saben-saben syetan hang terkutuk (kebendu).

## 15:18

Selaine setan hang nyolong nyolong (kabar) hang biso dirungokaken (teko malaikat) terus setan iku diuber kambi semburane geni hang byarak.

## 15:19

Kambi Kito (Gusti Alloh lan Malaikat) wes njembaraken dunyo (bumi) kambi ndadekaken dunyo iku gunung gunung kambi Kito (Gusti Alloh lan Malaikat) merujukaken nong dunyo iku kabeh paen paen menurut takarane.

## 15:20

Lan kambi Kito (Gusti Alloh lan Malaikat) wes dadikaken enggo riko ning dunyo keperluan keperluane urip, kambi (Gusti Alloh lan Malaikat ciptaaken pisan) makhluk makhluk hang riko peng sepisan seng nguweni rijeki nong makhluk iku.

## 15:21

Lan Kambi seng ono paen baen selaine ning sese kene baen khazanah e; kambi Kito (Gusti Alloh lan Malaikat) seng nyiciraken selaine nganggo takeran kang wes ditentokaken.

## 15:22

Lan Kambi Kito (Gusti Alloh lan Malaikat) wes nyebulaken angin enggo ngawinaken (wit witan) kambi Kito (Gusti Alloh lan Malaikat) ciciraken udan teko langit, terus Kito (Gusti Alloh lan Malaikat) weni ngombe.

## 15:23

Lan Kambi saktemene wes bener bener Kito (Gusti Alloh lan Malaikat) hang nguripaken kambi metekaken kambi Kito (Gusti Alloh lan Malaikat) pisan hang ngewarisi.

## 15:24

Lan Kambi saktemene Kito (Gusti Alloh lan Malaikat) wes eruh wong wong hang bengen teko nyang riko kambi saktemene Kito (Gusti Alloh lan Malaikat) ngeweruhi pisan wong wong sakmarine riko (teko riko)

## 15:25

Lan saktemene Gusti Pengeran riko, mung Gusti Alloh hang arepe ngumpulaken wong wong iku. Saktemene Gusti Alloh hang moho bijaksono lan moho weruh.

## 15:26

Lan kambi saktemene Kito (Gusti Alloh lan Malaikat) wes nyiptakaken menungso (Adam) teko lempung garing (hang teko) beletok cemeng hang diweni bentuk.

## 15:27

Lan Kito (Gusti Alloh lan Malaikat) wes nyiptakaken jem sedurunge (Adam) teko geni hang panas nemen.

## 15:28

Lan (ingeto), pas pengeran riko ngomong kambi poro malaikat: “saktemene isun arep nyiptakaken siji menungso teko lempung garing. Teko beletok cemeng hang diweni bentuk.

## 15:29

Moko kadung Isun wes ngutuhaken wujude, lan wes nyemprongaken nong njerone roh (ciptaan) Isun, moko tunduk’o riko nyang Adam kelawan sujud. [^449]

[^449]: Dimaksudaken kambi sujud neng kene seng nyembah tapi dadi penghormatan.

## 15:30

Moko sujudo poro malaikat iku kabeh bareng bareng.

## 15:31

Kecuali Iblis. Iblis emong milu bareng bareng (malaikat) hang sujud iku.

## 15:32

Gusti Alloh berfirman: “He Iblis, paen sebabe riko seng (milu sujud) bareng bareng wong wong hang sujud iku?

## 15:33

Iblis ngmong: “Isung sepisan pisan seng arep sujud kambi menungso hang riko wes ndadekaken wong teko lempung garing, teko beletok cemeng hang diweni bentuk.”

## 15:34

Gusti Alloh berfirman: “Metuo teko suwargo, kerono saktemene riko terkutuk.”

## 15:35

Lan saktemene kutukan iku tetep nimpo riko sampek dino kiamat.

## 15:36

Iblis ngomong: “ ya pengeran isun, (kadong gedigu) moko uweni tangguho kambi isun sampek dino (menungso) di bangkitaken. [^450]

[^450]: Maksude Iblis njaluk myane Iblis seng dihukum teko saiki tapi diweni kebebasan urip sampek dino dibangkitaken.

## 15:37

Gusti Alloh berfirman: “(kadong gedigu) moko saktemene riko melebu wong wong hang diweni tangguhan.”

## 15:38

Sampek dino (paen paen) waktu hang wes ditentokaken. [^451]

[^451]: Yoiku waktu semprongan awal tondone awalan dino kiamat

## 15:39

Iblis ngmong: “Ya pengeran, oleh sebab riko wes mutusaken kadong isun sesat. Pasti isun arep ndadekaken wong wong nulii apik (kelakuan maksiat) ning dunyo. Lan pasti isun arep nyesataken wong wong kabeh

## 15:40

kecuali poro hamba riko hang ikhlas [^452]  neng antarane wong wong iku”.

[^452]: Hang dimaksud kambi “mukhlis” yaiku wong-wong hang wes diweni taufiq nggo naati kabeh petunjuk lan perintah Gusti Alloh Swt.

## 15:41

Gusti Alloh berfirman: “Iki yoiku dalan hang kenceng: mung kewajiban Isun (njogo dalane). [^453]

[^453]: Maksude diweni taufiq teko Gusti Alloh swt. Nggo naati Alloh, dadine uwong coplok teko tipu daya syetan milu dalan hang kenceng dijogo Gusti Alloh dadi sesat utowo singek uwong yoiku Alloh hang nentukaken.

## 15:42

Saktemene poro hamba Isun seng ono kuoso kanggo riko nyang wong wong iku, selain wong-wong hang milu riko, yaiku wong-wong hang sesat.

## 15:43

Lan kambi saktemene jahannam iku bener bener papan hang wes diancamaken nyang wong wong (milu-milu syetan) kabeh.

## 15:44

Jahannam  iku  duwek  pitu  lawang  saben saben lawang (wes di tetepaken) kanggo golongan hang wes tentu teko wong-wong iku.

## 15:45

Saktemene wong-wong hang takwa iku ono njero suwargo (taman-taman) lan (neng parek) sumber-sumber banyu (hang mili).

## 15:46

(Gusti Alloh berfirman), Diomongaen kambi wong wong: “Melbuo neng njerone kambi urip enak lan meneng aman (heng ono hang ganggu).” [^454]

[^454]: Sejahtera teko musibah lan aman teko molopetok

## 15:47

Lan Kito (Gusti Alloh lan Malaikat) ngilangaken kabeh roso bangkel hang ono njero ati wong-wong, wong-wong iku ngeroso koyo dulur, lungguh tuli-tulian neng duwure pelonco-pelonco.

## 15:48

Wong-wong seng ngeroso kesel neng njerone lan wong-wong sepisan-pisan seng arep ditokaen teko njero iku.

## 15:49

kabarno kambi poro hambanisun, kadong saktemene Isun hang moho nyepuro kambi moho welas.

## 15:50

Lan kadong saktemene hukuman-Isun ono hukuman hang paling perih.

## 15:51

Lan kabarno nyang wong-wong tentang dayo-dayoe Ibrohim.

## 15:52

Pan wong-wong iku melebu nyang tempate Ibrohim terus wong-wong iku ngucapaken: “salam”. Jare Ibrohim:” saktemene isun wedi nyang riko.

## 15:53

Wong-wong iku ngomong: “ojo riko wedi, saktemene isun-isun nguweni kabar apik nyang riko kambi (kelahiran uwong) lare lanang (hang arep dadi) uwong kang alim.

## 15:54

Jare Ibrohim: ” opo riko nguweni kabar apik nyang isun padahal umur isun wes tuwek, moko nganggo coro hang klendi (wes kelakon)?

## 15:55

Wong-wong iku njawab: “wong-wong nyampekaken kabar apik nyang riko bener, moko ojo riko kelebu wong-wong hang putus asa.

## 15:56

Ibrohim ngomong: “sengono wong hang putus asa teko rahmate Gusti Alloh selain wong-wong hang sesat”.

## 15:57

Ngomong (pisan) Ibrohim: “paen urusan riko hang penting (selain iku), he poro utusan?”

## 15:58

Wong-wong iku njawab: “isun kabeh saktemene diutus nyang kaum hang duwe duso.

## 15:59

Selain Luth bareng pengikut- pengikute. Sakjane isun arep nyelametaken wong-wong iku kabeh.

## 15:60

Selain rabine Luth, Kito (Gusti Alloh lan Malaikat) wes nentokaken kadong sakjane rabine Luth iku melebu kambi wong wong hang ditinggal (bareng bareng kambi wong hang kafir liyane)”

## 15:61

Moko pas poro utusan iku teko nyang kaume Luth, bareng pengikut pengikute.

## 15:62

Kaum Luth ngomong: “Sakjane riko yaiku wong wong hang seng dikenal.”

## 15:63

Poro utusan njawab: “sakjane wong-wong iki teko nyang riko kambi gowo hukuman (adzab) hang selalu wong-wong dustahaken.”

## 15:64

Lan isun teko nyang riko gowo kebeneran kambi sakjane isun bener bener wong hang bener.

## 15:65

moko ngaliyo riko ning akhir bengi kambi gowo keluarga riko lan miluo wong-wong teko mburi lan ojo sak uwong ning antaran riko nulih memburi. lan terusno lakon riko ning papan hang diperintahaken nggo riko.

## 15:66

Lan wes Kito (Gusti Alloh lan Malaikat) wahyokaken kanggo (Luth) perkoro iku yoiku wong wong iku hang arep dientekaken neng waktu subuh.

## 15:67

Lan tekoo wargo kuto iku (ning umahe Luth) kambi seneng (kerono ketekoan dayoh-dayoh iku.

## 15:68

Luth ngomong :“Sakjane wong wong iku dayoh isun moko iku ojo riko gawe isin (kanggo isun)

## 15:69

lan bertakwalah nyang Gusti Alloh lan ojo riko gawe isun nelongso.

## 15:70

wong wong iku ngomong: “lan mosok wong-wong wes ngelarang riko teko (ngelindungi) menungso?”

## 15:71

Luth ngomong :”iki lare wadon wadon (negoro) isun (kawino kambi wong wong iku) kadong riko arep ngelakoni (secoro halal)”.

## 15:72

(Alloh dawuh): “demi umur riko (Muhammad), sakjane uwong uwong kang keombang kambing neng jero kemabukan (Kepaling)”.

## 15:73

Moko wong-wong iku dientekaken teko suoro anter kang ngantem pas serngenge arep jembul.

## 15:74

Moko Kito (Gusti Alloh lan Malaikat) dadekaken separo teko kuto iku kuwalik mengisor lan Kito (Gusti Alloh lan Malaikat) udani wong wong iku nganggo watu teko lemah hang atos.

## 15:75

Saktemene koyo gedigu iku bener-bener tondo-tondo (kekuasaan Alloh) kanggo wong-wong hang merhatekaken tondo- tondo.

## 15:76

Lan saktemene kuto iku bener bener ono ring dalan hang mageh tetep (hang diliwati menungso)

## 15:77

Saktemene kang koyo gedigu iku bener- bener kanggo tondo-tondo (kuasane Gusti Alloh) kanggo wong-wong hang beriman.

## 15:78

Lan saktemene wargo aikah iku bener- bener kaum hang dholim.

## 15:79

Moko Kito (Gusti Alloh lan Malaikat) ngentekaken wong-wong iku. Lan saktemene kelorone kuto iku bener- bener panggonane ning dalan umum hang tenang.

## 15:80

Lan saktemene wargo-wargo kuto Al-Ḥijr wes dustahaken Rosul-rosul.

## 15:81

Lan Kito (Gusti Alloh lan Malaikat) nekokaken kanggo wong-wong kabeh tondo-tondo (kekuasaan) Kito (Gusti Alloh lan Malaikat), tapi wong-wong iku mesti nampik teko iku.

## 15:82

Lan wong-wong iku mahat (ngukir) umah-umah teko gunung-gunung watu (hang di nggoni) kang aman.

## 15:83

Moko wong-wong iku dientekaken teko suworo anter kang nyamber ning waktu isuk.

## 15:84

Moko seng biso nulung wong-wong iku paen kang wes wong-wong iku ngusahakaken.

## 15:85

Lan seng kiro Kito (Gusti Alloh lan Malaikat) nyiptakaken langit lan bumi lan paen kang ono ning antarane loro- lorone, kecobo kambi kang bener. Lan saktemene ing (kiamat) iku pasti teko, moko sepuronono (wong-wong iku) kambi coro hang apik.

## 15:86

Saktemene Gusti riko, Gusti Alloh hang moho nyipta’aken lan moho ngeweruhi.

## 15:87

Lan saktemene Kito (Gusti Alloh lan Malaikat) wes nguweni kanggo riko pitung ayat kang diwoco bolak-balik, lan Al-Qur’an kang agung.

## 15:88

Ojo sampek riko (Muhammad) macem macem nunjukaken pandangan kanggo keenakan urip kang wes Kito (Gusti Alloh lan Malaikat) uwakaken kanggo golongan-golongan ning antara wong-wong(wong-wong kafir iku), lan ojo riko (Muhammad) nelongso kanggo wong-wong, lan ngerendaho riko kanggo wong-wong hang beriman.

## 15:89

Lan ngomongo (Muhammad): “Satemene isun kang nguweni ancaman kang jelas”.

## 15:90

Koyo (Kito/Alloh lan Malaikat wes nguweni anceman), Kito (Gusti Alloh lan Malaikat) wes mudunaken (azab) kanggo wong-wong kang ngedum- ngedum (kitab Alloh).

## 15:91

(Yoiku) wong-wong kang wes dadekaken Al-Qur’an iku didum-dum.

## 15:92

Moko demi Pengeran riko, Kito (Gusti Alloh lan Malaikat) mesti arep nakoni wong-wong iku kabeh.

## 15:93

Tentang paen kang wes wong-wong iku lakoni bengen.

## 15:94

Moko sampekeno (Muhammad) kang terang-terangan paen kang wes disampekaken (kanggo riko) lan ngaliyo teko wong-wong kang musyrik.

## 15:95

Saktemene Kito (Gusti Alloh lan Malaikat) ngerawati riko teko (keelean) wong-wong kang ngelokaken (riko).

## 15:96

(Yoiku) wong-wong kang nganggep onone Gusti Alloh selain Alloh moko wong-wong iku mbesuk eroh (akibate).

## 15:97

Lan saktemene Kito (Gusti Alloh lan Malaikat) ngeweruhi teko dodo riko dadi sempit kerono paen kang wes wong-wong iku omongaken.

## 15:98

Moko bertasbihlah nyembah Gusti Alloh lan dadio riko sebagian wong-wong hang sujud (sholat).

## 15:99

Lan sembahen Gusti Alloh sampek teko kanggo riko (ajal).

## 16:1

Wes pasti tekone ketetepane Alloh dadi ojo riko njaluk cepet-cepet di kabulaken (tekone) kiamat. Moho suci lan Moho duwur teko paran hang wong-wong sekutuken.

## 16:2

Dia (Alloh) ngedunaken poro malaikat kambi (nggowo) wahyu kambi perintahe (Alloh) kanggo sopo bawen hang Dia (Alloh) hendaki neng antarane hamba-hambane, yoiku: “ingetno teko riko sekabehane, saktemene seng ono Pengeran (kang hak) sakliane Isun, moko riko takwaho neng Isun”.

## 16:3

Dia (Alloh) nyiptakaen langit lan bumi kambi hak. Moho tinggi Alloh teko paran wong-wong sekutukaen.

## 16:4

Alloh nyiptakaen menungso teko mani, moro-moro dadi wong mbantahan kang nyoto.

## 16:5

Lan Alloh wes nyiptakaen kewan rawatan kanggo riko. Neng kewan iku ono wulu kang ngangetaen lan akeh manfaate lan separone riko pangan.

## 16:6

Lan riko oleh tulian kang apik kanggone, pas riko nggowo balek neng kandang lan pas riko ngeculaen neng panggone ngangon.

## 16:7

Lan wong mikul beban-beban neng negoro kang riko seng sanggup sampek kanggone. Sakliane kambi keangelan-keangelan (kang mayahaken) awak. Saktemene, Pengeran riko bener-bener Moho asih lan Moho welas.

## 16:8

Lan (Alloh wes nyimpaaken) jaran, bagal, lan keledai , makne riko numpaki lan (ndadekaen) perhiasan . lan Alloh nyiptaaken paran kang riko seng ngeweruhi.

## 16:9

Lan hak kanggo Alloh (nerangaken) dalan kang kenceng, lan ning antarane dalan-dalan ono kang melengkot. Lan kadung Alloh ngehendaki , pastine Alloh mimpin riko kabeh (ning dalan han bener).

## 16:10

DIikolah (Alloh), hang wes ngedunaken banyu udan teko langit kanggo riko, separohne dadi ombenan lan separohne (nyuburaken) tanduran-tanduran, hang podo panggone (merujukaen) riko ngerawati rawatan riko.

## 16:11

Alloh nanduraken kanggo riko kambi (banyu udan) iku tanduran-tanduran; zaitiun, kurmo, anggur lan sekabehane macem woh-uwohan. Saktemene kambi hang seteruse iku bener-bener ono tondo (kuosone Alloh ) kanggo kaum kang mikiraken.

## 16:12

Alloh nanduraken kanggo riko kambi (banyu udan) iku tanduran-tanduran; zaitiun, kurmo, anggur lan sekabehane macem woh-uwohan. Saktemene kambi hang seteruse iku bener-bener ono tondo (kuosone Alloh ) kanggo kaum kang mikiraken.

## 16:13

Lan Alloh (nundukaken pisan) paran hang diciptakaken kanggo riko ning dunyo iki kambi macem-macem werno. Saktemene podo hang seteruse iku benerbener onone tondo (kuosone Alloh) kanggo kaum kang njuwut pelajaran.

## 16:14

Lan Alloh hang nundukaken laut (kanggo riko), makne riko oleh mangan teko laut iku daging kang seger (iwak), lan riko ngetokaken teko laut iku perhiasan kang riko enggo, lan riko noleh bahtera berlayar ning laut iku, lan makne riko nggolek (keuntungan) teko karunia Alloh, lan makne riko nyukuri.

## 16:15

Lan Alloh nancepaken gunung-gunung ning dunyo makne dunyo iku seng oyag bareng riko, lan (Alloh nyiptaaken) kali- kali lan dalan-dalan makne riko oleh petunjuk.

## 16:16

Lan (Alloh nyiptaaken) tondo-tondo (petunjuk dalan), lan kambi lintang- lintang iku wong-wong kang oleh petunjuk .

## 16:17

Dadi paran (Alloh) hang nyiptaaken iku podo kambi hang seng oleh nyiptaaken (paen paen)? Dadi apuo riko seng njuwut pelajaran.

## 16:18

Lan kadung riko ngitung-ngitung nikmate Alloh, teko iku riko seng oleh nentukaken akehe. saktemene Alloh bener-bener maha pengampun lan Moho welas.

## 16:19

Lan Alloh ngeweruhi paran hang riko rahasiaken lan hang paran riko lahiraken.

## 16:20

Lan patung-patung kang wong wong sembah sak liyane Alloh, seng biso nggawe paran baen, lan patung-patung iku (dewek) digawe wong.

## 16:21

(Patung-patung iku) barang mati seng orep, lan patung-patung iku heng ngeweruhi kapan hang nyembah arep dibangkitno (diorepaken).

## 16:22

Pengeran riko yoiku Pengeran hang Moho Esa. Dadi wong-wong hang seng iman kambi akhirat, atine wong wong ngingkari (keesaan Alloh), sedengno wong-wong iku dewek yoiku wong- wong kang sombong.

## 16:23

Seng diraguakaken maning saktemene Alloh ngeweruhi paran hang wong-wong rahasiaken lan paran hang wong-wong lahiraken. Saktemene Alloh seng demen wong-wong kang sombong.

## 16:24

Lan kadung diomongaken kambi wong- wong “paen hang wes didunaken Pengeran riko?” wong-wong iku njawab: “cerito ceritoane wong-wong bengen”.

## 16:25

(Omongane wong-wong) nyebabaken wong-wong mikul duso-dusone kambi sekebek-kebeke ning dino kiamat, lan separone duso-duso wong hang wong wong sesataken hang seng ngeweruhi sitik baen (wong-wong disesataken). Ingeto, nemen elek e duso hang wong- wong pikul iku.

## 16:26

Saktemene wong-wong kang sedurunge wong-wong liyane wes ngonokaen kelicikan, dadi Alloh ngancuraken umah-umahe wong-wong teko pondasine, terus atap (umah iku) tebluk nibani wong-wong teko nduwur, lan adzab iku kanggo wong-wong teko arah (tempat) hang seng wong-wong sadari.

## 16:27

Seteruse Alloh ngerendahaken wong-wong iku neng dino kiamat, lan berfirman: ”neng endi golong-golongane Isun iku (kang kerono ngebelo) riko mesti musuhi wong-wong iku (nabi-nabi lan wong-wong mukmin)?” ngomongo wong-wong kang wes diweni ilmu:”Saktemene keelekan lan adzab dino iki ditibaaken kanggo wong-wong kang kafir”.

## 16:28

(Yoiku) wong-wong hang dipateni kambi poro malaikat njero keadaan kelakuan dzalim kanggo awake wong-wong iku dewek, terus wong-wong nyerah awake (kambi ngomong); “kene sepisan-pisan seng ono ngerjakaen paen-paen kejahatan”. (malaikat njawab): “ono, saktemene Alloh Moho ngeweruhi paran hang wes riko kerjakaen”.

## 16:29

Moko lebonono lawang-lawang neroko jahannam, riko kekal neng njerone. Dadi nemen elek panggonane wong-wong hang nyombongaken awake dewek iku.

## 16:30

Lan diomongno kambi wong-wong hang takwa: “paran hang wes didunaken kambi Pengeran riko?” wong-wong jawab: “(Alloh wes ngedunaken) keapikan”. Wong-wong hang ngelakoni apik neng dunyo iki oleh (balesan) hang apik. Lan saktemene kampung akhirat yoiku lebih apik lan iku seapik-apike papan kanggo wong hang takwa.

## 16:31

(Yoiku) suwargo ‘Adn hang wong-wong melbu neng njerone, mili neng ngisore banyu-banyu, neng njero suwargo iku wong-wong oleh sekabehe paen hang wong-wong kepinginaen. Cukup semene Alloh ngeweni balesan neng wong-wong hang takwa.

## 16:32

(Yoiku) wong-wong hang dimatikaen tepak keadaane apik kambi poro malaikat, kambi ngomong (neng wong-wong) : “Salaamun’alaikum, melbuo riko neng njero suwargo iku disebabaken paen hang wes riko lakoni”.

## 16:33

Seng ono kang di enten-enteni sakliane teko tekone poro malaikat neng wong-wong iku, utowo tekone perintahe Alloh. Sakwise kang wes dilakoni neng wong-wong kafir sakdurunge wong-wong iku. Lan Alloh seng nyikso wong-wong iku, tapi wong-wong iku kang tukang nyikso awake dewek.

## 16:34

Moko wong-wong iku ditibani adzab (akibat) kejahatan kang dilakoni kambi wong-wong iku, kambi wong-wong iku dikelilingi kambi adzab kang mesti wong-wong elok-elokaen.

## 16:35

Lan ngomongo neng wong-wong musyrik: “Kadung Alloh wes ngendaki, niscoyo wong-wong seng arep nyembah paran bawen sakliane Alloh, emboh kene emboh apak-apake kene, kambi seng ono pisan kene ngaramaken perkoro tonpo (idiNe)”. Mariwes kang dilakoni wong-wong sakdurunge wong-wong iku; dadi seng ono kewajiban dinggo poro rosul, sakliane teko nyampekaen (amanate Alloh) kang bener.

## 16:36

Saktemene, Kito (Alloh lan Malaikat) wes ngutus rosul dinggo poro umat (dinggo nglakokaen): “sembahen Alloh (tok) kambi adohono thaghut iku”. Dadi neng antarane umat iku ono wong-wong kang di weni petunjuk teko Alloh kambi ono pisan neng antarane wong-wong kang wes pasti kesesatan dinggo wong-wong iku. Dadi melakuo riko neng dunyo iki kambi perhatikno kelendi sakwise wong-wong kang wes ndustakaen (poro rosul).

## 16:37

Kadung riko kepengen mane wong-wong iku oleh petunjuk, dadi saktemene Alloh seng nguweni petunjuk neng wong kang disesataken, kambi sepisan wong-wong iku seng nduwe wong hang nolong.

## 16:38

Wong-wong iku sumpah demi Alloh dinggo sumpahe wong kang temen: ”Alloh seng kiro nangekaen wong kang mati”. Seng nutup kemungkinan Alloh arep nangekaen, tapi akeh-akehe menuso seng ono kang eroh.

## 16:39

Makne Alloh njelasaken neng wong-wong iku paran kang wong-wong omongaen, makne wong-wong kafir iku eroh kadong wong-wong iku wong-wong kang dusto (gubab).

## 16:40

Saktemene firmane Kito (Alloh lan Malaikat) neng perkoro kadung Kito (Alloh lan Malaikat) ngendaki, Kito (Alloh lan Malaikat) mong ngomong neng wong-wong: “kun (dadio)”, terus dadi.

## 16:41

Wong-wong kang hijroh kerono Alloh sakmareke wong-wong iku disikso, pasti Kito (Alloh lan Malaikat) arep nguweni papan (panggonan) hang apik dinggo wong-wong iku neng dunyo. Saktemene pahala neng akhirat yoiku lebeh gedi, kadong wong-wong iku eroh.

## 16:42

(yoiku) wong-wong kang sabar kambi mong taat neng Alloh bawen wong-wong iku bertawakkal.

## 16:43

Lan Kito (Alloh lan Malaikat) seng ngutus sakdurunge riko sakliane wong-wong lanang kang Kito (Alloh lan Malaikat) ngeweni wahyu dinggo wong-wong iku; dadi takono neng wong-wong kang nduwe pengetahuan kadong riko seng weruh.

## 16:44

Keterangan-keterangan (mukjizat) kambi kitab-kitab. Kambi Kito (Alloh lan Malaikat) dunaken neng riko Al-Qur’an, makne riko nerangaken neng umat menungso paran kang wes didunaken neng wong-wong iku kambi makne wong-wong iku mikir.

## 16:45

Dadi ono tah wong-wong kang nggawe kelicikan kang licik iku, ngeroso aman (teko bencana) dikelemaken Alloh neng bumi kambi wong-wong iku, utowo tekone adzab dinggo wong-wong iku teko papan (panggonan) kang seng diweruhi wong-wong iku.

## 16:46

Utowo Alloh meng adzab wong-wong iku pas wong-wong iku neng perjalanan, dadi wong-wong iku seng biso nolak (adzab iku).

## 16:47

Utowo Alloh meng adzab wong-wong iku terus-terusan (sampek ilang). Dadi saktemene Pengeran riko yoiku Moho Pengasih kambi Moho Penyayang.

## 16:48

Lan ono tah wong-wong seng merhatikaen sekabehe paran-paran hang wes diciptakaen Alloh kang bayangane bolak-balik nganan kambi ngiwo pas keadaan sujud neng Alloh, tapi wong-wong iku ngerendah diri?

## 16:49

Lan mong neng Alloh (tok) bersujud sekabehe paran hang ono neng langit lan kabeh makhluk hang merangkang neng bumi lan (pisan) poro malaikat, tapi wong-wong (malaikat) seng nyombongaen awak.

## 16:50

Wong-wong wedi Pengerane wong-wong hang neng nduwur wong-wong lan ngelakokaen paran hang diperintahaken (kambi wong-wong).

## 16:51

Lan Alloh berfirman: “ojo riko nyembah rong Pengeran; saktemene mong Alloh bawen Pengeran kang Moho Esa, dadi kudune neng Isun (tok) riko wedi”.

## 16:52

Lan paran kang di duweni Alloh sekabehane paran hang ono neng langit kambi bumi, mong dinggo Alloh ketaatan iku selawas-lawase. Dadi apuo riko takwa neng sakliane Alloh?

## 16:53

Lan kambi paran bawen nikmat hang ono neng riko, dadi mong teko Alloh (tekone), lan kadung riko keneng mudhorot, dadi mong neng Alloh riko njaluk tulung.

## 16:54

Terus kadong Alloh wes ngilangaen mudhorot iku teko riko, moro-moro separuh teko riko nyekutukaen Pengerane kambi (kang liyo).

## 16:55

Geningno wong-wong kafir ngingkari nikmat kang wes Kito (Alloh lan Malaikat) wekaen neng wong-wong kafir; dadi seneng-senengo riko. Mbesok riko arep ngeweruhi (akibate).

## 16:56

Wong-wong kafir nyediakaen dinggo poro berholo kang wong-wong kafir seng weroh (kekuasaane), separoh teko rizki kang wes Kito (Alloh lan Malaikat) wekaen neng wong-wong kafir. Demi Alloh, saktemene riko arep ditakoni masalah paran kang wes riko anakaen.

## 16:57

Lan wong-wong netepaen dinggo Alloh lare-lare wadon. Dadi Moho suci Alloh, terus dinggo wong-wong kafir iku dewek didemeni (yoiku lare-lare lanang).

## 16:58

Padahal kadong teko neng wong-wong kafir diweni kabar kambi (kelahiran) lare wadon, cemengo (abang ireng) raine, kambi yane nguwel temenanan.

## 16:59

Wong kafir nyengidakaen awake teko wong akeh, soale eleke kabar kang dimongaen neng wong kafir ono ta iku arep jogo kambi nanggung enyekan utowo arep ngubur neng jero lemah (orep-orep)? Saktemene, lebih elek paran kang wong kafir tetepaen.

## 16:60

Wong-wong kang heng iman neng keorepan akhirat, duwe sifat kang elek, kambi Alloh duwe sifat kang paling duwur; kambi Alloh-lah kang paling perkoso kambi paling bijaksono.

## 16:61

Lan kadung Gusti Alloh ngukum menungso kerono kedholimane niscaya seng arepe ditinggalaken neng muko bumi barang baen teko makhluk melata, tapi Gusti Alloh nanggung gawene wong kabeh sampek kang neng wektu kang ditentukaken, dadi kadung wes teko wektu (kang ditentuakaken) kanggo wong kabeh. seng kiro wong kabeh oleh ngunduraken barang kang sedilut kambi seng (kiro) dahulukaken (nyepetaen).

## 16:62

Kambi wong kabeh netepaken kanggo Gusti Alloh paran kang sekabehane wong dewek bangkel kambi ilat wong iki kabeh ngucapaken kedustaan yoiku kadung saktemene wong kabeh kanga arep oleh keapikan. seng ono keraguan kadung neroko kanggo wong kabeh kambi saktemene wong kabeh secepete dilebokakaen (neng jerone).

## 16:63

Demi Alloh saktemene Kito (Alloh lan Malaikat) wes ngutus rosul enggo umat –umat sakdurunge riko (Muhammad), tapi setan dadeaken umat-umat iku mandang apik kelakuan wong kabeh (kang elek), sehinggo setan dadi pemimpin wong kabeh neng dino iku kambi dinggo wong kabeh adzabe kang amat perih.

## 16:64

Lan Kito (Alloh lan Malaikat) seng mudunaken kanggo riko (Muhammad) Al-Kitab (Al-Qur’an) iki, sakliyane makne riko biso njelasaken neng wong kabeh paran kang wong kabeh selisihaken iku, kambi dadi petunjuk kambi rahmate kanggo kaum kang beriman.

## 16:65

Lan Gusti Alloh mudunaken teko langit banyu (udan) kambi bareng banyu iku diorepaken bumi sakwise mati. saktemene kang gedigu iku bener-bener oleh tondo-tondo kebesarane (Pengeran) kanggo wong-wong kang ngerungokaken (pelajaran).

## 16:66

Lan saktemene, neng kewan ternak bener-bener ono pelajaran kanggo riko. Kito (Alloh lan Malaikat) nguweni ombenan teko paran kang ono neng njero wetenge (koyok) susu kang rijig antarane tai kambi getih, kang gampang di eleg kanggo wong-wong kang ngombe.

## 16:67

Lan teko buah kurmo kambi anggur, riko nggawe ombenan kang mabukaken kambi rezeki kang apik. saktemen podo kang gedigu bener-bener kang oleh tondo (kebesarane Gusti Alloh) kanggo wong kang mikir.

## 16:68

Lan Pengeran riko ngilhamaken kanggo Tawon :”gaweo sarang-sarang neng bukit-bukit, neng uwit-uwit kayu, kambi neng panggonan-panggonan kang digawe menungso”.

## 16:69

Seteruse mangan teko tiap-tiap (macem) buah-buahan kambi lakonono dalan Pengeran kang wes digampangaken (kanggo riko). teko weteng Tawon iku metu ombenan (madu) kang macem-macem wernone reng njerone oleh obat kang nyembuhakaen kanggo menungso. saktemene hang gedigu iku bener-bener oleh tondo (kebesaran Pengeran) kanggo wong-wong kang mikir.

## 16:70

Gusti Alloh nyiptakaken riko, seteruse diwafataken riko kambi diantarane riko ono kang dibalekaen neng umur kang lemah(pikun), makne wong iku seng weroh barang kang wes diweruhi. Saktemene Gusti Alloh Moho ngeweruhi maneng Moho kuoso.

## 16:71

Kambi Gusti Alloh ngelebihi separone riko teko separo kang liyo neng jero hal rezeki, tapi wong-wong kang dilebihaken (rezekine iku) seng gelem nguweni rezeki wong kabeh neng babu –babu kang wong kabeh duweni, mane wong kabeh podo (ngerasakaken) rezeki iku, dadi kelendi wong kabeh ngikari nikmate Gusti Alloh?

## 16:72

Lan Gusti Alloh ndadikaken kanggo riko rabi (pasangan) teko jenis riko dewek lan ndadikaken kanggo riko lare-lare lan putu-putu teko rabi riko, kambi nguweni rezeki teko kang apik-apik. dadi kelendi wong kabeh iman neng kang batil kambi ngingkari nikmate Alloh?

## 16:73

Lan wong kabeh nyembah selaine Gusti Alloh, barang kang seng oleh diuweni rezeki wong kabeh masio iku sitik teko langit kambi bumi, kambi seng kuoso (juane).

## 16:74

Dadi ojo riko ngadakaken sekutuan kanggo Gusti Alloh. saktemene Gusti Alloh weroh, kadung riko seng weroh.

## 16:75

Gusti Alloh nggawe umpomokaken kambi wong dibudakaken kang diduweni kang seng oleh ngelakoni neng barang kambi wong kang Kito (Alloh lan Malaikat) diuweni rezeki kang apik, terus wong iku mbiyayai separoh teko rezeki iku, secoro sengedan kambi secoro terang-terangan, ono wong kabeh kang podo? Sekabehane puji mong kanggo Gusti Alloh, taping kakehen wong kabeh seng ono kang weroh.

## 16:76

Lan Gusti Alloh nggawe (pisan) umpomone; loro wong lanang kang dewek bisu, seng oleh nggawe barang kambi wong iku dadi beban neng tanggungane, neng endi baen wong iku dikongkon oleh tanggungan iku, wong iku seng oleh nekokaken suatu keapikan. podo kambi wong iku kambi wong kang ngonkon ngawe keadilan, kambi wing iku ono pisan neng dhuwure dalan kang kenceng?

## 16:77

Kambi sakduene Gusti Alloh sekabehane paran kang disengedaken neng lanit kambi neng bumi. Seng iku kedadeane kiamat iku selaine koyo seketip moto utowo lebih cepet (maning). Saktemene Gusti Alloh Moho kuoso neng jero sekabehane barang.

## 16:78

Kambi Gusti Alloh metu haken riko teko wetengen mak riko neng jero keadaan iki kang seng ngeweruhi barang, kambi wong iku kambi nguweni riko kerunguan, penglihatan kambi ati, mane riko syukur.

## 16:79

Seng ono wong kabeh mratehaken manuk-manuk kang digampangaken miber neng angkasa bebas. Seng ono kang nahan selaine teko gudti Alloh .saktemene podo kang gedigu iku bener-bener oleh tondo-tondo (kebesarane Pengeran ) kanggo wong-wong kang iman .

## 16:80

Kambi Gusti Alloh ndadikaken kanggo riko umah-umah kanggo panggonan orep kambi wong iku ndadikaken kanggo riko umah-umah (kemah-kemah) teko kulite kewan ternak kang riko ngeroso enteng (nggowo) neng wektu riko mlaku kambi wektu riko manggon kambi (ndadikaken pisan) teko wulune mendo, wulune unto kambi wulune wedus, alat-alate rumah tonggo kambi emas-emasan (kang riko gawe) sampek wektu kang tetep.

## 16:81

Kambi Gusti Alloh ndadikaken kanggo riko panggonan kanggo ngelindungi teko parang kang wes wong iku ciptakaken, kambi wong iku ndadikaken kanggo riko panggonan-panggonan orep neng gunung-guning kambi riko kabeh ndadikaken kanggo riko kelkambi kang ngerawati teko panas kambi kelkambi (kelkambi wesi) kag ngerawati riko teko peperangan. Gedigu kadung Gusti Alloh nyempurnakaken nikmate neng duwur myane riko nyerahno awak (kanggo riko).

## 16:82

Kadung riko kabeh tetep malingaken, dadi saktemene kewajiban kang dibebanaken ng atase riko (Muhammad SAW) dienggo nyampekaken (amanate Gusti Alloh) kambi padang.

## 16:83

Riko kabeh ngeweruhi nikmate Alloh, seteruse riko kabeh ngingkari kambi wakeh riko kabeh kang wong-wong kafir.

## 16:84

Kambi (ingeten) arep dino (pas) kene mbangkitaken teko tiap tiap umat wong saksine(rosul), seteruse seng diizinaken kanggo wong-wong kang kafir (nggawe mbelo awak) kambi seng (pisan) riko kabeh seng oleh njaluk sepuro.

## 16:85

Kambi kadung wong-wong dolim wes nyaksikaken azab dadi seng ono dientengaken azab kanggo wong kabeh kambi seng pisan riko kabeh diuweni kekuwatan.

## 16:86

Lan kadung ono uwong uwong kang nyekutukaken (Alloh)ndeleng golongan wong musyrik, wong wong iku ngomong: “duh Gusti kene wong wong iku yaiku golongan golongan kene kang nyulungi kene nyembah selain ndiko”. Terus golongan golongan wong iku ngomonng ning wong wong iku: “saktemene riko temenan wong wong kang dusta.”

## 16:87

Lan wong wong iku nyatakaken ketundukane neng Gusti Alloh ning dino iku lan ilang teko wong wong iku paen kang selalu diandalaken.

## 16:88

Wong wong kang kapir lan ngalangi (menungso) teko dalan Gusti Alloh, kene nambhaken kanggo wong wong sikso ning duwure siksaan disebabaken wong wong iku mesti ngelakokaken kerusakan.

## 16:89

(Lan engeto) arep ono dino (pasiku) kene nangikaken tiap tiap umat sak uwong saksi teko wong wong iku dewek, lan kene tekokaken riko (Muhammad) didadekaken saksi teko kabeh umat menungso. Lan kene mudunaken kanggo riko Al-Kitab (Al-Qur’an) kanggo jelasaken kabeh lan pitulung lan rahmat lan kabar nyenengaken kanggo wong wong kang pasrah.

## 16:90

Saktemene Gusti Alloh ngongkon (riko) ngelakokaken coro kang adil lan ngelkaoni keapikan, nguweni kanggo seduluran, lan Gusti Alloh ngelarang teko kelakuan keji, kemungkaran, lan muusuhan. Gusti Alloh nguweni pengajaran kanggo riko supoyo riko oleh juwut pelajarane.

## 16:91

Lan tepatono perjanjian kambi Gusti Alloh kadong riko janji lan ojo riko ngewurungaken sumpah sumpah (riko) iku. Sakwise nguwataken, tapi riko wes ndadekaken Gusti Alloh saksi riko (kanggo sumpah sumpah iku). saktemene Alloh ngeweruhi paran kang riko lakoni.

## 16:92

Lan ojo riko koyo wong wadon kang ngurangi bolak e kang wes di tenun kuwat, dadi ajur maning, riko ndadekaken sumpah (janjian) riko kanggo barang ngapusi ning antaran riko, disebabaken onone sijine golongan kang lebih akeh teko golongan laine. Saktemene Gusti Alloh mong nguji riko kambi hal iku. Lan saktemene ning dino kiamat arep dijelasaken kanggo riko paen kang bnegen riko tokaraken iku.

## 16:93

Lan kadong Gusti Alloh menghendaki, moko Gusti Alloh dadekaken rio siji umat (baen), tapi Gusti Alloh nyesataken sopo kang dikehendaki lan nguweni petunjuk kanggo sopo kang dikehendaki. Lan saktemene riko arep ditakoni paen kang wes riko lakoni.

## 16:94

Lan ojo riko dadekaken sumpah sumpah riko kanggo barang ngapusi diantaran riko kang nyebabaken kepelesete sikil (riko), sakwise kukuh tegake, lan riko rasakaken kemelaratan (ring dunnyo) kerono riko ngalangi (menungso teko dalan Gusti Alloh: lan kanggo riko adzab kang gedi.

## 16:95

Lan ojo riko ngoper perjanjian riko kambi Gusti Alloh kambi rego kang (murah), saktemene paen kang ono ning samping Gusti Alloh, iku kang lebih apik kanggo riko kadong riko ngerteni.

## 16:96

Paen kang ning samping riko iku arep ilang lan, paen kang paen kang ono ning sampinge Gusti Alloh ku kekal. Lan saktemene kene kabeh arep nguweni balesan kango wong wong kang sabar kambi pahala kang lebih apik teko paen kang wes wong wong iku lakoni.

## 16:97

Sopo baen kang ngelakoni amal sholeh nggo wong lanang emboh wong wadon kang neng jerone ono keimanan, moko saktemene arep kene weni kanggo wong wong iku orep kang apik lan saktemene arep kene weni balesan kanggo wong wong iku kambi pahala kang lebih apik teko paen paen kang wong wong iku lakokaken.

## 16:98

Kadong riko moco Al-Qur’an kudune riko njaluk perlindungan neng Alloh teko setang setan

## 16:99

Saktemene setan-setan iku seng ono kekuasaan reng dhuwure wong-wong kang beriman lan bertawakal neng Gusti Alloh

## 16:100

Saktemene kekuasaane (setan) mong ono reng wong-wong kang njuwut dadi pemimpin lan wong-wong nyekutukaken reng Alloh.

## 16:101

Kambi kadung kene deleh ayat reng papan ayat kang lain kanggo ngantine padahal Gusti Alloh lebih ngeweruhi paran kang dimudunaken, wong-wong iku ngomong; ”saktemene riko iku wong-wong kang gawe-gawe baen”.padahal keakehen teko riko iku seng ana kang eruh.

## 16:102

Ngomongo: “ruhul kudus (Jibril) ngedunaken Al-Qur’an iku teko Gustine kang bener, enggo ngencengaen (atine) wong-wong kang uwes beriman, lan ndadikaen pitunjuk kambi kabar nyenengaken kanggo wong-wong kang pasrah (neng Gusti Alloh)”.

## 16:103

Lan saktemene kene ngeweruhi wong-wong iku ngomong: ”saktemene Al-Qur’an iku diajaraken teko menungso kanggone (Muhammad)”. Padahal boso uwong kang wong-wong iku tuduhaken (bohwo) Muhammad belajar kanggo boso ‘ajam, tapi Al-Qur’an yoiku teko boso arab kang terang.

## 16:104

Saktemene wong-wong kang seng iman reng ayat-ayat Gusti Alloh (Al-Qur’an) Gusti Alloh seng arep nguweni pitulung kanggo wong-wong iku kambi kanggo wong-wong iku mau azab kang perih.

## 16:105

Saktemene hang ngono-ngonokaen gubaban, mong wong-wong hang seng iman kambi ayat-ayat Alloh, kambi wong-wong iku wong-wong pendusta.

## 16:106

Sopo bawen hang kafir kambi Alloh sakmarine wong iku beriman (wong iku oleh kemurkaan Alloh), sakliane wong kang di pokso kafir padahal atine tetep tenang neng beriman (wong iku seng duso), taping wong hang ngewerokaen dodone enggo kekafiran, dadi kemurkaan Alloh nibani kambi kanggone adzab hang gedi.

## 16:107

Hang sakwise iku disebabaken kerono saktemene wong-wong ndemeni keorepan neng dunyo lebih teko akhirat, kambi saktemene Alloh seng nguweni pitunjuk kambi kaum kang kafir.

## 16:108

Wong-wong ikulah wong-wong kang ati, kerunguane kambi tuliane wes di sereg mati oleh Alloh, kambi wong-wong kang lali.

## 16:109

Pastine wong-wong neng akhirat engko yoiku wong-wong kang rugi.

## 16:110

Kambi saktemene Pengeran riko (ngelindungi) kanggo wong-wong kang hijroh sakwise nderito musibah, marek iku wong-wong berjihan kambi sabar; saktemene Pengeran riko sakwise iku bener-bener Moho pengampun kambi Moho penyayang.

## 16:111

(Ingeto) laen dino (pas) tiap-tiap awak teko enggo mbelo awake dewek kambi kanggo tiap-tiap awak disempurnakaen (balesan) paran hang wes dilakokaen, taping wong-wong seng di sikso (dirugikaen).

## 16:112

Kambi Alloh wes nggawe perumpamaan (kambi) negoro hang bengene aman kambi tentrem, rezekine teko kanggone sak embrek teko panggonan, taping (masyarakat)e ngingkari nikmat-nikmat Alloh; kerono iku Alloh ngrasakaen kambi wong-wong anggonan keeloman kambi kewedenan, disebabaken paran hang mesti wong-wong lakoni.

## 16:113

Kambi saktemene wes teko kanggo wong-wong siji rosul teko wong-wong iku dewek, taping wong-wong ndustakaen; kerono iku wong-wong diilangaken adzab kambi wong-wong yoiku wong-wong kang zolim.

## 16:114

Dadi mangano kang halal kambi apik teko rezki hang wes diweni Gusti Alloh kanggo riko; kambi syukurono nikmat Alloh, kadung mong kambi Alloh bawen nyembah.

## 16:115

Saktemene Gusti Alloh mong ngeharamaken siro kabeh (mangan) byatang, getih, daging celeng kambi paran byawen kang di beleh nganggo nyebut aran sak liyani Gusti Alloh, taping sopo wong kang mokso mangan nng barang mau seng nyikso kambi seng ngelewati wates, dadi saktemene Gusti Alloh iku Moho ngapuro kambi Moho welas.

## 16:116

Lan ojo siro kabeh ngomongaken mareng paran byawen kang diungkit-ungkit kambi ilat siro secoro dusto “iki halal kambi iki harom”, kanggo ngonoaken kegubaban maring Gusti Alloh. Saktemene wong-wong kang ngonoaken kegubaban maring Alloh iku seng untung.

## 16:117

(Yoiku) kesenengan kang sitik, kambi kanggo riko kabeh adzab kang perih.

## 16:118

Kambi nkanggo wong-wong Yahudi, kene kabeh ngeharamaken paran kang wes kene kabeh ceritakaken bengen neng riko. kambi kene kabeh seng nganiaya riko kabeh, arepe taping riko kabeh kang nganiaya riko dewek.

## 16:119

Sakteruse, saktemene Pengeran iku (ngampuni) wong-wong kang ngelakoni kesalahan kerana kebuduanne, sakteruse riko kabeh taubat sakmareke iku kambi betulaken (awake); saktemene Pengeran sakwise iku bener –bener maha pengampun maning maha penyayang.

## 16:120

Saktemene Ibrohim yaiku wong kang beriman kang oleh dadekaken teladan maning oatuh neng Gusti Alloh kambi hanif;kambi sakpisan duduk wong iku kang masuk wong-wong kang nyekutukaken (Pengeran).

## 16:121

(Maning) kang nyukuri nikmat-nikmate Alloh, Alloh wes milih kambi nunjukaken neng dalan kang kenceng.

## 16:122

Kambi kene kabeh nguweni reng kene keapikan neng dunyo.kambi saktemene wong iku neng akhirat bener-bener masuk wong-wong kang sholeh.

## 16:123

Sakteruse kene wahyune reng (Muhammad): ”miluo agamane Ibrohim wong kang hanif.” Kambi duduk wong iku kang nyekutukaken Pengeran.

## 16:124

Saktemene diwajibaken (ngormati)dino sabtu neng wong-wong (Yahudi) kang berselisih neng riko kambi saktemene Pengeran bener-bener arep nuweni keputusan neng antarane riko kabeh neng dino kiamat ngadep paran kang wes riko kabeh selisihaken iku.

## 16:125

Nyeruo (menungso) neng dalan Pengeran kambi nikmat kambi pelajaran kang apik kambi bantah riko kabeh kambi cara kang apik. saktemene Pengeran yaikukang lebih ngeweruhi tentang sapa kang sesat teko dalane kambi wong iku kang lebih ngeweruhi wong-wong kang oleh petunjuk.

## 16:126

Kambi kadung riko nguweni balesan, dadi balaseane amabi balesan kang podo kambi siksaan kang ditimpakaken nang riko. taping kadung riko sabar, saktemene kang lebih apik kanggo wong-wong kang sabar

## 16:127

Sabarro (riko Muhammad)kambi seng ono kesabaran iku selaine kambi pertolongane Gusti Alloh kambi ojo riko nelongso atine ngadepi (kekafiran) riko kabeh kambi ojo riko nyempitaken dada ngadepi paran kang riko kabeh ngapusi .

## 16:128

Saktemene Gusti Alloh kambi wong-wong kang bertakwa kambi wong-wong kang ngawe keapikan.

## 17:1

Moho suci Gusti Alloh, kang wes ngelakokaken hambane nong swiji bengi teko al-masjidil haram hinggo masjidil aqsho kang wes Kito berkahi sekelilinge [^455] supoyo Kito ngatokaken sebagiane tondo-tondo (keagungane) Kito. Saktemene Iyane (pengeran) iku moho ngerungokaken ugo moho deleng.

[^455]: Maksude: al-Masjidil Aqsho lan daerah-daerah sekitare oleh berkat teko Gusti Alloh kelawan didunaken nabi-nabi reng negeri iku lan subur tanahe.

## 17:2

Lan Kito nguweni nang Nabi Musa as kitab (Taurot) lan Kito dadekaken kitab Taurot iku pituduh kanggo Bani Isroil (kelawan firman) ojo sampek siro dadekan hang nolong sak liyane isun.

## 17:3

(Yoiku) anak putau teko wong-wong kang Kito gowo bareng-bareng Nuh. Sak temene Iyane (Nuh) iku kawulone (Gusti Alloh) kang akeh syukure. Lan pasti siro nyombongaken awak kambi kesombongan kang gedi.

## 17:4

Lan wes Kito tetepaken nang Bani Isroil nong jerok kitab iku: “ saktemene siro arep nggawe kerusakan nong duwur bumai iki ping pindo [^456] . Lan pasti siro nyombongaken awak kambi kesombongan kang gedi.

[^456]: Kang dikarepaken kambi nggawe kerusakan ping pindo yoiku kawitan nentang hukum Taurot, mateni Nabi Syu’ya lan ngerangkeng Armia lan kang keloro mateni Nabi Zakaria, lan arep mateni Nabi Isa as. Akibat kelakuane iku Yerusalem diajuraken (Al-Maraghi)

## 17:5

Mongko kadung teko wayah ukuman kanggo (kejahatan) kawitan teko keloro (kejahatan) iku. Kito nekakaken nong siro kawulo-kawulo Kito kang duwe kekuatan kang gedi, terus wong wong iku mau gawe ontran-ontran nong kampung-kampung. Gedigu iku ketetepan kang pasti kelaksan.

## 17:6

Terus Kito nguweni nang siro giliran kanggo ngalahaken wong-wong iku maning lan Kito mbantu siro kelawan bondo kasugihan lan anak-anak lan Kito dadekan sirok kumpulan wong kang lebih akeh.

## 17:7

Kadung siro gawe apik (berarti) siro nggawe apik nang awak siro dewek lan kadung siro tambeng (jahat), mongko (tambenge) iku kanggo awak siro dewek. Lan kadung teko wayah ukuman kanggo (kejahatan) kang keloro, (Kito tekokaken wong-wong liyo) enggo metengaken rai-raine siro lan wong-wong iku melebu nong jero masjid, koyo melebune musuh-musuh siro nong masjid ning ambal kawitane lan enggo ngancuraken sak entek-enteke paran baen kang iyane kuwasani.

## 17:8

Mugo-mugo baen Pengeran iro arep ngelimpahaken rahmate nang siro; lan sekirane siro balik nang (duroko) temenan Kito balik maning (nyekso siro) lan Kito dadekaken neroko jahanam kerangkeng kanggo wong-wong kang heng iman.

## 17:9

Saktemene Al-Qur’an iki nguweni pituduh nong (dalan) kang seru kenceng lan nguweni khabar kang nyenengaken nong wong-wong mu’min kang ngelakoni amal soleh (pegawean kang apik) sakbenere kanggo wong-womg iku ono ganjaran kang gedi.

## 17:10

Lan saktemene wong-wong kang heng iman nong keuripan akhirat, Kito caweskan kanggo wong iku mau sekso kang loro utowo perih.

## 17:11

Lan menungso dungo keelekan koyo iyane dungo nang keapikan. Lan menungso iku sifate kesusuan.

## 17:12

Lan Kito dadekaken wengi lan raino iku rong tondo, terus Kito busek tondone wengi lan Kito dadekaken tondone raino iku padang, supoyo siro golek karunia (rizki) teko Pengeran iro, lan supoyo siro weruh itungane tahun-tahun lan perhitungan. Lan kabeh mau wes Kito terangno kelawan jelas.

## 17:13

Lan saben-seben wong iku wesKKito tetepaken amal penggaweane (koyo tetepe kalung) nong gulune. Lan Kito ethokaken kanggo iyane reng dino kiamat siji kitab kang ditemoni kebuka.

## 17:14

“Woconen kitab iro, cukup awak iro dhewek kang dadi penghisab (pengetung) nong awak iro”.

## 17:15

Sopobaen kang ngelakoni podo kambi pituduh hidayahe (Gusti Alloh), mongko saktemene iyane ngelakoni gedigu enggo (keselametane) awake dhewek, lan sopobaen kang sesat (kesasar) mongko saktemene iyane nyasaraken kanggo (rugine) awake dhewek. Lan wong kang kedosan sing biso nggowo dosane wong liyan, lan Kito oseng arep nyekso sedurunge Kito ngutus Rosul (wong kang diutus).

## 17:16

Lan kadung Kito arep ngancuraken siji negeri, mongko Kito merentah nang wong kang urip mewah reng negeri kono(supoyo naati Gusti Alloh) taping wong-wong iku ngelakoni kedurokoan nong negeri iku, mongko uwes sepantese kelakon nong iyane unen-unen (ketentuane Kito), terus Kito ancuraken negeri iku sa’ancur-ancure (ancur lebur).

## 17:17

Lan pirang-pirang akehe kaum sakwise Nabi Nuh as wes Kito ancuraken. Lan cukupo Pengeran iro moho weruh tur moho nakseni duso kawulo-kawulone.

## 17:18

Sopo baen ngepingini keuripan saiki (bongso dunyo), mongko Kito cepetaken kanggo iyane ning dunyo iku paran kang Kito kehendaki kanggo wong kang Kito kehendaki, lan Kito gawekaken kanggo iyane neroko jahanam, iyane melebu merono keadane celo lan keusir.

## 17:19

Lan sopo baen kang kepingin keuripan akherat lan ngoyo nuju arah iku kelawan saktemen-temene sedeng iyane iku mu’min, mongko wong-wong iku wong-wong kang ushane diwalesi kelawan keapikan.

## 17:20

Nong saben-saben golongan mboh iku golongan iki utowo golongan iku [^457] Kito nguweni bantuan teko kemurahane Gusti Pengeran iro. Lan kemurahane Pengeran iro heng biso dialangi.

[^457]: Kang dikarepaken “mboh golongan iki utowo golongan iku” yoiku wong-wong kang disebut nong ayat 18 lan 19 ring duwur.

## 17:21

Delengen kelendai Kito lebihaken sebagian teko wong-wong nong sebagian (wong liyane). Lan pasti keuripan akhirat lebih duwur tingkatane lan lebih gedi utamane (kelebihane).

## 17:22

Ojo siro nganakaken Pengeran kang liyan disamping Gusti Alloh, supyo siro sing dadi celo (elek) lan heng ditinggalaken (Gusti Alloh).

## 17:23

Lan Pengeran iro wes merentahaken supoyo siro heng nyembah sak liyane Iyane lan kudune siro nggawe apik nong emak bapake kelawan sak apik-apike. Kadung salah sijine nong antarane karone utowo karo-karone sampek gadug umur dowo mage iro rawati, mongko ojo sepisan-pisan ngomong nong wong tuwek lorone iro ngomong “ah” lan ojo siro mbentak karone lan ngomongo siro nang karone omongan kang mulyo. [^458]

[^458]: Ngucapaken omongan “ah” nong wong tuwek heng diulihaken kambi agomo, paran maning ngucap omongan-omongan utowo memperlakukan wong tuweke kelawan lebih kasar ketimbang gedigu mau.

## 17:24

Lan pengisorno awak iro nong wong tuwek iro karo kambi wegno roso welas lan ngucapo (ndungo’ o) siro “hei Pengeran isun! welasono wong tuwek loro koyo iyane wes ndidik isun nong waktu mage cilik”.

## 17:25

Pengeran iro lebih weruh paran kang ono ring atine siro, kadung siro iku wong-wong kang apik, mongko saktemene Iyane iku maha nyepuro nang wong-wong kang taubat.

## 17:26

Lan nguwenono siro ha’e nang keluargo-keluargo kang parek, nang wong miskin lan wong kang mage ono reng dalanan; lan ojo siro nyembur-nyemburaken peces siro nganggo coro boros.

## 17:27

Saktemene wong kang podo boros iku sedulure syetan lan syetan iku pol ingkare nong Pengeran

## 17:28

Lan kadung siro melengos teko wong-wong enggo oleh rohmate Pengeran kang siro arepaken, mongko ngomongo siro nong wong mau kelawan omongan kang pantes. [^459]

[^459]: Maksude kadung siro sing biso ngelakoni perintahe Gusti Alloh koyo kang wes disebutaken ring ayat 26, mongko ngomongo nang wong-wong iku omongan kang apik supoyo wong-wong mau heng kecewa lantaran wong-wong mau heng oleh bantuan teko siro. Kadung gedigu usahao siro kanggo ulihe rizki (rahmat) teko pengeran siro. Sehinggo siro biso nguweni wong-wong mau piro-piro hake.

## 17:29

Lan ojo sampek siro ndadekan tangan iro keserimped nang guluniro lan ojo ugo siro keseron njeberaken [^460]  kerono iku siro dadi kecelo lan dadi getun.

[^460]: Maksude, ojo siro keseron kumed, lan ojo ugo keseron awean

## 17:30

Saktemenane Pengeran iro njebaraken rizkine nang sopo baen kang Iyane karepaken lan ugo nyiutaken; saktemenane Iyane maha weruh lan moho nakseni nong kawulo-kawulone.

## 17:31

Lan ojo sampe siro mateni anak-anak iro kerono wedi melarat. Isun iki kang nguweni rizki nong anak-anak iro lan ugo nong siro. Saktemene mateni anak iku kelebu duso kang gedi.

## 17:32

Lan ojo siro mareki zina; saktemene zina iku siji laku kang kotor lan siji dalan kang elek.

## 17:33

Lan ojo siro mateni awak kang diharamaken Gusti Alloh, kejobo kelawan (alasan) kang bener. Lan sopo baen dipateni nggo coro dzalim, mongko Kito wes nguweni kuoso [^461] )nong ahli warise, tapeng ojo o ahli waris iku ngeliwati wates nong matenine. Saktemene iyane iku wong kang oleh pitulung.

[^461]: Maksude: kuoso neng kene yoiku perihal ahli waris kang dipateni utowo wong kang diwekasi kuoso nuntut ukuman qishosh utowo nompo diat (dendo). Delengen surat al-Baqarah (2) ayat 178 not. 111, surat an-Nisa’ (4)ayat 92 not 335.

## 17:34

Lan siro ojo mareki bondone lare atim kejobo nganggo coro kang lebih apik (ono manfaate) sampek iyane wes gedi lan bayaren janji iro, saktemene janji iku pasti dijaluk tanggung jawabe.

## 17:35

Lan sempurnakno takeran kadung siro naker, lan nimbango nggo timbangan kang bener. Gediku iku lebih utomo (kanggoniro)lan lebih apik akibate.

## 17:36

Lan siro ojo milu paran kang siro heng duwe ilmune nang dikonan. Saktemene pengrungu, keweruhan lan ati, kabeh iku arep dijaluk pertanggung jawabane.

## 17:37

Lan siro ojo melaku nong duwure bumi iki kambi anggak (ladak), kerono saktemene siro blas heng biso nembus bumi, lan siro blas heng gadug nong duwure gunung.

## 17:38

Kabeh iku [^462]  jahate seru dibangkeli reng ngarepe Pengeraniro.

[^462]: Maksude: kabeh larangan kang disebutaken ono reng ayat-ayat 22, 23,26, 29, 31, 32, 33, 34, 36 lan 37 surat iki.

## 17:39

Gedigu sebagian hikmah kang diwahyuaken Pengeran nong siro (Muhammad), lan siro ojo ngonokaken Pengeran kang liyan di samping Allah, kang nyebabaken siro diuncalaken nang jero neroko nong keadaan kang dicelo ugo diadohaken (teko rahmate Allah).

## 17:40

Mongko opo pantes Pengeran milihaken kanggo siro anak-anak lanang-lanang, sedeng Iyane dewek njumput anak-anak wadon reng antarane malaikat?. Saktemene siro bener-bener ngomong omongan-omongan kan gedi (dosane).

## 17:41

Lan saktemene nong jerone Al-Qur’an iki Kito wes mbolan-mbaleni (weden-weden), supoyo wong-wong terus eling. Lan weweden kang dibolan-baleni iku heng ono liyo mung nggawe tambah melayu (teko kebeneran).

## 17:42

Ngomongo (Muhammad): “ kadung ono kambi Gusti Alloh iku ono pengeran-pengeran koyo kang uwong-uwong omongaken, masti Pengeran-pengeran iku golet dalan nong Pengeran kang duwe Arsy.

## 17:43

Moho suci lan moho duwur Iyane teko paran kang uwong-uwong omongaken kelawan keduwuran kang segedi-gedine.

## 17:44

Langit kang pitu, bumi lan kabeh kang ono reng jerone tasbih nong Allah, lan heng ono siji baen kejobo tasbih kelawan muji Iyane, taping siro kabeh heng ngerti tasbihe iyan-iyane. Saktemene Iyane (Allah) moho nyantuni ugo moho ngampuni.

## 17:45

Lan kadung siro moco Al-Qur’an pesti Kito nganakaken antarane siro lan wong-wong kang heng iman nang keuripan akhirat, siji tembok kang nutup.

## 17:46

Lan Kito nganakaken tutup nong ati iyane-iyane, lan sumpel nong kuping iyane-iyane, supoyo wong iku mau hing biso mahami. Lan kadung siro nyebut Pengeran iro thok no ring Al-Qur’an pesti iyane-iyane melengos nong mburi kerono bangkele.

## 17:47

Kito lebih weruh tujuane ngerungokaken (Al-Qur’an) waktu iyane ngerungokaken (woconan siro), lan waktu iyan-iyane bisik-bisik (yoiku) naliko wong dzolim iku ngomong: “siro kabeh heng ono liyo kejobo mong milu kambi wong lanang kang keneng sihir”

## 17:48

Delengen kelendi iyan-iyane nggawe pirang-pirang umpomo nong siro (Muhammad); kerono iku iyan-iyane dadi kesasar lan heng biso maning nemokaken dalan (kang bener).

## 17:49

Lan iyan-iyane podo ngomong (takon): “Apuo kadung Kito wes dadi belung lan barang-barang kang ajur. Opo bener-bener isun kabeh ditangekaken maning koyo mahluk kang anyar?”

## 17:50

Ngomongo (Muhammad): “dadio siro kabeh watu utowo wesi.

## 17:51

Utowo siji mahluk teko mahluk kang heng mungkin (urip) coro pikiran iro”. Mongko iyan-iyane arep takon “sopo kang arep nguripaken isun kabeh maning?” jawabo (nganggo omongan): “kang wes nggawe siro ning awal kawitan”. Terus iyan-iyane arep ningel-ningelaken ndase nong siro lan ngomong: “kapan iku kiamat (arep kedadean)?” Ngomongo: “Mugo-mugo baen waktu ditangekaken iku parek”.

## 17:52

Yoiku nong dino Iyane nyeluk siro terus siro gelem kambi muji Iyane lan siro ngiro, saktemene heng manggon (nong jero kuburan) kejobo mung sedilut.

## 17:53

Lan ngomongo siro ning kawulo-kawulon isun: “kudune iyan-iyane ngucap omongan kang lebih apik (bener). Saktemene syetan iku munculaken padu-paduan nong antarane iyan-iyane. Saktemene syetan iku musuh kang nyoto kanggo menungso.

## 17:54

Pengeran iro (Muhammad) lebih weru nong masalahiro. Iyane arep nguweni rahmat nang siro kadung Iyane karep lan Iyane arep nyikso siro kadung iyane karep. Lan Kito heng ngutus iro kanggo dadi penjogo iya-iyane.

## 17:55

Lan pengeran iro lebih weruh sopo kang (ono) nong langit dan nong bumi. Lan saktemene Kito wes ngelebihaken sebagian nabi-nabi nong sebagian (kang liyo), lan Kito nguweni kitab zabur (nong Nabi Dawud as).

## 17:56

Ngomongo (Muhammad): “Nyeluko nong iyan-iyane kang siro anggep (pengeran) [^463] sakliyane Allah, mongko iya-iyane heng arep duwe kuwoso kanggo ngilangi belahine iro lan ugo heng biso ngelih belai iku.

[^463]: Paran kang diomongaken iyan-iyane pengeran iku beraholo, molaikat, jin lan liyan-liyane

## 17:57

Wong-wong (Pengeran-pengeran) kang iyan-iyane celuk iku, iyan-iyane dewek (Pengeran-pengeran) golek dalan nong pengeran [^464]  sopo nong antarane wong-wong iku kang lebih parek (nang Gusti Alloh) lan ngarepaken rohmate lan wedi nong siksane; saktemene sekso Pengeran iro iku siji kang (kudu) diwedeni.

[^464]: Maksude: Nabi Isa a.s, poro molaikat lan Uzair kang iyan-iyane sembah iku ngongkon lan golek dalan kang marekaken awake nong Gusti Alloh.

## 17:58

Heng ono siji negoro (kang penduduke kurang ajar), kejobo Kito ancuraken (pateni) sedurunge dino kiamat, utowo Kito sikso (penduduke) kelawan sikso kang seru antere. Gediku iku wes ketulis nong jero kitab (Lauh Mahfuzh).

## 17:59

Lan heng ono kang ngalangi Kito ngirimaken (nong siro) tenger-tengere (kuwasane Kito), kejobo kerono tenger-tenger iku wes diapus (heng dipercoyo) kambi wongo-wong bengene. [^465]  Lan Kito wes nguweni nong kaum Tsamud unto wadon ikau (hang dadi mu’jizat) hang biso dideleng, taping iyan-iyane (nganioyo) ngeloroni unto wadon iku mau. Lan Kito heng nguweni tenger-tenger ikau kejobo kanggo meden-medeni.

[^465]: Maksude: Gusti Alloh netepaken saktemene wong-wong kang apus (heng percoyo) nong tenger-tengere kuwasane koyo kang diwakaken nang rosul-rosul kang bengen, arep diancuraken (diilangaken). Wong-wong Quraisy njaluk nong Nabi Muhammad SAW supoyo diedunaken pisan nong iyan-iyane tenger-tengere kuwasane iku, taping Gusti Alloh heng arep ngedunaken nong iyan-iyane, kerono kadung tenger-tengere Gusti Alloh iku diedunaken baen, pasti iyan-iyane pasti ngapus (heng percoyo). Lan tamtu iyan-iyane arep diilangaken pisan koyo umat-umat hang bengen. Sedeng Gusti Alloh heng arep ngilangaken kaum Quraisy.

## 17:60

Lan (ilingo siro Muhammad), waktu Kito ngewahyuaken nong siro: “ saktemene (ilmune) pengeran iro ngubengi sak akehe menungso”. Lan Kito heng dadekaken impen [^466] )kang wes hon katokaken nong siro kejobo dadi ujiane menungso lan (gedigu ugo) wit kayu kang dilaknat nong jero Al-Qur’an. [^467]  Lan Kito meden-medeni iyan-iyane , tapeng kang gediku iku mung nambahi gedi kurang ajare iyan-iyane.

[^466]: Impenan iku artian teko omongan “ar-Ra’yu nong jero ayat iki maksude ikau ngimpekaken perang Badar kang dialami kanjeng Rosul saw. Sakdurunge perang badar kedadean. Akeh pisan ahli-ahli tafsir ngartekaken aran “ar-Ro’yu” iku kambi kaweruhan (weruh solong), maksude kaweruan hang dialami rosul saw reng waktu bengine isro lan mi’roj.

[^467]: Yoiku uwit zaqqum kang wes disebutaken nong jero ayat 62 sampek nong 65 surat as-Shoffat.

## 17:61

Lan (ilingo siro Muhammad), waktu Kito ngomongi (berfirman) nong poro molaikat: “Sujudo siro kabeh nang Adam”, terus iyane kabeh sujud kejobo iblis, iyane (Iblis) ngomong: opo isun kudu sujud nong wong kang Riko gawe teko lemah?”

## 17:62

Iyane (Iblis) ngomong: “Terangno nong isun iki tah wong kang lebih Riko mulyokaken ketimbang isun? Saktemene kadung Riko nguweni tangguh (umur kang dowo)nong isun sampe’ dino kiyamat, pasti bener-bener hun arep nyesataken keturunane (Adam) kejobo mong wong sithik”.

## 17:63

Pengeran ngomong (berfirman): “Mlakuo, sopo baen ning antarane wong (keturunane Adam) kang milu nong siro, mongko saktemene neroko jahanam iku balesane iro kabeh, yoiku balesan kang cukup (utowo balesan kang pas).

## 17:64

Lan nipuo siro nang antarane wong-wong kang siro sanggup (kuat) nipu kambi suoro iro (iblis) (hang nggarai kepincut) , lan tokno kanggo (nggudo) wong-wong iku tentara iro kang nunggang jaran, lan tentarane siro kang melaku sikil, lan gabungo siro kambi wong-wong (kang kegudo) nong peces-pecese (dunyo brono) lan anak-anake, lan ngumbaro janji nong iyan-iyane. Lan heng ono kang dijanjekaken kambi syetan kejobo mung tipuan baen. [^468]

[^468]: Maksud ayat iki yoiku Alloh nguweni kesempatan nong iblis enggo nyasaraken menungso nganggo kabeh kekuatane kang ono nong iyane. Taping sekabehe tipu musliate syetan iku sing arep biso ngadepi wong-wong kang bener-bener iman.

## 17:65

Saktemene kawulo-kawulo Isun, siro ( iblis ) heng biso kuwoso nong kawulonisun lan cukupo pengeran siro dadi penjogo”.

## 17:66

Pengeraniro kang ngelakokaken perahu-perahu ning segoro enggo siro, supoyo siro nggolek sebagian karuniae Alloh. Lan saktemene Iyane iku moho sayang nong siro kabeh.

## 17:67

Lan kadung siro keneng musibah (bahaya)nong segoro, mongko pasti ilang (nong pikiran siro) sopo kang iro celuk kejobo Alloh. Mongko kadung wes Iyane nyelametaken siro sampe gadug nong lemah (daratan), siro heng ngereken (berpaling nang Gusti Alloh). Lan menungso iku heng tau kesuwun (berterima kasih).

## 17:68

Mongko apuo siro keroso aman (teko ukumane Pengeran)kang ndelepaken siro nong lemah utowo Iyane nyemprong (angin kang gedi kang nggowo) watu-watu cilik? Lan siro heng biso oleh wong kang njogo (ngelindungi) awak siro.

## 17:69

Utowo apuwo siro ngeroso aman teko dibalekaken siro nang segoro sepisan maning, terus Alloh nyemprong nduwure siro angin topan lan disilepaken siro kerono sebab kafire siro. Lan siro heng oleh wong kang nolong blas nong jero ihwal iki nong (sekso-seksoan) Kito.

## 17:70

Lan saktemene wes Isun (Kito) mulyokaken anak putune Adam, lan Isun (Kito) nguwot iyan-iyane nong daratan lan nong segoro. [^469] Isun (Kito) nguweni nong iyan-iyane (mereka) rejeki teko kang apik-apik lan Isun (Kito) ngelebihaken iyan-iyane kelawan lebihan kang sempurno timbang akehe mahluk kang wes hun gawe.

[^469]: Maksude: Alloh gampangaken kanggo anak turune Adam alat mowotan ring daratan lan segoro dienggo oleh sangune urep.

## 17:71

(Engeto) sijine dino (kang ring dino iku) Isun (Kito) nyeluk tiap ummat kambi pimpinane; lan sopo baen kang diweni kitab amale ring tangan tengene mongko wong-wong iki arep moco kitabe iku lan iyan-iyane osing dianoyo sithik baen.

## 17:72

Lan sopo baen kang picek (atine) ring dunyo iki, pasti ring akhirat (engko) iyane tambah lebih picek (pisan) lan tambah lebih kesasar teko dalan (kang bener).

## 17:73

Lan saktemene wong-wong iku meh malik siro (Muhammad) teko paran kang wes Isun (Kito) wahyukaken nong siro, supoyo siro nggawe kang liyo secoro apus nong Isun (Kito); lan kadung wes gedigu tamtu baen iyan-iyane nggawe siro dadi konco kang setiyo.

## 17:74

Lan kadung Isun (Kito) heng nguwataken (atine) iro, pasti siro meh-meh miring sithik nong wong-wong iku.

## 17:75

Kadung kedadeane gedigu, bener-bener lah Isun (Kito) arep ngerasakaken nong siro (sekso) kang ditumpuk-tumpuk ring dunyo iki lan gedigu (ugo sekso)kang ditumpuk-tumpuk sakwise mati, lan siro sing arep biso oleh wong kang nolong nong (sikso) Isun (Kito).

## 17:76

Lan saktemene bener-bener wong-wong (musyrikin) meh nggawe siro (Muhammad) linglung ning negoro (Mekkah) enggo nundung siro teko iku, lan kadung kedadeane gedigu, pasti sakwise siro heng ono wong-wong iku heng manggon kejobo mung sedilut. [^470]

[^470]: Maksude: kadung sampek kedadean Nabi Muhammad SAW diosir kambi penduduk Mekkah, pasti wong-wong iku heng arep suwik urip ring dunyo, lan Alloh age-age arep mateni wong-wong iku. Hijrah (ngalie) Nabi Muhammad SAW nang Madinah dudu kerono diosir kaum Quraisy, taping sakmoto-moto kerono perintahe Gusti Alloh.

## 17:77

(Isun wes netepaken kang gedigu) kang dadi swiji ketetepan kanggo Rosul-rosul Isun (Kito) hang Isun (Kito) utus sak durunge siro [^471]  lan sing arep siro oleh uwah-uwahan kanggo ketetepan Isun (Kito) iku.

[^471]: Maksude: saben-saben umat kang ngusir Rosul pasti arep dipateni kambi Gusti Alloh. Gedigu ikulah sunnah (ketetepane) Gusti Alloh swt.

## 17:78

Ngadekno sholat (sembahyang) teko sakmarini srengenge mereng (waktu dzuhur) sampek petenge bengi lan (ngadekno ugo shalat) shubuh. [^472]  Saktemene sholat shubuh iku diweruhi (kambi malaikat).

[^472]: Ayat iki nerangaken wektu-wektu sembahyang kang limo, miringe srengenge enggo wektu sembahyang dzuhur lan ashar, petenge bengi enggo wektu maghrib lan isya.

## 17:79

Lan nong sebagiane dino bengi sembayango tahajud siro dadio swiji ibadah tambahan kanggo siro: mugo-mugo Pengeran iro ngunggahaken siro nong panggonan kang kepuji.

## 17:80

Lan ngomongo (Muhammad) : “He Pengeranisun, lebokno isun nang nggon mlebu kang bener lan etokno (ugo) isun nang nggon metu kang bener lan wenono isun teko sanding riko kuwoso (kesakten) kang nolong. [^473]

[^473]: Maksude: njaluk nong Gusti Alloh supoyo kito ngelebokaken swiji ibadah lan marekakenee kelawan niat kang apik lan ebek kambi keiklasan serto rijig teko riyak (pamer) lan swiji kang neruskaken ganjaran. Ayat iki ugo ngisyarataken nong Nabi supoyo ngalih teko Mekkah nuju nong Madinah. Lan ono pisan kang nafsiraken: njaluk nong Gusti Alloh swt supoyo kito melebu nong kuburan kelawan apik lan metu teko engkono yoiku wektu-wektu ditangekaken ugo kelawan apik pisan. nuju nong Madinah. Lan ono pisan kang nafsiraken: njaluk nong Gusti Alloh swt supoyo kito melebu nong kuburan kelawan apik lan metu teko engkono yoiku wektu-wektu ditangekaken ugo kelawan apik pisan.

## 17:81

Lan ngomongo: “Kang bener wes teko lan kang bathil (salah) wes ilang”. Saktemene kang bathil iku yoiku swiji kang pasti ilang.

## 17:82

Lan Isun (Kito) wes ngedunaken teko Al-Qur’an swiji kang dadi obat lan rohmat kanggo wong-wong kang podo iman lan (Al-Qur’an iku) osingo nambah nang wong-wong kang dzalim kejobo mung rugi.

## 17:83

Lan kadung Isun (Kito) nguweni kesenengan nong menungso pasti melengosno iyane lan ngungkuri kambi sikape kang anggak (sombong); lan kadung iyane ketiban kesusahan pasti iyane cilik ati (berputus asa).

## 17:84

Ngomongo (Muhammad): “Saben-saben wong ngelakoni meturut keadaane [^474]  dewek-dewek”. Mongko Pengeran iro lebih weruh sopo kang lebih bener dalane.

[^474]: Kelebu nong jero pengertian “keadaan” reng kene yoiku tabiat lan pengaruh alam sekelilinge.

## 17:85

Lan wong-wong takon nong siro ngenani roh. Ngomongo: “Roh iku melebu urusane Pengeran isun, lan usingo siro diweni weruh kejobo mung sithik.

## 17:86

Lan saktemene kadung Isun (Kito) ngarepaken, pasti isun ngilangaken paran baen kang Isun (Kito) wahyukaken nong siro. Lan kelawan ngilangaken iku, siro heng bakal oleh wong kang nolong (ngerokso) ngadepi isun.

## 17:87

Kejobo kerono rohmate teko Pengeran siro. Saktemene karuniae Pengeran iku gedi.

## 17:88

Ngomongo: “Saktemene kadung menungso lan jin kumpul kanggo nggawe kang koyo Al-Qur’an iki, iyane kabeh heng bakal biso nggawe kang nyerupani kambi iku, senajan sebagiane iyan-iyane nulungi nong sebagiane kang liyo”.

## 17:89

Lan saktemene isun (Kito) wes mbolan-mbaleni nong menungso nong jero Al-Qur’an iki saben-saben maceme paribasan (perumpamaan), taping akehe menungso heng ndemeni kejobo mung ngingkari (heng beneraken).

## 17:90

Lan iyan-iyane podo ngomong: “Isun jakakehan sepisan-pisano heng percoyo nong siro (Muhammad) sampek siro muncrataken sumbere banyu teko njero bumi kanggo isun kabeh.

## 17:91

Utowo siro duwe kebonan kurmo lan anggur, terus siro ngilekaken banyu-banyu mili nong selah-selahe kebonan kang (banyu iku) deres miline.

## 17:92

Utowo siro nyiciraken langit sampek ketugel-tugel nong Isun (Kito) kang koyo siro omongaken utowo siro tekokaken Gusti Alloh lan poro molaikat-molaikat adep-adepan rai nong isun kabeh.

## 17:93

Utowo siro duwe umah teko emas, utowo siro munggah langit. Lan isun kabeh sepisan-pisano heng percoyo munggahe siro iku sampek siro mudunaken nong isun kitab kang isun jakakean woco”. Ngomongo (Muhammad): “Moho suci Gusti Pengeranisun, osingtah isun iki mung sakwong menungso kang dadi utusan.

## 17:94

Lan sing ono sakwiji kang ngalangi menungso kanggo iman wektu teko petunjuk nong iyane, kejobo omongane iyane kabeh: “onotah Gusti Alloh ngutus nong sakwong menungso dadi rosul?”.

## 17:95

Ngomongo: “kadung seumpomone nong bumi malaikat-malaikat kang melaku-melaku kelawan tenang dadi penduduk bumi, pasti Isun (Kito) ngedunaken teko langit nang iya-iyane (kabeh) malaikat kang dadi Rosul”.

## 17:96

Ngomongo (Muhammad): “Cukupo Gusti Alloh kang dadi saksi antarane isu lan siro kabeh. Saktemene Gusti Alloh iku moho weruh tur moho ndelengi kawulo-kawulone”.

## 17:97

Lan sopo baen kang diweni pituduh (petunjuk) Alloh, iyane iku oleh petunjuk lan sopo baen kang Iyane (Gusti Alloh) sasaraken mongko sepisan-sepisano siro heng bakal oleh wong kang nulung-nulungi kanggo iyane kabeh kejobo Iyane (Alloh). Lan Isun (Kito) arep ngumpulaken iyane kabeh nong dino kiamat (diseret) rai-raine wong-wong ku kambi keadaane moto kang picek, kolok lan gendeng. Panggonan iyane kabeh iku neroko jahanam. Saben-saben murube geni jahanam itu arep mati. Hun tambah maning kanggo iyane kabeh urube geni.

## 17:98

Gedigu balasane kanggo wong-wong, kerono saktemene iyane kabeh kafir nong ayat-ayate Isun (Kito) lan (kerono iyane kabeh) ngomong: “Apuo kadung isun kabeh wes dadi belung lan barang-barang kang ajur, opo isun kabeh bener-bener arep ditangekaken maning dadi mahluk kang anyar?”.

## 17:99

Lan apuo iyane kabeh heng ngerasakaken kadung Gusti Alloh kang nggawe langit lan bumi iku kuoso (ugo) nggawe kang sepadan kambi iyane kabeh, lan wes nentokaken waktu kang tartemtu [^475]  kanggo iyan-iyane kang heng ono kemamangan nong (tangine) iku?. Mongko wong-wong kang dzolim iku heng ono karep kejobo mung kafir.

[^475]: Maksude: waktu iyane kabeh mati utowo waktu iyane ditangekaken.

## 17:100

Ngomongo (Muhammad) : “Kadung seumpomo siro nguwasani gudang-gudang rizki rohmat Pengeran siro, pasti gudang iku siro tahan (simpen), kerono wedi dienggo belonjo” lan menungso iku kumed seru.

## 17:101

Lan saktemene isun wes nguweni nong nabi Musa songo mu’jizat kang nyoto [^476]  mongko takono siro nong Bani Isroil, sewaktu Musa teko nong iyan-iyane terus Fir’aun ngomong nong Nabi: “Saktemene isun nyongko siro hei Musa wong kang keneng sihir.”

[^476]: Mu’jizat kang songo iku yoiku: teken, tangan, walang, wereng, kodok, getih, angin topan, segoro lan gumuk Thur.

## 17:102

Musa njawab: Saktemene siro wes weruh, kadung saktemene heng ono kang ngedunaken mu’jizat-mu’jizat iku kejobo pengeran kang ngerumat langit lan bumi kang dadi bukti-bukti kang nyoto: lan saktemene hai siro Fir’aun wong kang arep mati ”.

## 17:103

Terus (Fir’aun) arep nempag metu (ngusir) iya-iyane (Musa lan wong-wong kang milu Musa) teko bumi (Mesir) iku, mongko Isun (Kito) nyilepaken iyane (Fir’aun) kambi bolo-bolone kang bareng kambi Fira’un sekabehane (nong segoro)

## 17:104

Lan isun (Kito wes ngucap sakwise iku nong Bani Isroil: Menengo utowo manggono siro ning negeri iki (Mesir), mongko kadung wes teko waktu ditangekaken (kiamat), masti Isun (Kito) tekokaken siro nong keeadaan diuled dadi siji (kambi musuh-musuh siro).

## 17:105

Lan Isun wes ngedunaken (Al-Qur’an iku kelawan sak bener-benere lan Al-Qur’an iku wes mudun kambi (nggowo) kebeneran. Lan Isun heng ngutus siro (Muhammad) kejobo dadi wong kang nggowo kabar nyenengaken lan wong kang nguweni kabar kang medeni.

## 17:106

Lan Al-Qur’an iku wes Hun (Kito) dunaken sithik-sithik supoyo siro mocokaken Qur’an edeng-edeng nong menungso lan Isun (Kito) dunaken bagian per bagian.

## 17:107

Ngomongo (Muhammad): “Imano siro nong Iyane (Al-Qur’an) utowo heng katikan iman (podo baen nong ngarepe Alloh). Saktemene wong-wong kang diweni kaweruhan sak durunge, kadung Al-Qur’an diwocokaken nong iyan-iyane. Iyane njungkel kesereb raine kambi sujud.

## 17:108

Lan iyane kabeh ngomong: “Moho suci Pengeran kito; saktemene janjine Pengeran kito pasti dijangkepi”.

## 17:109

Lan wong-wong iku nyereb (nong arah) raine, iyane nangis lan iyan-iyane tambah khusu’ (meneng anteng).

## 17:110

Ngomongo (Muhammad): “Nyeluko Alloh utowo nyeluko Ar-Rahman. Kelawan aran endi baen kang siro nyeluk. Sebab Iyane duwe al-Asma’ul husna (aran-aran kang paling apik) lan ojo’o siru nganteraken suaraniro nong jero sembahyangiro lan ojo ugo ngedhengaken [^477] ) lan goleko dalan tengah reng antarane (suoro) loro iku.”

[^477]: Maksude: ojo’o moco ayat Al-Qur’an nong jerone sembahyang keseron antere utowo seru edhenge taping cukup sak kadar biso dirungu kambi ma’mum.

## 17:111

Lan Ngomongo: Sekabehane puji duwene Gusti Alloh kang sing duwe anak lan sing duwe sekutu (konco) nong kerojoane-Yane lan Iyane dudu ugo ino kang butuh wong kang nolong lan agungno Iyane kelawan pengagungan kang segede-gedene.

## 18:1

Sekehi pujo duwene Gusti Alloh kang wes ngedunaken nong kawulone Al-Kitab (AlQur’an) lan heng nggawe bengkung [^478] nong jerone;

[^478]: Maksude: osing ono nong jero Al-Qur’an iku arti-arti kang sewang-sewangan lan nyempang teko kebenaran.

## 18:2

Kang dadi bimbingan kang kenceng, enggo medeni nong sekso kang seru perihe teko sandinge Alloh lan nguweni kabar kang nyenengaken nong wong-wong kang podo iman, kang ngelakoni amal sholeh, bener kadung iyane kabeh arep oleh balesan kang apik.

## 18:3

Iyane kabeh manggon kekal nong jerone kono enggo selawas-lawase.

## 18:4

Lan enggo ngengetaken nong wong-wong kang ngucap: “(kadung) Gusti Alloh njuput sakwong anak”.

## 18:5

Iyane kabeh sepisan-pisano heng duwe kaweruhan ngenengi ihwal iku, gedigu ugo mbah buyute iyane. Aduh kelendi elek’e omong-omonge kang metu teko cangkeme iyane; iyane kabeh heng ngomongaken (swiji) kejobo mung ngapus.

## 18:6

Mongko (apuo) nawi kadung siro arep mateni awak siro dewek jalaran ati keduhung sakwise iyane kabeh melengos, misale baen iyane kabeh heng percoyo nong keterangan iki (Al-Qur’an).

## 18:7

Saktemene isun wes ndadekan paran baen kang ono reng bumi iki dadi paesan kanggo Iyane (Kito), supoyo isun nguji iyane kabeh sopo reng antarane iyane iku kang paling apik kelakuane.

## 18:8

Lan saktemene isun bener-bener wes arep ndadekaken (ugo) paran kang ono nduwure dadi tanah roto tur gundul (heng ono witwitane).

## 18:9

Apuo siro ngiro temenan kadung wongwong kang manggon nong guwo lan (kang duweni roqim [^479] iku, iyane kelebu tondo-tondo kuwasane Isun (Kito) kang ngeheranaken?

[^479]: Roqim: sebagiane ahli tafsir ngartekaken arane asu lan sebagiane kang liyo ngartekaken watu bersurat (nong kono ketulis aran-arane wang kang manggon nong guwo).

## 18:10

(Ilingo) waktu wong-wong enom iku golek panggonan ngiyub nong jero guwo terus iyane dungo: “Hei Pengeran isun kabeh wehnono isun rohmat teko sanding Riko lan sempurnokno kanggo isun kabeh pituduh kang kenceng nong jero urusan isun kabeh (iki)”

## 18:11

Mongko Isun (Kito) tutup kupinge iyane pirang-pirangane tahun nong jero guwo iku. [^480]

[^480]: Maksude: Alloh nurokaken iyane suweni 309 tahun qomariyah nong jero guwo iku (dilengen ayat 25 surat iki) sehinggo iyane heng biso ditangekaken kambi suworo paran baen.

## 18:12

Teruse Isun (Kito) nangekaken iyane kabeh, supoyo isun ngeweruhi endi nong antarane golongan loro iku [^481] kang lebih pas ngitunge piro lawase iyane kabeh manggon (nong jero guwo iku).

[^481]: Rong golongan iku yoiku wong-wong enom iku dewek kang bedo-bedoan pendapate ngenengi piro lawase manggon nong jero guwo iku.

## 18:13

Isun (Kito) ceritokaken kisahe iyane nong siro (Muhammad) kelawan sakbenere. Saktemene iyane iku wong-wong enom kang podo iman nong Pengerane lan isun nambahi nong iyane pituduh.

## 18:14

Lan Isun (Kito) wes nguwataken atine iyane nong waktu iyane ngadek [^482] terus iyane kabeh ngomong: Pengeran isun iku Pengerane langit lan bumi; isun sepisanpisano heng nyeluk pengeran sakliyane iyane. Saktemene isun kadung gedigu wes ngucapaken omongan kang adoh seru teko kebenaran”.

[^482]: Maksude: ngadek nong arepe rojo Dikyanus (Decius) kang dzolim lan nyongkakaken awake dewek.

## 18:15

Kaume kito iki wes dadekaken sakliyane Iyane (Alloh) dadi Pengeran-pengeran (enggo disembah). Apuo iyane kabeh (mereka) oseng ngetokaken alasan kang jelas (ngenengi keyakinane iyane)? Sopo tah kang lebih dzolim timbangane wong-wong kang gawe-gawe apos nong Gusti Alloh?

## 18:16

Lan kadung siro ninggalaken iyane kabeh lan paran kang iyane sembah sakliyane Gusti Alloh, mongko goleko siro panggonan ngiyub nong jero guwo iku, pasti Pengeraniro arep nyemburaken sebagiane rohmate-Yane nong siro lan nyiapaken swiji kang manfaati siro nong urusane siro. [^483]

[^483]: Omongan iki kedaden nong antarane iyane kang metune kerono ono ilham teko Alloh.

## 18:17

Lan siro arep weruh serengenge pas waktu nguntup, mereng teko guwo iyane nong arah sebelah tengen, lan kadung serengenge iku mendelep ngedohi iyane nong sebelahe kiwo. Sedeng iyane ono reng jero panggonan kang wero (jembar) nong jero guwo iku. Iku sebagiane tengeran-tengeran (keagungane) Alloh. Sopo baen iyane kang oleh petunjuk, lan sopo baen kang disasaraken, mongko siro heng arep oleh sakwong pemimpin siji baen kang biso nguweni petunjuk nong iyane.

## 18:18

Lan siro ngiro iyane kabeh iku tangi, saliho iyane iku turu, lan Isun (Kito) wolak-walik iyane nong arah tengen lan nong arah kiwo, sedeng asune nyeloloraken lengene karo (sikil bagian ngarep) nong ngarepe lawang guwo. Lan kadung siro weruh (nakseni) iyan-iyane, tentune siro belok teko iyane kambi melayu ngincling lan tentune (atine) siro diebeki kambi roso wedi nong iyaniyane.

## 18:19

Lan gedigu iku isun tangekaken iyan-iyane supoyo iyane pado takon-takonan nong antarane iyane dewek. Salah sijine wong nong antarane iyan-iyane: “wes pirangpirang lawase siro ono (ning kene)”. Iyaiyane njawab: kito ono (reng kene) sedino utowo setengah dino”. Ngomong (kang liyo maning): “Pengeran siro lebih weruh sepiro lawase siro ono (reng kene). Mongko ngongkono salah sijine nong antarane siro menyang nang kuto kambi nggowo pices perak iro iki, lan apike iyane ndeleng endi panganan kang lebih apik, mongko apike iyane nggowo panganan iku kanggo siro lan apike iyane lemah lembut lan ojo pisanpisan nyeritakaken ihwal siro nong wong siji beloko.

## 18:20

Saktemene kadung wong-wong biso ngeweruhi panggonaniro, pasti iya-iyane arep mbentuki siro kambi watu, utowo mekso siro balik nong agamane iyane, lan kadung gedigu pasti siro heng arep bathi (oleh untung ) selawas-lawase.

## 18:21

Lan gedigu (ugo) Isun (Kito) ngenemukaken (menungso) kambi iyane, supoyo menungso iku weruh, bener kadung janjine Gusti Alloh iku bener (nyoto), lan bener tekone dino kiamat heng ono kemamangan nong kono, pas waktu wong-wong iku padu-paduan nong urusane iya-iyane. [^484] wong-wong iku ngomong: “edegno swiji bangunan reng duwure (guwo) iyan-iyane, Pengerane iyane lebih weruh nong iyane”.wong-wong kang kuwoso nong urusane wong-wong guwo ngomong: “saktemene isun arep ngadegaken umah ibadah reng duwure”.

[^484]: Kang iya-iyane padokaken iku masalah dino kiamat: opo iku arep kedaden utowo osing lan opo tangine (wong) reng dino kiamat iku awak kambi rohe utowo tangine kambi rohe baen. Mongko Alloh ngetemokaken iyane kambi wong-wong enom nong jerone cerito iki enggo njelaseken kadung dino kiamat iku pasti teko lan tangine (wong) iku sak awake kambi roh.

## 18:22

Engko (ono wong kang arep) ngomong [^485] (jumlahe wong kang ning guwo) iku telung wong kang kepapate iku asune, lan (kang liyo) ngomong: (jumlah iyane) iku limang wong kang keeneme iku asune”, iku hang dadi kiro-kirone barang kang goib; lan (kang liyo maning) ngomong: “(jumlah iyane) pitung wong, kang kewolune iku asune”. Ngomongo (Muhammad): “Pengerane isun lebi meruhi jumlah iyane; heng ono wong kang weruh (itungane) iya-iyane kejobo sithik”, kerono iku ojo’o siro (Muhammad) tukaran masalah iya-iyane, kejobo tukaran lahire baen lan ojo siro nakokaken ngenengi iya-iyane (wong-wong enom guwo iku) nong wong siji baen reng antarane iya-iyane (wong kang podo ngomong).

[^485]: Kang dimaksud kambi “ wong kang arep ngomong

## 18:23

Lan ojo sepesan-pisano siro ngomongaken suwiji-wiji: “Saktemene isun arep ngelokoni iku pasti engko esok isuk,

## 18:24

Kejobo (kambi nyebut): “Insya-Alloh [^486] ” lan ilingo nong pengeran siro kadung siro lali lan ngucapo mugo-mugo pengeranisun bakal nguweni isun petunjuk nong kang lebih mareki kebenerane tinimbang iki”

[^486]: Meturut cerito, ono pirang-pirang wong Quraisy takon nong nabi Muhammad SAW masalah roh, kisahe Ashabul Kahfi (kang manggon nong guwo) lan ceritone Dzulqornain, terus Beliau njawab, teko’o siro engkesok isuk nong isun, supoyo isun nyeritakno. Lan Beliau heng ngucapaken “Insya-Alloh” (artine kadung Gusti Alloh ngarepaken utowo ngiyani). Taping misale sampek gadug engkesok wahyu kasep tekone enggo nyeritakaken ihwal iku lan nabi heng biso njawabi, mongko muduno ayat 23-24 reng duwur, hang dadi pelajaran kanggo Nabi; Alloh ngingetaken maning kadung nabi lali ngucap “Insya-Alloh” kudune cepet ngucap iku nong waktu ngarepe.

## 18:25

Lan iyane manggon nong jero guwo telung atus tahun lan ditambah sangang tahun (maning).

## 18:26

Ngomongo: “Alloh lebih meruhi piro lawase iyan-iyane manggon (neng guwo); Duwene Alloh lah kabeh kang sing katon ning langit lan ning bumi. Kari padang peningale lan kari landep pengerungune; heng ono wong kang ngerokso nong iya-iyane sakliyane teko Gusti Alloh; lan Iyane hing njumput wong siji baen dadi konco (sekutu-Ne) kadung netepaken keputusan.

## 18:27

Lan wocokno paran kang diwahyuaken nong siro, yoiku kitabe Pengeran siro (AlQur’an). Heng ono wong (siji baen) kang biso nguwah kalimat-kalimate (Iyane). Lan siro heng bakal nemokaken panggonan yupyupan (kang aman) sakliyane Iyane (Alloh).

## 18:28

Lan sabaro siro (Muhammad) barengbareng kambi wong-wong kang nyeluk Pengerane nong waktu isuk lan waktu soren kelawan ngarep ridhone Iyane (Alloh); lan ojo’o motoniro karo melengos teko wong-wong (kerono) ngarepaken paesane keuripan dunyo iki; lan ojo’o siro milu wong kang atine wes Hun (Kito) gawe lali teko ngengeti Isun (Kito), tur iyane milu

## 18:29

Lan ngomongo (Muhammad): “ Kebeneran itu tekone teko Pengeran iro; mongko sopo baen kang kepingin (iman) apik’e iyane iman, lan sopo bain kepingin (kafir) makne iyane kafir”. Saktemene isun wes nyiapaken kanggo wong-wong kang dzolim iku geni neroko, kang mumbal-mumbale iku nguteri iyane kabeh, lan kadung iyane njaluk ngombe, pasti iyane diweni ngombe kambi banyu koyo wesi kang gemulak kang gempungaken rai. Gedigu ombenen kang paling olo lan panggonan leyeh-leyeh kang paling elek.

## 18:30

Saktemene wong kang podo iman lan ngelakoni amal kesaenan, temtu baen Isun (Kito) osing bakal nyio-nyiokaken ganjarane wong-wong kang ngelakoni ama(le) kelawan apik.

## 18:31

Iyane kabeh iku (wong-wong kang) kanggo iyane surgo ‘adn, mili banyu-banyu kang nong ngisore; nong jero surgo iku iyane dipaca’i kambi gelang emas lan iyane dienggoni kelkambi ijo sutero kang alus kambi sutero kang kandel, sedeng iyane lungguh kambi senden nong duwure pelonco-pelonco kang apik kok. Gedigu iku ganjaran kang seapik-apike, lan panggonan leyeh-leyeh kang apik.

## 18:32

Lan nguwenono (Muhammad) nong iyaniyane [^487] sakwiji paribasan wong lanang loro, [^488] Isun (Kito) dadekaken kanggo sakwong ning antarane wong loro (kang kafir) rong kebun anggur lan Isun (Kito) libengi rong kebun iku kambi wit-wit kurmo lan nong antarane kebun iku Hun (Kito) gawekaken kedokan (panggonan kang siap ditanduri).

[^487]: Yoiku: nongwong-wong kang iman lanwong-wong kang kafir

[^488]: Yoiku:wong lanang loro ahli kitab kang siji iman lan kang liyo kafir

## 18:33

Rong kebonan iku ngasilaken uwohe, lan kebonan iku heng ono sudo sithik baen uwohe, lan Isun (Kito) ilekaken banyu mili nong sela-selane kebonan iku.

## 18:34

Lan iyane nduwe kesugihan kang gedi, mongko iyane ngomong nong koncone (kang iman), pas iyane omong-omongan kambi koncone: “picese isun lebih akeh timbangane picise siro lan kuli-kulinisun (pengikut) yo lebih kuat”.

## 18:35

Lan iyane melebu nong kebonane pas iku iyane dzolim nong awake dewek: [^489] iyane ngomong: “Isun pikir heng biso rusak selawas-lawase.

[^489]: Yoiku: kambi congkak lan kafire.

## 18:36

Lan isun osing nyongko dino kiamat iku bakal teko, lan kadung sekirone isun dibalekaken nong Pengeranisun, pasti isun arep oleh panggonan balik kang lebih apik teko kebonan-kebonan iku”.

## 18:37

Koncone (kang iman) ngomong nong iyane pas waktu omong-omongan nong iyane: “Apuo siro kafir nang (Pengeran) kang gawe siro asale teko lemah, terus teko setetes banyu mani, terus Iyane (Pengeran) nggawe siro dadi wong lanang kang sempurno?

## 18:38

Tapinge isun (percoyo kadung): Iyane Gusti Alloh, Pengeran ingsun lan isun heng nggawekaken sekutu (konco) nong Pengeran isun.

## 18:39

Lan apuo siro heng ngucapaken waktu siro melebu nong kebonan siro “Maa Syaa Allah, Laa Quwwata Illaa Billah” (temenan kerono karepe pengeran kabeh iki dadi, osing ono kekuwatan kejobo kelawan pitulunge Gusti Alloh), kadung siro nganggep isun lebih sithik timbangane teko siro nong urusan picis lan anak turun.

## 18:40

Mongko mugo-mugo baen Pengeran isun, arep nguweni nong isun (kebonan) kang lebih apik timbangane kebonane siro (iki); lan mugo-mugo Iyane ngirimaken ketentuan (geluduk) teko langit nong kebonan-kebonan siro, sehinggo (kebonan iku) dadi lemah kang lunyu.

## 18:41

Utowo banyune dadi surut ngerembes nong jero lemah, mongko sepisan-pisano siro heng biso nemokaken maning”

## 18:42

Lan bondo sugihe dientekaken, akhire iyane molak-malikaken tangan lorone (pertondo getun) nong paran baen kang iyane wes belonjokaken enggo iku, sedeng wit anggure iku roboh entek-entekan lan iyane ngucap: “monggoh’o bengen isun heng nyekutokaken (nggawe konco) sakwong baen nong Pengeranisun”.

## 18:43

Lan heng ono golongan siji baen hang biso nolong sakliyane Gusti Alloh; lan sepisanpisano iyane heng biso mbelani awake dewek.

## 18:44

Reng kono pitulung iku mung teko Gusti Alloh kang Hak (moho bener), Iyane iku seapik-apike kang nguweni ganjaran lan seapik-apike kang nguweni walesan.

## 18:45

Lan wenono paribasan (conto’)nong iyaniyane (menungso), keuripan dunyo iku koyo banyu udan kang Isun (Kito) dunaken teko langit, mongko dadi subur.kerono (udan) perujukan-perujukan nong duwure bumi, terus perujukan-perujukan iku dadi garing kang dipelamukaken kambi angin lan Gusti Alloh iku Moho kuwoso nong sekabehane barang

## 18:46

Bondo lan anak-anak iku paesane keuripan dunyo taping amalan-amalan kang langgeng tur soleh iku lebih apik ganjarane nong sandinge Pengeraniro serto lebih apik enggo diarep-arepaken.

## 18:47

Lan (engeto) nong dino (kang waktu iku) Isun (Kito) lakokaken gunung-gunung lan siro arep weruh kadung bumi iku roto lan Isun (Kito) kumpulaken kabeh menungso lan Isun (Kito) seng ninggalaken siji baen teko wong-wong iku.

## 18:48

Lan iyane kabeh bakal digowo nong arepe Pengeran siro kambi dibarisaken. Saktemene siro teko nong isun koyo isun nggawe siro nong waktu kawitane; temenan siro ngomong kadung isun sepisan-pisano heng arep bakal netepaken kanggo siro waktu [^490] (ngelaksanakno) perjanjian.

[^490]: Kang dikarepakan kambi waktu nong kene yoiku dino ditangekaken kang wes dijanjeni Gusti Alloh enggo nerimo walesan.

## 18:49

Lan diselehno kitab, terus iro arep weruh nong wong kang duwe salah keweden nong paran kang (kecatet) reng jerone, lan iyane podo ngomong: “Aju kelendai iki, belai isun lan Riko (Kito), kitab paran iki kok sing ngeliwataken hang cilik lan osing (ugo) hang gedi, sakliyane iyane kecatet sekabehane; lan iyan-iyane nemukaken paran baen kang iyaiyane lakoni ono (kecatet). Lan Pengeraniro sing nganioyo wong siji baen”.

## 18:50

Lan (ilingo) waktu Isun (Kito) ngomong nong poro molaikat: “Sujudo siro nong Adam”, mongko sujud iyane kabeh kejobo iblis, iyane iku teko golongan jin, mongko iyane nulayani perintah Pengerane, pantes tah siro njumput iyane lan turun-turunane dadi pimpinan sakliyane teko isun, sedeng iyan-iyane iku musuh-musuh siro? Pol elek’e kadung iblis iku dadi gantine (Alloh) kanggo wong-wong kang dzolim.

## 18:51

Isun sing nekokaken iyan-iyane (iblis lan anak putune) enggo nakseni kelendi nggawe langit lan bumi, lan osing (ugo) kelendi nggaweni awake iyan-iyane dewek; lan sing pisan isun njumput wong-wong kang nyasaraken iku dadi wong kang nolong (penolong).

## 18:52

Lan (engeto) nong dino (kang wektu iku) Iyane Ngucap (berfirman): “Nyeluko siro sekutu-sekutunisun (konco-konconisun) kang siro ucapaken iku”, iyane kabeh terus podo nyeloki taping sekutu-sekutune osing mbales celukan iyan-iyane lan Isun (Kito) onokaken kanggo iyan-iyane panggonan kang mateni (neroko).

## 18:53

Lan wong-wong kang duwe duso weruh neroko, mongko iyane mestekaken kadung iyane arep tibo nong jerone lan iyane heng nemu panggonan ngaleh teko kono.

## 18:54

Lan saktemene Isun (Kito) wes njelasaken bolak-balik kanggo menungso nong jero Al-Qur’an iki macem-maceme umpomo (paribasan). Lan yo menungso iku mahluk paling akeh mbantahe.

## 18:55

Lan heng ono siji baen kang ngalangi menungso teko iman, kadung pituduh wes teko nong iyane, lan njaluk sepuro nong Gusti Pengerane, kejobo (kepinginane nganteni) tekone ukum (Alloh kang kelakon nong) umat-umat kang bengen utowo tekone adzab nong iyane kelawan nyoto.

## 18:56

Lan osingo Isun (Kito) ngutus Rosulrosul kejobo mung kon nggowo kabar nyenengaken lan weden-wedenan; taping wong-wong kafir mbantah kambi (coro) kang salah supoyo kambi gedigu iyane biso ngilangi (perkoro) kang bener (hak), lan iyane nganggep ayat-ayat Isun lan wedenwedenan nong iyane dadi (bahan enggo) ngelok-ngelokaken.

## 18:57

Lan sopo kang lebih dzolim ketimbang wong kang wes diwedeni kambi ayat-ayat teko Pengerane terus iyane melengos teko (ayat iku) lan ngelalekaken paran kang dilakone kambi tangan lorone?. Saktemene Isun (Kito) wes ngandoh tutup nong ati iyane kabeh, (sehinggo iyane osing) mahami lan (Isun (Kito) ngandoh ugo) sumpel nong kupeng iyane, lan masio siro (Muhammad) nyeluk iyane nong pituduh, pasti iyane heng oleh pituduh selawas-lawase.

## 18:58

Lan Pengeraniro kang Moho Nyepuro duweni Rohmat. Kadung Iyane karep nyekso (wong-wong kafir) kerono kelakuane, mesti Iyane nyepetaken sekso kanggo iyan-iyane, taping kanggo iyan-iyane ono wektu kang tertentu (enggo oleh sekso) kang iyane sepisan-pisano heng arep nemokaken panggonan nyelametaken teko ngkono.

## 18:59

Lan (penduduk) negeri iku wes Hun (Kito) pateni waktu Iyane nggawe kedzoliman, lan wes sun tetepaken wektu tertentu kanggo matine iyan-iyane.

## 18:60

Lan (engeto) wektu Musa ngomong nong muride; [^491] “Isun osing arep mandeg (melaku) sak durunge gadung nong ketemune segoro loro; utowo isun arep melaku terus sampek taun-taunan.

[^491]: Meturut ahli tafsir, maurid Nabi Musa a.s. iku Yusya bin Nun.

## 18:61

Mongko wektu iyane sampek gadug nong ketemune segoro loro iku, iyane lali kambi iwake, terus iwake melencat jumput dalane nong segoro iku.

## 18:62

Mongko wektu iyan-iyane melaku tambah adoh, ngomongi Musa nong muridmuride: “Gowonen merene panganan kito; saktemene kito wes kesel kerono melakune kito iki”.

## 18:63

Muride njawab: “Weruho riko wektu kito nggolek panggonan ngiyub reng (ngisore) watu mau, mongko saktemene isun lali (nyeritakaken ngenengi) iwak iku lan osing ono hang nggawe lali-laliyane isun enggo nyeritokaken iku kejobo mung syetan lan iwak iku njumput dalane nong segoro nganggo coro kang aneh seru.”

## 18:64

Musa ngomong: “iku (panggonan) kang kito goleki”. Terus wong loro (muride lan Musa) iku balik, milu bekase iyan-iyane waktu kawitan.

## 18:65

Terus iyane (keloron) ketemu nong swiji kawulo teko antarane kawulo-kawulo Isun (Kito), kang wes hun weni nong iyane rohmat teko sanding Isun, lan kang wes Hun (Kito) ajaraken nong iyane kaweruhan (ilmu) teko sandinge Isun (Kito). [^492]

[^492]: Meturut ahli tafsir kawulo ning kene iku Khidir, lan kang dikarepaken kambi rohmat ning kene yoiku wahyu lan kenabiane. Sedeng kang dikarepaken kambi kaweruhan (ilmu)yoiku ilmu ngenengi perkoro kang goib koyo kang diterangaken nong jero ayat-ayat ngarep iki.

## 18:66

Musa ngomong nong Khidir: “Oleh tah Isun milu riko supoyo riko ngajari isun ilmu kang bener reng antarane ilmu-ilmu kang wes diajaraken nong riko?”

## 18:67

Iyane njawab: “Saktemene siro sepisanpisano heng bakal sanggup sabar bareng isun.

## 18:68

Lan kelendi siro biso sabar kambi barang, kang siro durung duwe kaweruhan kang cukup ngenengi perkoro iku?”

## 18:69

Musa ngomong: “Insya Alloh riko arep nemukaken nong isun wong kang sabar, lan isun heng arep nentang riko nong swiji urusan paran baen”.

## 18:70

Iyane ngomong: “Kadung siro milu isun, mongko ojo siro nakokaken nong isun ngenengi paran baen. Makne isun dewek kang njelasakennong siro”.

## 18:71

Mongko jaklorone melaku, hinggo wektu karone numpak perahu terus Khidir mbolongine, Musa ngomong: Apuo riko mbolongi perahu iku, kang akibate riko nyilepaken penumpange?” Saktemene riko uwes gawe kesalahan kang gedi.

## 18:72

Iyane (Khidir) ngomong: “Osing tah isun wes ngomong: “Saktemene siro sepisanpisano osing bakal sabar bareng kambi isun”

## 18:73

Musa ngomong: “Ojo’o riko ngukum isun kerono laline isun lan ojo’o riko ngabotngaboti isun kambi perkoro kang angel nong urusane isun”.

## 18:74

Mongko jak lorone melaku; sampek wektu karone ketemu kambi lare cilik, mongko Khidir matenine. Musa ngomong: ”Apuo riko mateni awak kang mage rijig (suci), dudu kerono iyane mateni wong liyo? Saktemene riko uwes ngelakoni perkoro kang mungkar”.

## 18:75

Khidir ngomong: “Osing tah wes isun ngomongi nong siro, kadung saktemene siro osing bakal biso sabar bareng isun?”.

## 18:76

Musa ngomong: “Kadung isun takon nong riko masalah sakwise (mari) iki, mongko ojo’o riko ngulihi isun ngancani riko, saktemene riko wes cukup nguweni uzur nong isun”.

## 18:77

Mongko jaklorone melaku: sampek wektu jaklorone sampek nong penduduk sijine negeri, iyane karo njaluk disuguhi kambi warga negeri iku, taping penduduk negeri iku heng gelem nyuguhi iyane jakloron, terus jaklorone nemu nong negeri iku tembok umah kang emeh rubuh. Musa ngomong: “kadung riko gelem, pasti riko njumput upah enggo iku”.

## 18:78

Khidir ngomong: “Ikine pisahan antarane isun kambi riko; isun arep nguweni weruh nong siro tujuan kelakuan-kelakuan kang siro heng biso sabar nong iku.

## 18:79

Onopun kapal segoro itu yoiku duweni wong-wong melarat kang megawe nong segoro, lan tujuane isun ngelelepaken kapal iku, kerono reng arepe iyan-iyane ono rojo kang arepe ngerampas saben-saben kapal.

## 18:80

lan onopun lare cilik iku, mongko wong tuwek lorone iku wong-wong kang iman, lan isun kuwatir kadung lare cilik iku arep nyurung wong tuwek karone iku nong kesasar lan kekafiran.

## 18:81

Lan isun kepingin, supoyo pengerane Iyan-iyane ngganti kanggo iyan-iyane kambi lare cilik liyo kang lebih apik kesuciane timbangane lare iku lan lebih jeru kaseh sayange (nong emak bapak’e).

## 18:82

Onopun tembok umah iku duwene lare atim loro ring kuto iku, lan nong ngisore (umah) ono pices bondo simpenan kanggo iyane jak loron, sedeng bapak’e iku wong kang soleh, mongko pengerane siro ngarepaken supoyo lare loro iku sampek gadug gedi lan ngetokaken simpenen iku, kang dadi rohmat teko pengeran siro; lan osingo isun ngelakoni iku milu karepe isun dewek. Gedigu iku tujuan kelakuan-kelakuan kang siro sing biso sabar nong kono”.

## 18:83

Wong-wong arep takon nong siro (Muhammad) ngenengi Dzulqornain. Ngomongo: “Isun arep mocokaken nong siro ceritone ngenengi iyane”.

## 18:84

Saktemene Isun (Gusti Alloh) wes nguweni kekuwosoan nong iyane reng (duwure) bumi, lan Isun wes nguweni nong iyane dalan (enggo nggadukaken) sekabehane sewiji.

## 18:85

Mongko iyane melaku (turut dalan).

## 18:86

Hinggo kadung iyane wes gadug nong panggonan mendelepe serengenge, [^493] iyane ndeleng serengenge mendelep nong jeru segoro kang ngendut cemeng, lan iyane nemoni ning kono sakgolongan umat. [^494] Isun ngomong: “He Dzulqornain siro oleh nyekso utowo oleh gawe keapikan [^495] nong iyan-iyane.

[^493]: Maksude: sampek nong pesisir sebelah kulon reng endi Dzulqornain ndeleng serngenge mage mendelep.

[^494]: Yoiku umat kang heng duwe agomo.

[^495]: Yoiku kambi nyeluk wong-wong iku non iman.

## 18:87

Ngomong Dzulqornain: “Onopun wong kang anioyo, mongko isun mbesok arep nekso iyane, terus iyane hun balekaken nong pengerane, terus pengerane nyekso kelawan sekso kang heng kiro-kiro.

## 18:88

Onopun wong kang podo iman lan ngelakoni amal sholeh, mongko kanggo iyane ganjaran apik seru kang dadi balesane, lan arep isun omongi iyan-iyane kambi (perentah) kang gampang (entheng) teko perentah-perentah isun.

## 18:89

Terus iyane turut dalan (kang liyo)

## 18:90

Hinggo kadung iyane gadug nong panggonan metune serengenge (sebelah wetan) iyane nemoni serengenge iku nyentori sagolongan umat kang isun osing dadekaken kanggo iyan-iyane swiji kang ngiyubi teko (sunare) serengenge [^496] iku.

[^496]: Meturut sebagiane ahli tafsir temenan golongan kang ditemoni Dzulqornain iku umat kang miskin.

## 18:91

Gedigu, lan saktemene ilmune isun (Gusti Alloh) ngubengi paran baen kang ono nong iyane.

## 18:92

Terus iyane turut dalan (kang liyo maning).

## 18:93

Sampek kadung iyane wes gadug nong antarane gunung loro, iyane nemoni reng ngarepe puthuk loro itu kaum kang meh heng keneng dipahami omongane. [^497]

[^497]: Maksude: iyan-iyane heng biso mahami bosone wong liyo, kerono bosone iyan-iyane adoh seru bedone kambi boso kang liyane, lan iyan-iyane ugo heng biso nerangaken maksud iyan-iyane kelawan jelas kerono kurange pikirane iyan-iyane iku.

## 18:94

Iyan-iyane ngomong: “He Dzulqornain, saktemene Ya’juj lan Ma’juj iku [^498] wong-wong kang nggawe keonaran reng duwure bumi, mongko opo biso isun nguweni bayaran nong siro supoyo siro nggawe tembok nong antarane siro lan iyan-iyane.

[^498]: Ya’juj lan Ma’juj iku bongso loro kang gawe keonaran reng duwure bumi, koyo kang wes dilakoni kambi bangsa Tartar lan Mongol.

## 18:95

Dzulqornain ngomong: “paran hang wes dikuasakno kambi pengeran siro nong isun kambi iyane yoiku lebih apik, mongko tulungono isun kambi kekuatan (menungso lan bahan-bahan), supoyo isun gawekno tembok antarane siro lan iyan-iyane.

## 18:96

Wenono isun tugelan-tugelan wesi” sampek kadung wesi iku wes madani kambi pucuke gunung loro iku, Dzulqornain ngomong: Semprongen (geni iku)”. Sampek kadung wesi iku wes dadi (abang koyo) geni, iyane ugo ngomong: “Wenono isun tembogo (kang gemulak) supoyo isun biso nyoroti nong duwure wesi panas iku”.

## 18:97

Mongko iyan-iyane heng biso menek lan iyan-iyane osing biso (ugo) mbolongi gunung iku.

## 18:98

Dzulqornain ngomong: iki (tembok) iku rohmat teko pengeranisun. Mongko kadung wes teko janjine pengeranisun Iyane arep dadekaken ancur-ancuran, lan janji pengeran isun iku bener onone”.

## 18:99

Isun genengaken iyan-iyane reng dino iku [^499] campur dadi siji antarane wong siji lan liyane, terus disemprong maning [^500] serompet, terus isun kumpulaken iyaniyane iku sekabehane.

[^499]: Maksude: reng dino ajure dunyo kang dijanjekaken kambi Gusti Alloh.

[^500]: Maksude: semprongan kang nomer loro yoiku semprongan kang dadi tengere ditangekaken teko kubure lan dikumpulaken nong oro-oro Mahsyar, sedeng semprongan kang kawitan iku semprongan ajure alam iki.

## 18:100

.Lan isun katokaken jahanam nong dino iku [^501] nongwong-wong kafir kelawan seru jelase.

[^501]: Nong dino mahluk reng padang Mahsyar dikumpulaken.

## 18:101

Yoiku wong-wong kang ketutup motone teko ngerasakaken tenger-tenger keagungane isun, lan iyan-iyane hing kuat ngerungokno.

## 18:102

Mongko opo wong-wong kafir ngiro kadung iyane biso njumput kawulo-kawulo isun dadi penolong sakliyane Isun? Saktemene isun wes nyiapaken neroko jahanam panggonanumahekanggowong-wongkafir.

## 18:103

Ngomongo: “Opo arep Isun weni weruh nong siro babakan wong kang podo ngerugi amale?.

## 18:104

Yoiku wong-wong kang wes nyio-nyiokaken amale nong keuripan dunyo iki, sedeng iyane ngiro kadung iyane ngelakoni (amale) seapik-apike.

## 18:105

Iyan-iyane iku wong-wong kang kufur nong ayat-ayat pengerane lan (kufur nong) ketemuane (iyan-iyane) kambi Iyane (pengeran). [^502] Mongko amal-amale iyane kebusek lan Ingsun heng ngonokaken pengijiran nong (amale) iyane nong dino kiamat.

[^502]: Maksude: Heng percoyo kambi ditangekaken reng dino kiamat, hisab lan pewalesan.

## 18:106

Gedigu balesane iyane iku neroko jahanam, disebabaken kafire iyane, lan disebabaken iyane dadekaken ayat-ayat Isun lan rosulrosulisun dadi (barang) elok-elokan.

## 18:107

Saktemene wong-wong kang podo iman lan ngelakoni amal sholeh, kanggo iyane surgo firdaus kang dadi panggone.

## 18:108

Iyane langgeng nong jerone, iyane heng kepingin ngaleh teko kono.

## 18:109

Ngomongo: “Kadung sekirane segoro dadi mangsi enggo (nulis) kalimah-kalimahe pengeranisun, temenan entek segoro iku sakdurunge entek (tulisane) kalimah-kalimah pengeranisun. Masio Isun tekokaken tambahan semono engkas (maning).

## 18:110

Ngomongo: “Saktemene isun iki mung menungso koyo siro, kang diwahyukaken nong isun: “Kadung saktemene pengeran siro iku pengeran kang mung siji”. Sopo baen ngarepaken ketemu kambi pengerane, mongko apike iyane ngelakoni amal kang sholeh lan ojo’o iyane nyekutokaken sakwong baen nong jerone ibadah nong pengerane.

## 19:1

Kaaf Haa Yaa ‘Ain Ṣād

## 19:2

(Kang diwocokaken iki yoiku) penjelasane ngenengi rohmate pengeran siro nong kawulone Zakariya.

## 19:3

Yoiku wektu iyane ndungo nong pengerane ambi suoro kang alus.

## 19:4

Iyane ngomong: “He Pengeranisun, saktemene belungisun wes lemes lan endasisun wes diperujuki uwan, lan isun durung tau sengsoro kadung dungo nong ndiko he pengeranisun.

## 19:5

Lan saktemene isun kuwatir nong mawali isun [^503] sakwise matinisun, sedeng wong wadonisun iku wong kang majer, mongko wenono isun teko sandinge riko anak lanang.

[^503]: Kang dikarepaken Zakariyah ambi mawali yoiku wong-wong kang arep ngayomi lan ngelanjutaken urusane iyane sakwise ninggal dunyo. Kang dikuwatiraken zakariyah iku kadung iyan-iyane heng biso ngelakokaken urusan iku kelawan apik, kerono osing sakwong baen reng antarane iyan-iyane kang biso dipercoyoi, kerono sebab iku iyane njaluk supoyo diweni anak.

## 19:6

Kang arep marisi isun lan marisi sebagiane keluargone Ya’qub lan dadikno iyane, he pengeranisun, wong kang diridhoi”.

## 19:7

Hei Zakariyah, saktemene Isun nguweni kabar kang nyenengaken nong siro arep (oleh) anak lanang kang arane Yahya, kang sakdurunge Isun durung tau nggawe wong kang madani ambi iyane.

## 19:8

Zakariyah ngomong: He , pengeranisun kelendi arep ono anak kanggonisun, padahal wong wadonisun iku wong kang majer lan isun dewek saktemene wes nyampek umur kang tuwek seru”.

## 19:9

Pengeran dawuh: “Gedigulah” pengeran dawuh: “Perihal iku gampang kanggo Isun; lan saktemene wes Isun nggawe siro nong wektu sedurunge iku, masio siro (reng waktu iku) durung ono blas”.

## 19:10

Zakariyah ngomong: “he pengeranisun, wenono isun siji tenger”. Pengeran dawuh ”Tanda kanggo siro yoiku kadung siro osing biso omong-omongan nong menungso saksuwine telung bengi, masio waktu iku siro sehat”.

## 19:11

Mongko iyane metu teko mihrob nuju nong kaume, terus iyane nguweni isyarat nong iyan-iyane; apike siro moco tasbih nong waktu isuk lan waktu peteng.

## 19:12

He Yahya, njumputo [^504]  Al-Kitab (Taurot) iku ambi temenanan. Lan Isun nguweni nong kono hikmah [^505]  bangete iyane mage cilik-cilik.

[^504]: Maksude: pelajarono Taurot iku, lakonono isine, lan sampekno nong umat siro.

[^505]: Maksude: mahami Taurot lan njerokaken agomo.

## 19:13

Lan roso welas asih kang jeru teko sandingisun lan rijige (teko duso). Lan iyane iku wong kang takwa.

## 19:14

Lan akeh baktine nong wong tuwek lorone, lan iyane dudu wong kang congkak tur duroko.

## 19:15

Mugo’o sejahtera nong awake iyane reng dino dilahiraken, nong dino iyane mati lan nong dino iyane ditangekaken urip maning.

## 19:16

Lan nyeritakno (kisahe) Maryam nong jero Al-Qur’an, yoiku waktu iyane ngedohaken awake teko keluargane nong siji panggonan reng sebelah wetan.

## 19:17

Mongko iyane nggawe selambu (kang nutupi) teko wong-wong; terus Isun ngutus roh Isun [^506]  nong iyane, mongko iyane (Jibril a.s) ngerupo nong ngarepe iyane (ambi wujud) kang sempurno.

[^506]: Maksude: Jibril a.s.

## 19:18

Maryam ngomong: “Saktemene isun njaluk aman (berlindung) teko (elek’e awak) siro nong pengeran kang Moho Murah kadung siro iku wong kang takwa.

## 19:19

Iyane (Jibril) ngomong: “ Saktemene isun iki mung wong kang dadi utusane pengeran siro, kanggo nguweni anak lanang kang rijig (suci)”.

## 19:20

Maryam ngomong: “Kelendi arep ono kanggo isun anak lanang, sedeng osing ono wong siji baen kang tau nguthik isun lan isun dudu’ (ugo) wong kang zino!”

## 19:21

Jibril ngomong: gedigu wes, pengeran siro ngomong: “perihal iku gampang kanggonisun; lan supoyo biso isun dadekaken siji tenger kanggo menungso lan biso’o dadi rohmat teko isun; lan perihal iku perkoro kang wes diputusi”.

## 19:22

Mongko Maryam meteng lare, terus iyane ngadohaken awake kambi lare kang nong kandungane iku nong panggonan kang adoh.

## 19:23

Mongko roso loro arep ngelahiraken anake mokso iyane (semende) nong bongkote uwet kurmo, iyane ngomong: “Manggo’o apike isun mati sakdurunge iki, lan isun dadi (wong) kang heng ono artine ugo (wong) kang dilalekaken”.

## 19:24

Mongko Jibril nyeluk teko panggonan kang lebih ngisor: “Ojo siro susah ati, saktemene pengeran siro uwes dadekaken banyu mili nong ngisore siro.

## 19:25

Lan oragen kayune uwit kurmo iku nong arah siro, pasti uwite iku arep nyiciraken uwoh kurmo kang mateng nong siro.

## 19:26

Mongko mangan, ngombe lan seneng-senengno atine siro, kadung siro weruh wong, mongko ngomongo: “Saktemene isun wes nazar puoso enggo pengeran kang Moho Pemurah, mongko isun osing arep ngomong ambi wong sopo baen nong dino iki”.

## 19:27

Mongko Maryam nggowo lare bayi iku nong kaume ambi gendongi (bayine). Kaume podo ngomong: “He Maryam, saktemene siro wes ngelakoni barang kang seru mungkare.

## 19:28

He dulur wadone Harun [^507] ), bapak siro sepisan-pisano dudu’ wong kang kurang ajar lan emak siro sepisan-pisano dudu penzino”.

[^507]: Maryam diceluk “dulur wadone Harun”, kerono iyane wong wadon kang sholeh koyo sholehe Nabi Harun a.s.

## 19:29

Mongko Maryam nuding nong anake. Iyan-iyane podo ngomong: “Kelendi isun kabeh arep ngomong nong lare cilik kang mage ono reng gendongan?”

## 19:30

Ngomonglah Isa: “Saktemene isun iki kawulone Gusti Alloh. Iyane nguweni isun Al-Kitab (Injil) lan Iyane ndadekaken isun dadi nabi.

## 19:31

Lan Iyane ndadekaken isun wong kang diberkati reng endi baen isun ono, lan Iyane merintah nong isun (ngadekaken) sholat lan (aweh) zakat selawas isun urip;

## 19:32

Lan baktiyo nong emak siro, lan Iyane osing ndadekaken isun wong kang congkak tur belai.

## 19:33

Lan kesejahteraan mugo-mugo disebaraken nong isun, nong dino isun dilahiraken, nong dino isun mati lan nong dino isun ditangekaken urip maning”.

## 19:34

Gedigu Isa anak lanange Maryam, kang ngomongi ambi omongan kang bener, kang wong-wong podo bantah-bantahan ngenengi kebenerane.

## 19:35

Osing pantes Gusti Alloh duwe anak, Moho suci (rijig) Iyane, kadung Iyane mutusaken perkoro mongko Iyane ngomong nong iku “dadio”, mongko dadi (perkoro iku).

## 19:36

Saktemene Gusti Alloh iku pengeran isun lan pengeran siro, mongko nyembaho nong Iyane siro kabeh, iki dalan kang kenceng.

## 19:37

Mongko bedo-bedoan golongan-golongan (kang ono) ning antarane iyan-iyane. [^508] Mongko belahi (gedi) kanggo wong-wong kafir nong wektu nakseni (weruh) dino kang gedi.

[^508]: Yoiku: wong-wong Yahudi lan Nasroni utowo antarane podo-podo Yahudi utowo podo-podo Nasroni.

## 19:38

Kari padang pengrungune iyan-iyane lan kari landep pendelenge iyan-iyane nong dino iyan-iyane teko nong Isun. Taping wong-wong kang anioyo reng dino iki (ning dunyo) ono reng keadaan kesasar kang jelas.

## 19:39

Lan wenono iyan-iyane wedenan nong dino kari getune, (yoiku) wektu kabeh perkoro wes diputusaken. Lan iyan-iyane (ono reng keadaan) lali-laliyan lan iyan-iyane osing (ugo) iman.

## 19:40

Saktemene ingsun marisi bumi [^509]  lan kabeh wong-wong kang ono nong duwure lan mung nong isun iki iyan-iyane dibalekaken.

[^509]: “Marisi bumi” maksude: sakmarine alam dunyo iki ancur kabeh. Mongko mung Gusti Alloh kang langgeng.

## 19:41

Ceritakno (he Muhammad) kisahe Ibrohim nong jero Al-Kitab (Al-Qur’an) iki. Saktemene iyane iku wong kang pol beneraken [^510]  (lan ugo dadi) nabi.

[^510]: Maksude: yoiku Ibrohim a.s iku Nabi kang cepet seru beneraken kabeh perkoro kang ghoib kang teko Alloh.

## 19:42

Engeto wektu iyane ngomong nong bapak’e: “He bapak isun, apuo riko nyembah barang kang osing rungu, osing ndeleng lan osing biso nolong riko babar pisan?

## 19:43

He bapak’ isun, saktemene wes teko nong isun sebagiane ilmu kaweruhan kang osing teko nong riko, mongko miluo nong isun, pasti arep isun duduhaken nong riko dalan kang kenceng.

## 19:44

He bapak’ isun, ojo’o riko nyembah syetan. Saktemene syetan iku duroko nong pengeran kang Moho Murah.

## 19:45

He bapak isun, saktemene isun kuwatir kadung riko arep ketiban sekso teko pengeran kang Moho Murah, mongko riko dadi konco kanggo syetan.

## 19:46

Ngomong bapake: “Bangkel tah siro nong pengeran-pengeran isun, he Ibrohim? Kadung siro osing mandeg, mongko siro arep isun rajam (mbentuki watu) lan ngaliyo teko isun nong waktu kang suwi”.

## 19:47

Ibrohim ngomong: “Mugo’o keselametan diuwakaken nong riko, isun arep njalukaken sepuro kanggo riko nong pengeran isun. Saktemene Iyane apik seru nong isun.

## 19:48

Lan isun arep ngadohaken awake (isun) teko riko lan teko paran baen kang riko celuki sakliyane Gusti Alloh lan isun arep ndungo nong pengeran isun, mugo-mugo isun osing arep getun kambi ndungo nong pengeran isun.

## 19:49

Mongko waktu Ibrohim uwes ngedohaken awake teko iyan-iyane lan teko paran baen kang iyan-iyane sembah sakliyane Gusti Alloh, Isun nguweni nong iyane Ishak lan Ya’kub lan saben-saben karone isun angkat dadi nabi.

## 19:50

Lan Isun nguweni kanggo iyan-iyane sebagiane teko rohmat isun lan Isun dadekaken iyan-iyane ujaran (tutur kata) kang apik ugo duwur.

## 19:51

Lan ceritakno (he Muhammad nong iyan-iyane), kisahe Musa nong jero Al-Kitab (Al-Qur’an) iki. Saktemene iyane wong kang dipilih lan wong kang dadi rosul lan nabi.

## 19:52

Lan Isun wes nyeluki teko sebelahe tengen gunung Thur lan Ingsun wes marekaken iyane nong Isun nong waktu iyane munajat (nong Isun).

## 19:53

Lan Isun wes nganugrahi (nguweni) nong iyane sebagiane rohmat Isun yoiku dulure, Harun dadi nabi.

## 19:54

Lan ceritokno (he Muhammad nong iyan-iyane) kisahe Ismail (kang kesebut) nong jero Al-Qur’an. Saktemene iyane iku wong kang bener janjine, lan iyane iku wong kang dadi rosul lan nabi.

## 19:55

Lan iyane ngongkon ahline [^511]  kanggo sembahyang lan nguwakaken zakat, lan iyane iku wong kang diridloi reng sandinge pengerane.

[^511]: Sebagiane ahli tafsir ngomong kadung kang dikarepaken ambi “ahline” iku umate.

## 19:56

Lan ceritakno (he Muhammad nong iyan-iyane, kisahe) Idris (kang kesebut) nong jero Al-Qur’an. Saktemene iyane iku wong kang seru mbeneraken lan wong kang dadi nabi.

## 19:57

Lan Isun wes ngunggahaken nong martabat (kedudukan) kang duwur.

## 19:58

Iyane kabeh iku wong-wong kang wes diweni nikmat ambi Gusti Alloh, yoiku poro nabi teko keturunane Adam, lan teko wong-wong kang Isun unggahaken bareng ambi Nuh, lan teko keturunane Ibrohim lan Isroil, lan teko wong-wong kang uwes Isun weni petunjuk lan uwes Isun pilih. Kadung diwocokaken ayat-ayate Gusti Alloh kang Moho Murah, mongko iyane nungseb kelawan sujud lan nangis.

## 19:59

Mongko teko sakmarine iyane kabeh, pengganti (kang elek) kang nyiak-nyiakaken sembayang lan milu howo nafsune, mongko iyan-iyane mbesok arep nemoni kesesatan (sifat kesasar).

## 19:60

Kejobo wong kang tobat, iman lan ngelakoni amal soleh, mongko iyan-iyane iku arep melebu surgo lan osing dianioyo (dirugekaken) sithik baen.

## 19:61

Yoiku surgo ‘Adn kang wes dijanjekaken ambi Gusti Alloh kanggo kawulo-kawulone, masio (surgo iku) osing katon. Saktemene janjine Gusti Alloh iku pasti ditepati.

## 19:62

Iyan-iyane osing ngerungu omongan kang heng ono gunane reng jero surgo, kejobo uluk salam. Duwine iyane kabeh rizki nong surgo iku saben-saben isuk lan peteng.

## 19:63

Gedigu iku surgo kang arep Isun warisaken nong kawulo-kawulonisun kang sering (ngelakoni) takwa.

## 19:64

Lan osingo Isun (Jibril) mudun, kejobo kambi perintahe pengeran siro. Duwine Iyane paran-paran kang ono reng ngarepe kito, paran-paran kang ono reng burine kito lan paran-paran kang ono reng antarane loro-lorone, lan osingo pengeran siro lali.

## 19:65

Pengeran (kang nguwasani) langit lan bumi lan paran-paran kang ono reng antarane karone, mongko sembahen Iyane lan neguhno ati (sabaro) kadung ibadah nong Iyane. Opo siro ngerti ono wong kang modoni ambi Iyane (kang pantes disembah).

## 19:66

Lan ngomong menungso: “Benertah kadung isun wes mati, isun arep bener-bener ditangekaken dadi urip maning.

## 19:67

Lan osingo menungso iku mikiri kadung saktemene Isun wes nggawe iyane nong bengene, sedeng iyane osing ono babar pisan?

## 19:68

Demi pengeran siro, saktemene arep Isun tangekaken iyan-iyane ambi syetan, terus iyane Isun nekokaken iyane nong uterane jahanam ambi ngogrok.

## 19:69

Terus pasti arep Isun petot teko saben-saben golongan sopo nong antarane iyan-iyane kang seru durokone nong Pengeran Kang Moho murah.

## 19:70

Lan terus Isun bener-bener lebih ngeweruhi wong-wong kang kudune dilebokaken nong jero neroko.

## 19:71

Lan osing ono wong siji baen teko sebagiane siro kabeh kejobo nekoni neroko iku. Perihal gedigu kanggo pengeran siro iku siji kang mesti kang wes ditetepaken.

## 19:72

Terus Isun arep nyelametaken wong-wong kang podo takwa lan nggenengaken wong kang anioyo nong jero neroko nong keadaan lunggoh lempod.

## 19:73

Lan kadung diwocokaken nong iyan-iyane ayat-ayat Isun kang jelas (maksude), pasti wong-wong kang kafir ngujar nong wong-wong kang iman: “Endi nong antarane teko loro golongan (kafir lan mu’min) kang lebih apik panggonan umahe lan lebih endah panggonan ketemuane?”

## 19:74

Piro akehe umat kang wes isun pateni sakdurunge iyan-iyane, [^512]  sedeng iyan-iyane iku lebih apik timbangane perkakas umah lan lebih sedep dideleng moto.

[^512]: Maksude: umat-umat kang ngingkari Gusti Alloh koyo kaum ‘Aad lan Tsamud.

## 19:75

Ngomongo: “Sopo baen kang ono ning jero kesesatan, mongko wakne pengeran kang Moho Murah ndowok-dowokaken waktu nong iyan-iyane; [^513]  sehinggo kadung iyan-iyane uwes weruh paran kang diancemaken nong iyane, emboh sekso utowo kiamat, mongko iyane arep ngeweruhi sopo kang lebih elek kedudukane lan lebih lemah penolong-penolonge”.

[^513]: Maksude: ndowokaken umur lan nggenengaken iyan-iyane urip nong kesenengan.

## 19:76

lan Gusti Alloh arep nambahi petunjuk nong iyan-iyane kang uwes oleh petunjuk, lan amal-amal keapikan kang langgeng iku lebih apik ganjarane nong sandinge pengeran siro lan lebih apik sakmarine.

## 19:77

Mongko opo siro uwes weruh nong wong-wong kafir nong ayat-ayat Isun lan iyane ngujar: “Pasti isun arep diweni peces lan anak”.

## 19:78

Ono tah iyane weruh nong (perkoro) kang ghoib utowo iyane uwes gawe janji nong sandinge Pengeran kang Moho Murah?,

## 19:79

Sepisan-pisano osing, Isun arep nyatet paran kang iyane ujar, lan bener-bener Isun arep ndowokaken sekso kanggo iyane,

## 19:80

Lan Isun arep marisi paran kang iyane ujaraken iku, [^514]  lan iyane arep teko nong Isun jak dewekan baen.

[^514]: Maksude: Alloh arep njumput maning peces lan anak-anake, sehinggo iyane nemoni pengerane jak dewekan baen.

## 19:81

Lan iyan-iyane uwes njumput sesembahan-sesembahan sakliyane pengeran, supoyo sesembahan iku dadi pelindunge kanggo iyan-iyane.

## 19:82

Sepisan-pisano osing, mbesok iyan-iyane (sembahan-sembahan) iku arep ngingkari (nolak) sesembahane (pengikut-pengikute) nong iyane lan iyan-iyane (sembahan-sembahan) iku arep dadi musuh kanggo iyan-iyane.

## 19:83

Osingo siro weruh, kadung saktemene Isun uwes ngirim syetan-syetan iku nong wong-wong kafir enggo nipu iyan-iyane gawe maksiat kelawan temenanan.

## 19:84

Mongko ojo siro kesusu njalukaken sekso nong iyan-iyane, kerono saktemene Ingsun mung ngetung nong tekane (dino seksoan) enggo iyan-iyane ambi itungan kang teliti.

## 19:85

(Engeto) dino (waktu) Isun ngumpulaken wong-wong kang takwa nong Pengeran kang Moho Murah dadi utusan kang mulyo.

## 19:86

Lan Isun arep nggereng wong-wong kang duroko nong neroko jahanam ambi keadaan kang ngelak.

## 19:87

Iyane osing berhak oleh syafaat kejobo wong kang uwes ngonokaken perjanjian nong sandinge Pengeran Kang Moho Murah. [^515]

[^515]: Maksude: “ngonokaken perjanjian ambi Gusti Alloh” iku ngelakoni kabeh perintahe Alloh ambi iman lan takwa nong Iyane.

## 19:88

Lan iyan-iyane ngujar: “Pengeran kan Moho Murah njumput (nduwe) anak”.

## 19:89

Saktemene siro kabeh uwes nekokaken siji perkoro kang seru mungkare,

## 19:90

Meh-meh langit pecah (renget) kerono omongan iku, lan bumi merekah lan gunung-gunung ambruk,

## 19:91

Kerono iyan-iyane nganggep kadung Gusti Alloh kang Moho Murah iku duwe anak.

## 19:92

Lan osing pantes kanggo pengeran kang moho Murah njumput (nduweni) anak.

## 19:93

Osing ono wong siji baen nong langit lan bumi, kejobo arep teko nong pengeran kang Moho Murah dadi kawulone (abdine).

## 19:94

Saktemene Gusti Alloh uwes nentokaken iyan-iyane lan ngetung iyan-iyane ambi itungan kang teliti.

## 19:95

Lan saben-saben iyane arep teko nong pengerane nong dino kiamat dewek-dewekan.

## 19:96

Saktemene wong-wong kang podo iman lan ngelakoni amal soleh, mbesok Gusti Alloh kang Moho Murah [^516]  arep nandur nong jero (atine) iyan-iyane roso welas asih.

[^516]: Nong jero surat Maryam iki arane Gusti Alloh “AR-ROHMAN” akeh disebutaken enggo nguweni pengerten kadung kadung saktemene Gusti Alloh nguweni sepuro osing kathik perantaran.

## 19:97

Mongko saktemene uwes Isun gampangaken Al-Qu’an iku ambi bosone siro, supoyo siro biso nguweni kabar nyenengaken lantaran Al-Qur’an iku nong wong-wong kang takwa lan supoyo siro nguweni wedenan lantaran Al-Qur’an iku nong wong kang mberontak (nolak ajaran Al-Qur’an).

## 19:98

Lan piro akehe kang uwes Isun pateni umat-umat kang sakdurunge iyan-iyane. Ono tah siro weruh wong siji baen teko iyan-iyane utowo siro rungu suwarane iyane kang lamat-lamat?

## 20:1

Ṭāhā. [^517]

[^517]: “Ṭāhā” kelebu huruf-huruf abjad kang manggon noreng kawitane sebagiane teko surat-surat Al-Qur’an.

## 20:2

Isun osing arep mudunaken Al-Qur’an iki nong siro supoyo siro susah.

## 20:3

Taping dadi weden-wedenan kanggo wong-wong kang wedi (nong Gusti Alloh)

## 20:4

Yoiku diedunaken songko Gusti Alloh kang nggawe bumi lan langit kang duwur.

## 20:5

(Yoiku) Pengeran kang moho Murah, kang manggon nong duwure ‘Arsy).

## 20:6

Duwene Iyane kabeh kang ono reng langit, kabeh kang reng bumi, kabeh kang ono reng antarane karone lan kabeh kang ono reng ngisor lemah.

## 20:7

Lan kadung siro nganteraken ucapane siro, mongko saktemene Iyane ngeweruhi rahasia lan kang lebih osing katon (barang kang disengidakaken. [^518]

[^518]: Maksud ayat iki yoiku: osing perlu nganteraken suoro nong jerone ndungo, kerono Alloh ngerongokaken kabeh dungo iku masio diucapaken kambi suoro kang edeng.

## 20:8

Iyane Gusti Alloh, osing ono pengeran (kang berhak disembah) kejobo Iyane. Iyane duwe al-asmaaul husna (aran-aran kang apik).

## 20:9

Opo uwes gadud nong siro ceritone Musa?

## 20:10

Waktu iyane weruh geni, terus ngomonglah iyane nong keluargane: “Manggono siro (nong kene), saktemene isun weruh geni, mugo-mugo baen isun biso nggowo sithik teko iku nong siro utowo isun arep oleh petunjuk reng panggonan geni iku.

## 20:11

Mongko wektu iyane teko nong panggonan geni iku iyane diceluk: “ He Musa.

## 20:12

Saktemene Isun iki Pengerane siro, mongko selekeno sandal lorone siro, saktemene siro ono reng jurang kang suci (rijig), Thuwa.

## 20:13

Lan Isun milih siro, mongko rungokeno paran kang arep diwahyukaken (nong siro).

## 20:14

Saktemene Isun iki Gusti Alloh, osing ono pengeran (kang hak) sakliyane Isun, mongko sembahen Isun lan jejegeno sembayang enggo nginget-nginget Isun.

## 20:15

Saktemene dino kiamat iku arep teko. Isun ngerahasiakaken (waktune) supoyo saben-saben awake wong dibales kambi paran baen kang iyane megawekaken.

## 20:16

Mongko sepisan-pisano ojo’ sampek siro dibilukaken teko Iyane kambi wong kang osing iman nong Iyane lan kambi wong kang nuruti howo nafsune, kang nyebabaken siro iku rosak (ancur).

## 20:17

Paran iku kang reng tangan tengene siro , He Musa?

## 20:18

Jawabe Musa: “Iki iku tekene isun, isun cekelan nong (teken iki). Lan isun menthong (godhong) kambi iki enggo wedus isun, lan kanggo isun ono maning keperluan kang liyo nong iki (teken iki)”.

## 20:19

Gusti Alloh dawuh: “ Oncalno (teken iku), he Musa!”

## 20:20

Terus teken iku diuncaleno, mongko moro-moro iyane dadi ulo kang nyelolor-nyelolor gedigu cepete.

## 20:21

Gusti Alloh dawuh: “Cekelen iyane lan ojo wedi, Isun arep mbalekaken nong keadaane kawitan.

## 20:22

Lan kempiteno tangan siro nong cengklakaniro, pasti iyane metu dadi putih kang kinclong osing ono tatune, dadi mu’jizate maning kang liyo (ugo).

## 20:23

Supoyo Isun katokaken nong siro sebagiane tenger-tengere kekuwosoane Isun kang seru gedine.

## 20:24

Melakuo nong Fir’aun; saktemene iyane uwes keliwat wates.

## 20:25

Ngujar Musa: “He Pengeranisun, jembarno kanggonisun dodonisun. [^519]

[^519]: Nabi Musa a.s njaluk nong Gusti Alloh supoyo dodone dijembaraken enggo ngadepi Fir’aun kang terkenal dadi rojo kang bengis.

## 20:26

Lan gampangno kanggonisun urusanisun.

## 20:27

Lan eculno kekakuan teko ilatisun.

## 20:28

Supoyo iyan-iyane pating ngerti kambi omongane isun.

## 20:29

lan dadekno kanggo isun pembantu teko keluarganisun dewek,

## 20:30

(Yoiku) Harun, sedulurisun.

## 20:31

Teguhno kambi iyane kekuatanisun.

## 20:32

Lan dadekno iyane konco nong jero urusanisun,

## 20:33

Supoyo isun kabeh akeh moco tasbih nong ndiko.

## 20:34

Lan akeh ingete nong ndiko.

## 20:35

Saktemene ndiko iku dzat kang Moho weruh (nong keadaane) isun kabeh.

## 20:36

Alloh dawuh: “Saktemene uwes dikabulaken penjaluke siro, he Musa.”

## 20:37

Lan saktemene Isun uwes nguweni nikmat nong siro nong kaping kang liyo.

## 20:38

Yoiku waktu Isun ngilhami nong emak siro paran kang diilhamaken.

## 20:39

Yoiku: “ Shalehno iyane (Musa) nong jero kotak kayu, terus uncalno iyane nong banyu mili (Nil), mongko pasti banyu mili iku nggowo (kotak iku) nong pinggir, supoyo dijumput kambi (Fir’aun) musuhe Isun lan musuhe iyane”. Lan Isun wes nyemburaken nong siro welas asih teko nong Isun [^520] ; lan supoyo siro di rawati nong ngisore pengawasanisun.

[^520]: Maksude: saben wong kang deleng Nabi Musa a.s arep ngerasa demen lan welas asih nong iyane.

## 20:40

(Yoiku) wektu seduluriro kang wadon melaku, terus iyane ngomong nong (keluargane Fir’aun): “Oleh tah isun nuduhaken nong siro wong kang arep ngerawati?”Mongko Isun mbalekaken siro nong emake siro, supoyo seneng atine lan osing bengung pikire. Lan siro tau mateni menungso, [^521]  terus Isun nyelametaken siro teko (roso bengong susahe ati), lan Isun uwis nguji siro kambi pirang-pirang ujian; mongko siro manggon pirang-pirang tahun nong antarane penduduk Mad-yan, [^522]  terus siro teko meturut wektu kang ditetepaken [^523] he Musa.

[^521]: Kang dipateni Musa iki iku wang bongso Qibthi kang tukaran kambi bongso Isroil, koyo kang diceritokaken nong surat (28) al-Qoshosh ayat 15.

[^522]: Nabi Musa a.s teko nong negeri Mad-yan enggo melayu ngilang, reng kono iyane dikawinaken kambi Nabi Syu’aib a.s nong anak wadone lan manggon pirang-pirang tahun lawase.

[^523]: Maksude: Nabi Musa a.s teko nong jurang Thuwa enggo nerimo wahyu lan kerosulane.

## 20:41

Lan Isun milih siro kanggo awakisun. [^524]

[^524]: Maksude: mileh enggo dadi Rosule Ingsun.

## 20:42

Melakuo siro serto sedulur siro kambi nggowo ayat-ayatisun, lan ojo’o siro jak loron ngelalekaken nong jerone ngengeti Isun;

## 20:43

Melakuo siro jak loron nong Fir’aun, saktemene iyane uwes ngeliwati wates;

## 20:44

mongko ngomongo siro jak loron nong iyane kambi omongan-omongan kang alus, mugo-mugo baen iyane enget lan wedi”.

## 20:45

Ngomongo iyane jak loron: “ he pengeran isun, saktemene isun kuwatir kadung iyane nyepetaken nyekso isun utowo arep tambah ngeliwati wates”.

## 20:46

Gusti Alloh dawuh: “siro jak loron ojo’ kuwatir, saktemene Isun mbarengi siro jak loron, Isun ngerungokaken lan meruhi”.

## 20:47

Mongko teko’o siro jak loron nong iyane (Fir’aun) lan ngomongo: “ Saktemene isun jak loron iku utusane pengeran siro, mongko eculno Bani Isroil makne bareng isun lan ojo’o siro nyekso iyan-iyane [^525] . Saktemene Isun teko nong siro kambi nggowo bukti (nong kerosulan isun) teko pengeraniro. Lan keselametan iku diuwakaken nong wong kang milu kambi petunjuk.

[^525]: Bani Isroil nong wektu iyan-iyane manggon nong Mesir iku (iyan-iyane) nong ngisore perbudakane Fir’aun. Iyan-iyane dimegawekaken enggo ngadegaken bangunan-bangunan kang gedi lan kuto-kuto kelawan megawe pokso. Mongko Nabi Musa a.s njaluk nong Fir’aun supoyo iyan-iyan dibibasaken.

## 20:48

Saktemene uwes diwahyukaken nong isun kadung sekso iku (dikenengaken) nong wong-wong kang nggubabi [^526]  lan melengos [^527] ”.

[^526]: Maksude: nggubabi ajaran-ajaran lan petunjuk-petunjuk kang digowo kambi rosul.

[^527]: Maksude: osing ngerasakaken ajaran lan petunjuk-petunjuk rosul.

## 20:49

Fir’aun takon: “Mongko sopo tah pengeran siro jak loron, he Musa? [^528]

[^528]: Sakmarine Nabi Musa a.s lan Nabi Harun a.s oleh perintahe Alloh swt, melaku lah iyane jak loron nong Fir’aun lan kedadean lah soal njawab koyo kang disebutaken nong ayat 49 lan ayat mburine.

## 20:50

Musa njawab: “Pengeran isun iku (pengeran) kang uwes nguweni nong saben-saben barang wujud kedadeane, terus nguweni petunjuk. [^529]

[^529]: Maksude: nguweni akal, naluri lan kodrat alamiyane enggo nerusaken uripe dewek-dewek.

## 20:51

Ngomong Fir’aun: “ mongko kelendi keadaane umat-umat kang bengen?”

## 20:52

Musa njawab: “Keweruhan masalah iku ono ning sandinge pengeran isun, nong jerone siji kitab [^530] ). Pengeran isun osing kiro salah lan osing (ugo) lali;

[^530]: Maksude: Lauh Mahfudz

## 20:53

Dzat kang uwes nggawekaken kanggo siro bumi kang dadi pelataran lan Kang nggawekaken kanggo siro nong bumi iku dalan-dalan, lan mudunaken teko langit banyu udan, mongko Isun perujukaken kambi banyu udan iku perujukan-perujukan kang macem-macem.

## 20:54

Mangano lan angonen kewan-kewan rawatan siro. Saktemene nong kang gedigu iku ono tenger-tengere kekuwosoane Alloh kanggo wong-wong kang duwe akal.

## 20:55

Teko bumi (lemah) iku Isun nggawe siro lan nong kono Isun arep mbalekaken siro lan teko engkono Isun arep ngetokaken siro nong waktu kang liyo.

## 20:56

Lan saktemene Isun uwes ngatokaken nong iyane (Fir’aun) tenger-tengere kekuwosoanisun sekabehane, [^531]  mongko iyane nggubabaken lan emong (nerimo kebeneran).

[^531]: Kang dikarepaken kambi “tenger-tenger” reng kene iku tenger-tengere kenabiane Musa surat (17) al-Israa, Nong ketemune antarane Nabi Musa a.s kambi Fir’aun iki, kang dikatokaken buru loro yoiku tekene Nabi Musa a.s dadi ulo lan tangane dadi putih kinclong.

## 20:57

Fir’aun takon: “Opo siro teko nong isun kabeh kanggo metokaken isun teko negerinisun (iki) kambi sihir siro, he Musa?

## 20:58

Lan isun pasti arep nekokaken (ugo) nong siro sihir kang podo iku, mongko nggaweo siro siji waktu enggo ketemuan antarane isun lan siro, kang isun osing arep nyalahi lan osing (ugo) siro reng siji panggonan kang nong (bagian) tengahe”

## 20:59

Musa njawab: “Waktu enggo ketemuan (isun kambi) siro iku nong dino perayaan lan apike poro menungso dikumpulaken nong waktu serengenge sepenggalahan munggah”.

## 20:60

Mongko Fir’aun ninggalaken (panggonaan iku) terus ngatur tipu muslihate terus iyane teko. [^532]

[^532]: Maksude: sakmarine Fir’aun ngatur tipuane lan waktu enggo ketemuane uwes teko yoiku nong dino perayaan, mongko Fir’aun kambi bolo-bolone teko nong panggonan kang ditentokaken.

## 20:61

Musa ngomong nong iyan-iyane: “ Belahi siro, ojo’o siro nggawe gubaban nong Gusti Alloh, mongko Iyane mateni siro kambi sekso”. Lan saktemene uwes rugi wong-wong kang nggawe-nggawe gubaban.

## 20:62

Mongko iyan-iyane podo padu-paduan nong urusane iyan-iyane nong antarane iyan-iyane lan iyan-iyane ngerahasiakaken omongane (iyane kabeh).

## 20:63

iyan-iyane podo ngomong: “Saktemene wong loro iku bener-bener ahli sihir kang arep ngusir (ngetokaken) siro teko negerine siro dewek nganggo sihire lan arep ngilangaken kedudukane (jabatane) siro kang duwur. [^533]

[^533]: Maksude: tekone Musa a.s lan Harun a.s nong Mesir iku arep nggantekaken siro dadi rojo Mesir. Sebagian ahli tafsir ngartekaken “thariqoh” reng kene kambi “keyakinan (agomo)”.

## 20:64

Mongko kumpulno sekabehane doyone (sihir) siro kabeh, terus teko’o kambi, lan saktemene untung lah wong kang menang nong dino iki. [^534]

[^534]: Maksude “dino iki” yoiku dino kang dienggo tanding.

## 20:65

(Sakmarine iyan-iyane kumpul) iyan-iyane ngujar: “Hei Musa (pilihen) , opo siro kang nguncalaken (sulung) utowo isun iki (kabeh) wong kang nguncalaken sulung?”

## 20:66

Musa njawab: “Monggo siro kabeh sulung kang nguncalaken”. Mongko moro-moro tali temaline lan teken-tekene iyan-iyane, kebayang nong (arepe) Musa koyo-koyo iyane nyelolor cepet jalaran sihire iyan-iyane.

## 20:67

Mongko Musa ngeroso wedi nong jero atine.

## 20:68

Isun (Gusti Alloh) dawuh: “ siro ojo’ wedi, saktemene sirolah kang paling unggul (menang).

## 20:69

Lan uncalno paran kang ono reng tangan tengen siro, pasti iyane arep nguntal paran baen kang iyan-iyane gawe. Saktemene paran kang iyan-iyane gawe iku mung tipu muslihate tukang sihir (thok). Lan osing kiro menang tukang sihir iku, teko endi baen iyane teko”.

## 20:70

Terus tukang-tukang sihir iku nyereb kkambi sujud, kambi ngomong: “isun kabeh percoyo nong pengerane Harun lan Musa”.

## 20:71

Fir’aun takon: “Opo siro uwes iman nong (Musa) sakdurunge isun nguweni izin nong siro kabeh?. Saktemene iyane iku kang ngajaraken sihir nong siro kabeh. Mongko saktemene isun arep nugel tangan lan sikile siro kabeh kambi nyilang wolak-walik. Lan saktemene isun arep nyalib siro kabeh nong uwite wit kurmo lan saktemene siro arep ngeweruhi sopo nong antarane isun kang lebih loro lan lebih suwe seksone”.

## 20:72

Iyan-iyane njawab: “isun kabeh sepisan-pisano osing arep ngutamakaken siro ketimbang bukti-bukti kang nyoto (mu’jizat), kang uwes teko nong isun kabeh lan ketimbang Pengeran kang uwes gawe insun kabeh; mongko mutusono siro paran kang arep siro putusaken. Saktemene siro mung arep biso mutusi ono reng keuripan dunyo iki thok.

## 20:73

saktemene isun kabeh uwes iman nong pengerane isun kabeh, makne Iyane nyepuro kesalahan-kesalahan isun kabeh lan sihir kang siro poksokaken nong isun kabeh (makne isun iki) ngelakoni. Lan Gusti Alloh lebih apik ganjarane lan lebih langgeng (seksone)”

## 20:74

Saktemene sopo baen kang teko nong pengerane kambi dosane, mongko saktemene kanggo iyane neroko jahanam. Iyane osing mati nong jero kono lan osing (ugo) urip. [^535]

[^535]: Maksud “osing mati” yoiku iyane terus ngerasakaken sekso lan maksude “osing urip” iku urip kang biso digunakaken enggo tobat.

## 20:75

Lan sopo baen kang teko nong pengerane nang keadaan iman, tur bener-bener ngelakoni amal sholeh, mongko iyan-iyane iku wong-wong kang oleh panggonan-panggonan kang duwur (mulyo).

## 20:76

(yoiku) surgo ‘adn kang mili banyu-banyu nong ngisore, iyan-iyane langgeng nong jerone. Lan iku balesan kanggo wong kang rijig (teko kafire lan maksiate).

## 20:77

Lan saktemene uwes Isun wahyukaken nong Musa: “Melakuo siro kambi kawulo-kawulonisun (Bani Isroil) reng dino bengi, mongko gaweo enggo iyan-iyane dalan kang garing no ring segoro iku, [^536]  siro osing usah kuwatir kadung kesusul lan osing usah wedi (kesilep).

[^536]: “Nggawe dalan kang garing nong jero segoro iku” yoiku menthong segoro kambi tekene. Dilengen ayat 63 surat (26) Asy-Syuaro

## 20:78

Mongko Fir’aun kambi bolo tentarane nguber iyan-iyane (rombongan Musa), terus iyan-iyane ditutupi kambi segoro kang nyilepaken iyan-iyane (bolo tentarane)

## 20:79

Lan Fir’aun uwes nyesataken (nyasaraken) kaume lan osing nguweni petunjuk.

## 20:80

He Bani Isroil, saktemene Isun uwes nyelametaken siro kabeh teko musuh siro lan Isun wes nggawe perjanjian kambi siro kabeh (enggo munajat) nong sebelah tengene [^537]  gunung iku [^538]  lan Isun wes ngudunaken nong siro kabeh manna lan salwa. [^539]

[^537]: Sebagiane ahli tafsir nasfsiraken” al-ajman” kelawan “kang diberkati”.

[^538]: Kang dimaksud “gunung iku” reng kene yoiku gunung Sinai.

[^539]: Kang munajat nong Gusti Alloh iku Nabi Musa a.s taping reng kene kesebut “siro kabeh” kerono manfaate munajat iku balik nong Nabi Musa a.s lan Bani Isroil sekabehane, janji kang dijanjekaken iku enggo munajat lan nompo Taurot. Arti “manna lan Salwa”.

## 20:81

Mangano teko antarane rizki kang apik kang uwes Isun uwakaken nong siro lan ojo’ ngeliwati wates teko (rizki iku), kang nyebabaken ngamuk Isun nibani siro. Lan sopo baen ditibani kambi ngamuk Isun mongko saktemene rusak (mati) iyane.

## 20:82

Lan saktemene Isun Moho Nyepuro kanggo wong kang tobat, iman ngelakoni amal sholeh terus tetep ono reng dalan kang bener.

## 20:83

Apuo siro teko lebih cepet timbangane kaume siro, He Musa.

## 20:84

Musa njawab: “Gedigu lah iyan-iyane nusul isun lan isun cepet-cepet nong ndiko, he pengeranisun, makne ndiko ridho (nong isun)”.

## 20:85

Gusti Alloh dawuh: “Mongko saktemene Isun uwes nguji kaume siro sakmarine siro tinggal, lan iyan-iyane uwes disasaraken kambi Samiri. [^540]

[^540]: Samiri iku wong kang asale teko Bani Isroil teko suku Assamirah.

## 20:86

Terus Musa balek nong kaume kambi nguwel lan susah ati. Musa takon: “He kaumingsun osing tah pengeran siro uwes njanjekaken nong siro siji janji kang apik? Mongko opo tah keroso suwi waktu kang uwes keliwat iku kanggo siro utowo siro ngarepaken supoyo amuke teko pengeraniro nibani siro, terus siro ngelanggar perjanjiane siro kambi isun?”

## 20:87

Iyan-iyane njawab: “Isun kabeh sepisan-pisano osing ngelanggar perjanjiane siro kambi kekarepane isun dewek, tapi isun dikongkon nggowo abot-abotan teko perhiasane kaum iku, mongko isun nguncalaken iku (perhiasan) lan gidigu ugo Samiri nguncalaken” [^541]

[^541]: Maksude: iyan-iyane dikongkon nggowo perhiasan teko emas duwene wong-wong Mesir, terus kambi samiri dikongkon nguncalaken nong jero geni kang uwes diurubaken nong jerone siji bolongan enggo digawe dadi patung kang ujd anke sapi, terus iyan-iyane nguncalaken iku lan dipiloni kambi samiri.

## 20:88

Terus Samiri ngetokaken enggo iyan-iyane (teko bolongan iku) anake sapi kang (ono) awake lan suwarane, mongko iyan-iyane ngomong: “ikilah pengeraniro lan pengerane Musa, tapi Musa wes lali”.

## 20:89

Mongko opo iyan-iyane nggatekaken kadung saktemene patung anak sapi iku osing biso nguweni jawaban nong iyan-iyane, lan osing biso nguweni kemudharatan (bahaya) nong iyan-iyane lan osing (ugo) manfaati?

## 20:90

Lan saktemene Harun uwes ngomong nong iyan-iyane nong sakdurunge: “He kaumisun, saktemene siro mung diweni coban kambi anak sapi iku lan saktemene pengeran siro iku pengeran kang moho murah, mongko miluo isun lan manuto perintahe isun”.

## 20:91

Iyan-iyane podo njawab: “isun kabeh arep tetep nyembah patung anake sapi iki, sampek Musa balik nong (ngarepe) isun akbeh”.

## 20:92

Musa takon: he Harun, paran kang ngalang-ngalangi siro naliko siro ndeleng iyane kabeh wes kesasar.

## 20:93

Terus siro seng ngancani isun? Opo siro (nyejo) duroko nong perintah isun ?

## 20:94

Harun njawab: he anak lanang emak isun, ojo siro nyekel jenggot isun lan ojo (pisan) endas isun, setemene isun kawatir setemene siro arep ngomong (nong isun): “siro wes mecah belah antarane Bani Israel lan siro seng njogo amanat isun”.

## 20:95

Ngomong Musa: “Paran kang nyorong siro (gawe ulah gedigu) he Samiri?”

## 20:96

Samiri njawab: “Isun ngeweruhi siji perihal kang iyan-iyane osing meruhi, mongko isun njumput saketem teko bekase rosul [^542] ) terus isun uncalaken lan gedigu nafsunisun ngapusi isun”.

[^542]: Kang dikarepaken kambi “bekase rosul” reng kene iku ajaran-ajarane. Meturut faham iki Samiri njumput sebagiane teko ajaran-ajarane Musa terus diuncalaken ajaran-ajaran iku sehinggo iyane dadi kesasar. Meturut ahli tafsir kang liyo, kang dikarepaken kambi “bekase rosul” iku bekas capahe jarane Jibril a.s. artine Samiri njumput sekepel lemah teko bekas iku terus diuncalaken nong jerone wesi kang dilebur sehinggo wesi iku bergele koyo anake sapi kang biso ngetokaken suworo.

## 20:97

Ngomong Musa: melakuo siro, mongko saktemene kanggo siro reng keuripan dunyo iki (mung biso) ngomong: “ojo nguthik (isun)”. [^543]  Lan saktemene kanggo siro (ono) ukuman (nong akhirat) kang siro sepisan-pisano osing biso ngalesi. Lan dilengen pengeraniro iku kang tetep siro sembahi. Saktemene isun jak kakean arep ngobong iku, terus isun bener-bener arep nyemburaken nong jero segoro (awune kang ceceran)

[^543]: Maksude: makne Samiri uripe ngadoh heng duwe konco lan dewekan kerono dadi ukuman nong dunyo, lan ukuman nong akhirate iyane arep dipanggokaken nong jero Neroko.

## 20:98

Saktemene pengeraniro iku mung Gusti Alloh kang osing ono pengeran (kang hak disembah) sakliyane Iyane, Keweruhane Iyane ngeliputi sekabehane barang”.

## 20:99

Gedigu iku Isun nyeritokaken nong siro (Muhammad) sebagiane ceritone umat kang wes bengene, lan saktemene uwes isun uwakaken nong siro teko sandinge Isun siji pengengetan (Al-Qur’an).

## 20:100

Sopo baen melengos teko Al-Qur’an mongko saktemene iyane arep mikul (nggowo) dosa kang gedi nong dino kiamat.

## 20:101

Iyan-iyane langgeng nong jero keadaane iku, lan seru eleke duso iku kang dadi ngeboti kanggo iyan-iyane nong dino kiamat.

## 20:102

(Yoiku) nong dino (kang reng waktu iku) disemprong serompete [^544] ) lan Isun arep ngumpulaken nong dino iku wong-wong kang (duwe) duso kambi raine kang biru jureng;

[^544]: Maksude: semprongan serompet kang keloro, yoiku semprongan enggo nangekaken menungso teko kubure utowo nguripaken maning.

## 20:103

Iyan-iyane podo bisik-bisikan nong antarane iyane: “siro osing manggon (reng dunyo kejobo mong sepoloh dino)”.

## 20:104

Isun lebih meruhi paran kang iyan-iyane omongaken, wektu ngomong wong kang kenceng dalane [^545] ) teko antarane iyane: “Siro osing manggon (nong dunyo) kejobo mung sedino baen”.

[^545]: Yang dikarepaken kambi “kenceng dalane” yoiku wong kang rodo kenceng pikirane utowo amalane teko antarane wong-wong kang duso iku.

## 20:105

Lan iyane podo takon nong siro ngenengi gunung-gunung, mongko ngomongo: “Pengeranisun arep ngancuraken (nong dino kiamat) seancur-ancure.

## 20:106

Mongko Iyane arep dadekaken (bekase) gunung-gunung iku roto babar pisan,

## 20:107

Osing ono sithik baen siro weruh nong kono panggonan kang endep lan kang duwur-duwur.

## 20:108

Nong dino iku menungso milu (nong arahe suworone) wong kang nyeluk [^546] ) kang osing belak-beluk; lan suworo-suworo (dadi ino lan meneng anteng) kerono (gedine) dzat kang Moho Welas, mongko siro osing biso rungu kejobo bisikan thok.

[^546]: Kang dikarepaken kambi wong kang nyeluk reng kene yoiku molaikat kang nyeluk menungso enggo ngadep nong ngarepe Alloh.

## 20:109

Nong dino iku heng ono gunane syafaat, kejobo (syafaate) wong kang Alloh Moho Welas uwes nguweni idzin nong iyane lan Iyane wes ngeridohi omongane.

## 20:110

Iyane (Gusti Alloh) meruhi paran baen kang ono nong ngarepe iyan-iyane lan paran kang ono nong burine iyan-iyane, sedeng ilmune iyan-iyane heng biso nyakup ilmune Iyane (Gusti Alloh).

## 20:111

Lan podo temungkol kabeh raine (kambi ngendepaken awake) nong Pengeran kang Moho Urip lan Moho Kekal ugo heng leren-leren ngerumati (mahluke). Lan saktemene uwes paodo rugi wong kang ngelakoni anioyo (kezaliman).

## 20:112

Lan sopo baen kang ngelakoni amal-amal kang soleh lan iyane nong keadaan iman, mongko iyane osing kuwatir nong balesan kang osing adil lan osing kuwatir (ugo) nong arep dikurangi hak-hake.

## 20:113

Lan gedigu iku Isun mudunaken Al-Qur’an nganggo boso arab, lan Isun uwes nerangaken bolak-balik nong jerone (Al-Qur’an) sebagiane ancaman supoyo iyan-iyane takwa utowo (supoyo) Al-Qur’an iku munculaken pengenget kanggo iyan-iyane.

## 20:114

Mongko Moho Duwur Gusti Alloh rojo kang sakbener-benere, lan ojo siro kesusu moco Al-Qur’an sakdurunge disempurnokaken pewahyuane nong siro, [^547]  lan ngomongo: “He Pengeranisun, tambahno nong isun ilmu keweruhan”.

[^547]: Maksude: Nabi Muhammad SAW dilarang kambi Gusti Alloh nirokaken woconane Jibril a.s kalimat sak kalimat, sakdurunge Jibril a.s marekaken woconane, supoyo biso Nabi Muhammad SAW ngafalaken lan mahami bener-bener ayat kang diedunaken iku.

## 20:115

Lan saktemene uwes Isun perintahaken [^548] nong Adam bengene, mongko iyane lali (nong perintah iku) lan Isun osing nemu nong iyane niat (karep) kang kuat.

[^548]: Perintahe Gusti Alloh iki disebuteno nong jero ayat 35 surat (2) al-Baqarah.

## 20:116

Lan (engeto) wektu Isun ngomong nong molaikat: “sujudo siro kabeh nong Adam”, mongko iyane podo sujud kejobo Iblis. Iyane nulak (emong).

## 20:117

Mongko Isun ngomong: “He Adam, saktemene iki (Iblis) iku musuhe siro lan rabiniro, mongko sepisan-pisano ojo sampek iyane ngetokaken siro keloron teko surgo, kang dadi sebabe siro sengsoro.

## 20:118

Saktemene siro osing (kiro) keloman nong jero kono lan osing arep mbankang (heng ono kelkambi).

## 20:119

Lan saktemene siro osing bakal ngelak lan osing (ugo) bakal keneng panase serengenge nong jero kono (surgo).

## 20:120

Terus syetan mbisikaken pikiran elek nong iyane kambi ngomong: “He Adam gelem tah isun duduhaken riko uwit khuld [^549]  lan kerojoan kang osing biso ancur?”

[^549]: Uwit iku diarani “Syajaratul khuldi” (uwit abadi), kerono jare bisikane syetan, wong kang mangan uwohe arep abadi , osing arep mati.

## 20:121

Mongko kelorone mangan uwoh teko uwit iku, terus katon teko wong loro iku aurat-aurate lan jakloron mulai nutupi (aurote) nganggo godong-godongan (kang ono reng) suwargo, lan Adam dadi duroko nong pengerane lan iyane dadi wong kang kesasar. [^550]

[^550]: Kang dikarepaken kambi “duroko” reng kene yoiku ngelanggar larangane Alloh kerono lali kambi osing sengojo, koyo disebutaken nong ayat 115 surat iki. Lan kang dikarepaken kambi “kesasar” yoiku milu paran kang dibisikaken syetan. Kesalahane Adam a.s masio osing gedigu gedi nganggo coro ukuran menuso biasa iku wes diarani duroko lan kesasar, kerono duwure kedudukane Adam a.s lan enggo dadi contoh kanggo wong gedi lan pemimpin-pemimpin supoyo ngadohi laku-laku kang dilarang masio kelendi baen cilike.

## 20:122

Terus Pengerane mileh iyane [^551]  mongko Iyane (Gusti Alloh) nerimo taobate lan nguweni iyane petunjuk.

[^551]: Maksude: Alloh mileh Nabi Adam a.s enggo dadi wong kang parek kambi Iyane.

## 20:123

Alloh dawuh: “Muduno siro keloron teko suwargo bareng-bareng, sebagiane siro dadi musuh kanggo sebagiane kang liyo. Mongko kadung teko nong siro petunjuk teko Isun, terus sopo baen kang milu petunjukisun, iyane osing arep kesasar lan osing arep sengsoro.

## 20:124

Lan sopo baen kang melengos teko nginget isun, mongko kanggo iyane penguripan kang soro, lan Isun arep ngumpulaken iyane (kabeh) nong dino kiamat nong keadaan picek.

## 20:125

Iyane podo ngomong: “he pengeranisun, apuo ndiko ngumpulaken isun nong keadaan picek, padahal isun bengene iku wong kang biso dileng?”

## 20:126

Gusti Alloh dawuh: “Koyo gedigu iku, uwes teko nong siro ayat-ayatisun, mongko siro ngelalekaken lan gedigu (pisan) nong dino iki siro ugo dilalekaken”.

## 20:127

Lan gedigu iku isun mbales wong kang ngeliwati wates lan osing percoyo nong ayat-ayat pengerane. Lan saktemene sekso nong akherat lebih abot lan lebih kekal.

## 20:128

Mongko opo osing dadi petunjuk kanggo iyan-iyane (kaum musyrikin) piro akehe kang wes Isun pateni umat-umat kang sakdurunge iyan-iyane, padahal iyan-iyane melaku (nong duwure bekas-bekas) panggonan umahe umat-umat iku? Saktemene nong kang gedigu iku ono tenger-tengere (kuwosone pengeran) kanggo wong kang duwe akal.

## 20:129

Lan sekirone osing ono siji ketetepan teko Gusti Alloh kang ono reng bengene utowo heng ono ajal (waktu matine) kang wes ditentokaken, pasti (seksone iku) ngenengi iyane.

## 20:130

Mongko sabaro siro nong paran baen kang iyan-iyane (Quraisy) omongaken, lan moco’o tasbih siro kkambi muji nong pengeraniro, sakdurunge metu serengenge lan sakdurunge mendelepe lan moco’o tasbih ugo nong waktu-waktu bengi lan waktu-waktu raino, supoyo siro ngeroso seneng.

## 20:131

Lan ojo’o siro arahaken moto lorone siro nong paran baen kang uwes Isun uwakaken nong golongan-golongan teko iyane kabeh, kang dadi kembange keuripane dunyone enggo Isun ujikaken iyane kabeh kambi (kembange keuripane dunyo) iku, lan rizki (weh-wehan) pengeraniro iku lebih apik lan lebih kekal.

## 20:132

Lan merintaho nong keluargoniro njejegaken sembahyang lan sabaro siro nong jerone ngelakoni iku. Isun oseng jaluk rizki nong siro, Isun kang nguweni rizki nong siro. Lan akibat (kang apik) iku kanggo wong kang takwa.

## 20:133

Lan iyane kabeh ngomong: “apuo iyane osing gowo bukti nong isun teko pengerane ?” lan apuo durung teko nong iyane kabeh bukti kang nyoto teko paran hang kesebut ring jero kitab-kitab kang kawitan ?

## 20:134

Lan sekirone Isun ngancuraken iyane kabeh kambi siji sekso sakdurunge Al-Qur’an iku (diedunaken), tentu iyan-iyane ngomong: “He Pengeranisun, apuo osing ndiko utus siji utusan (rosul) nong isun kabeh, terus isun milu ayat-ayat ndiko sakdurunge isun dadi ino lan endep (heng ono artine)?”

## 20:135

Ngomongo: “saben-saben (kito) nganteni, mongko podo ngantenono siro kabeh! Mongko siro mbesok arep weruh, sopo kang melaku nong dalan kang kenceng lan sopo kang uwes oleh petunjuk”.

## 21:1

Wes parek ring manungso dino hisab sekabehe amalane iyane kabeh, ning iyane kabeh onok nyang kelengahan ugo nyingkur (teko iyane).

## 21:2

Sing teko nang iyane kabeh Al-Qur’an kang anyar (didunno) teko pengeran iyane kabeh, kejobo iyane kabeh ngerungokno, sedeng iyane kabeh pada memenganan.

## 21:3

(Maning) ati iyane kabeh pada lengah. Lan iyane kabeh kang dzolim iku ngerahasiano kang dadi omongan kabeh: “Wong iki duduk liyan kejobo mung manungso koyok riko, mangka apa riko nerimo sihir [^552] . Padahal riko nyaksikno.

[^552]: Hang iyane kabeh maksud kaleh sihir teng mriki yoiku ayat-ayat Al-Qur’an

## 21:4

Wes Ngomong Muhammad (neng ngarepe iyane kabeh): pengeranisun ngeweruhi kabeh omongan ono ring langit lan bumi lan Iyane (Gusti Alloh) kang moho ngerungokno lan moho ngeweruhi.

## 21:5

Maning iyane kabeh ngomong (pisan): “(Al-Qur’an iku yoiku) impenan kang seng karuan, malah dianak-anakno, maning iyane dewek wong penyair, mongko sakjane iyane nekakno nong kito hang aran mu’jizat, koyok to rasul-rasul kang diutus kepungkur”.

## 21:6

Sing ono (menungso) nang negoro kang iman hang wes isun binasakno sakdurunge iyane kabeh; mongko opo iyane kabeh arep iman [^553] ?

[^553]: Maksude: umat kang bengen wes jaluk marang rasul-rasule mu’jizatlan Tuhan wes nekakno mu’jizat iku, tapi iyane kabeh tetap sing duwe iman, sekteruse Tuhan ngancurno iyane kabeh. Wong musyrikin ikupun kadung diwani mu’jizat hang iyane kabeh jaluk iku, iyane kabeh heng arep duwe iman, mergo iyane kabeh lebih angkuh maning teko umat-umat sak durunge.

## 21:7

Isun heng ngutus poro rasul sakdurunge riko (Muhammad), kejobo sak akehe wong lanang hang Isun wani wahyu nong iyane kabeh, mongko takono siro nong kang duwe ilmu, kadung siro sing weruh.

## 21:8

Lan heng Isun dadikaken iyane kabeh awak-awak kang heng mangan panganan, lan osing (pisan) iyane kabeh iku wong kang awet.

## 21:9

Sakteruse Isun tepati janji (hang wes isun janjikaken) nong iyane kabeh. Mongko isun selametaken iyane kabeh lan wong-wong hang isun karepi lan isun binasakno wong kang ngelebihi wates.

## 21:10

Saktemene wes Isun dunno nong siro siji kitab kang neng jerone ana kang dadi sebab keapikan siro. Jalaran iku opo siro sing ngeweruhi.

## 21:11

Lan piro akehe (warga) negoro hang zalim kang wes isun ajuraken, lan Isun anakno sakwise iyane kabeh iku warga hang lain (kanggo gantine).

## 21:12

Moko waktu iyane kabeh ngerasakno azab Isun, jemedul iyane kabeh mlayu teko negerine dewek.

## 21:13

Ojo siro mlayu kesusu; baliko siro nong nikmat hang wes siro rasakno lan nong panggonan omah (hang apik), supoyo siro ditakoni [^554] .

[^554]: Maksude: wong kang dolim iku ring wektu ngerasakaken azab Allah melayu dewek, terus wong-wong kang iman ngomong nong iyane kabeh ambi coro ngelokno, supoyo iyane kabeh tetep ring tempat awale ambi ngerasakno kenikmatan lan kelezatan urip, koyok to nyaur pitakon-pitakon kang arep didepno ring iyane kabeh.

## 21:14

Iyane kabeh ngomong : “aduh, ciloko isun kabeh, saktemene isun kabeh yaiku wong-wong kang dzolim”.

## 21:15

Moko tetepo gedigu sambate iyane kabeh, sampek Isun dadikaken iyane kabeh dadi tanduran kang wes di petik, kang sing biso urip maning.

## 21:16

Lan osingtah Isun ciptakno langit lan bumi lan sak onone kambi karone ambi memenganan [^555] .

[^555]: Maksude: Allah nyiptakno langit lan bumi apa anane ring antarane karo-karone ambi dijuwut makno lan tujuane kang nguwehi hikmah.

## 21:17

Sekirone Isun arep nggawe memenganan (rabi lan anak), sak mestine Isun nggawe teko sisine Isun [^556] . Kadung Isun karep gawe gedigu, (sakmestine Isun wes ngelakoni).

[^556]: Maksude teko sisi Isun yaiku kang sesuai ambi sipat-sipat Isun.

## 21:18

Sakjane Isun ndeleh perkara hak ring perkoro batil nanging hang hak iku ngancurno, mongko jemedul hang batil iku ilang. Lan ciloko kanggo riko kerono riko nyipati (Gusti Alloh ambi sipat-sipat kang heng pantes kanggo Iyane).

## 21:19

Lan keduwe Iyane (Gusti Alloh) kabeh hang ono ring langit lan ring bumi. Lan malaikat-malaikat kang ono ning sandinge Gusti Alloh, iyane kabeh sing ono duweni roso angkuh kanggo nyembah Gusti Alloh lan sing ono (pisan) keroso lemes.

## 21:20

Iyane kabeh ngajekaken moco tasbih ring dalu lan padang sing ono mandek-mandeke.

## 21:21

Opo iyane kabeh njuwut pengeran-pengeran teko bumi, kang biso nguripaken (wong-wong mati)?

## 21:22

Sekirone ono ring langit lan ring bumi pengeran-pengeran sak liyane Gusti Alloh, mestine karo-karone wis rusak binoso. Mongko Moho suci Gusti Alloh kang duweni ‘Arsy timbangane paran kang iyane kabeh sipati.

## 21:23

Iyane sing ditakoni opo kang dilakoni Iyane. Lan justru iyane kabeh kang arep ditakoni.

## 21:24

Opo iyane kabeh juwut pengeran-pengeran selain Iyane? Ngucapo : Duduhno hujjah siro! (Al-Qur’an) iki yaiku woro-woro kanggo wong kang ambi Isun, lan woro-woro kanggo wong kang sakdurunge isun [^557] ”. Saktemene akeh teko iyane kabeh heng ono ngerteni kang hak, mergo iku iyane kabeh nyingkur.

[^557]: Keyakinan tauhid iku yoiku salah siji teko inti-inti agama kang kesebut nong jero Al-Qur’an lan kitab-kitab kang digowo oleh rasul-rasul sak durunge Nabi Muhammad SAW.

## 21:25

Lan Isun osing ngutus wong siji rasul sak durunge siro, kejobo Isun wahyukno nong iyane: Yoiku osing onok pengeran (kang hak) kejobo Isun, mongko sembahen siro kabeh nang Isun”.

## 21:26

Lang iyane kabeh ngomong: “Pengeran Kang Moho Murah wes juwut (duwe) anak”, Moho Suci Gusti Alloh. Sak temene (malaikat-malaikat iku), yoiku kawulo-kawulo kang dimulyokaken [^558] ,

[^558]: Ayat iki didunno kanggo nyanggah sangkaan-sangkaan wong-wong musyrik kang ngomongno bahwa malaikat iku anake Allah.

## 21:27

Iyane kabeh iku osing nyulungi Iyane kelawan omongan lan iyane kabeh ngelakoni perintah-perintah Iyane.

## 21:28

Gusti Alloh ngeweruhi sembarang kang neng ngarepe iyane kabeh (malaikat) lan kang ono ring burine iyane kabeh, lan iyane kabeh osing ono nguwani syafaat kejobo ring wong kang di ridhoi Gusti Alloh, lan iyane kabeh Iku mesti ati-ati mergo wedi nong Iyane

## 21:29

Lan sopo wong neng antarane iyane kabeh ngucapaken: “Saktemene isun iku yoiku pengeran sak liyane Gusti Alloh”, mongko wong iku Isun weni walesan ambi neroko jahannam, sakmono ugo Isun weni walesan nong wong kang dolim.

## 21:30

Lan opo wong-wong kang kafir osing ngeweruhi hang aran langit lan bumi iku bengen dadi siji, sakteruse Isun pisahno antarane loro iku. Lan teko banyu Isun dadikaken paran bahen kang urip. Mongko abuo iyane kabeh osing ono kang iman?

## 21:31

Lan isun wes dadikaken ring bumi iki gunung-gunung kang kuat supoyo bumi iku (osing) oyak ambi iyane kabeh, lan wes isun dadikaken (pisan) ring bumi iku dalan-dalan kang ombo, supoyo iyane kabeh oleh pituduh.

## 21:32

Lan Isun dadikaken langit iku dadi atap kang kerumat, [^559]  sedeng iyane kabeh podo melengos teko ring tondo-tondone (Kuasane Gusti Alloh) kang onok ring iyane.

[^559]: Maksude: hang ono ring langit iku dadi atap lan kang dimaksud ambi kerumat iku yoiku segolo hang onok ring langit iku diraksa ambi Allah kelawan aturan lan hukum-hukum kang nyebabno biso mlakune teratur dan tertib.

## 21:33

Lan Iyane (Allah) hang wes dadikno bengi lan padang, srengenge lan ulan. Saben-saben iku mau muter ono ring garis puterane.

## 21:34

Isun osing dadikno urip saklawase kanggo siji menungso pun sedurunge siro (Muhammad), mongko umpomo riko mati, opo iyane kabeh arep saklawase urip?

## 21:35

Saben-saben awak arep ngerasakno mati. Isun arep nggudo siro ambi keelekan lan keapikan dadi gudoan (kang sak berner-benere). Lan cuma ring Isun siro dibalekno.

## 21:36

Lan kadung wong-wong kapir iku deleng siro, iyane kabeh cuma nggawe siro dadi lok-lokan. (iyane kabeh ngomong): Opo iki wong kang nyelo pengeran-pengeran siro?”, padahal iyane kabeh yoiku wong-wong kang ingkar iling Gusti Alloh kang Moho Murah.

## 21:37

Manungso wes didadikaken (kelakuan) kesusu-susu. Besuk arep Isun duduhakenring siro tondo-tondo (azab)-Isun. Mongko Ojok siro jaluk ring Isun nekakaken karep ambi cepet.

## 21:38

Iyane kabeh ngomong: “kapan janjine arep teko, kadung siro kabeh wong-wong kang bener?”.

## 21:39

Kadung wong-wong kapir iku ngeweruhi, wektu (nang di) iyane kabeh iku osing mampu nyingkrih teko geni neroko ring raine iyane kabeh lan (osing pisan) teko boyok iyane kabeh, sedeng iyane kabeh (osing pisan) oleh pitolong, (tentune iyane kabeh osing onok jaluk dicepetaken).

## 21:40

Sakjane (azab) iku arep teko nong iyane kabeh kanti jemedul terus gawe iyane kabeh podo kaget, moko iyane kabeh osing biso nyingkurno lan osing (pisan) iyane kabeh diwani keroksoan.

## 21:41

Lan sakjane wes dilok-lokaken piro-piro wong rasul sak durunge siro mongko muduno ring wong kang ngelokaken rasul-rasul iku azab hang pancen iyane kabeh lok-lokaken.

## 21:42

Ngucapo: “Sopo kang biso ngerokso siro ring dino dalu lan padang sakliyane (Alloh) Kang Moho Murah.?” Sakbenere iyane kabeh yoiku wong-wong kang mlengos teko ngengeti pengeran iyane kabeh.

## 21:43

Utowo opo onok iyane kabeh duweni pengeran- pengeran kang biso ngerokso iyane kabeh teko (azab) Isun. Pengeran-pengeran iku osing sanggup nolong awake dewek lan osing (pisan) iyane kabeh dijogo teko (azab) Isun iku?.

## 21:44

Sakbenere Isun wes nguweni iyane kabeh lan bapak-bapak iyane kabeh kenikmatan (urip ring dunyo) sampek dowok umur iyane kabeh. Mongko opo iyane kabeh osing deleng saktemene iyane kabeh nekani negoro (wong Kafir), terus Isun kurangi werane teko kabeh penjuru. Mongko opo iyane kabeh hang menang?

## 21:45

Ngucapo (hai Muhammad): Sakbenere cuma nguweni woro-woro ring siro kabeh ambi wahyu lan sing ono wong kang gendeng ngrungokeno woro-woro, kadung iyane kabeh diweni woro-woro.

## 21:46

Lan Saktemene, kadung iyane kabeh ditebluki sitik teko azab pengeran siro, dipastikno iyane kabeh ngomong: “Waduh, ciloko isun kabeh, sebab isun kabeh kelebu wong kang nyikso awake dewek”.

## 21:47

Isun arep masang timbangan kang tepak ring dino kiamat, mongko sing ono rugine sitik-sitiko. Lan kadung (amalan iku) cuma abote koyo dene wijine sawi, pastine isun nekakno (pahala) iyane. Lan cukup Isun bawen dadi hang nggawe pitungan.

## 21:48

Lan saktemene wes Isun weni ring Musa lan Harun Kitab Taurot lan penerangan lan pengajaran kanggo wong-wong kang takwa.

## 21:49

(yaiku) wong-wong kang wedi ambi (azab) pengeran Iyane kabeh, sedeng iyane kabeh sing deleng Iyane, lan iyane kabeh keroso wedi ambi (tekone) dino kiamat

## 21:50

Lan Al-Qur’an iki yoiku siji kitab (peringatan) kang duweni berkah kang wes Isun dunno. Mongko apuo Siro podo nyingkuri?

## 21:51

Lan saktemene wes Isun anugerahno ring Ibrohim hidayah keleresan sak durungi (Musa lan Harun) [^560] , lan yoiku Isun kang Weruhi (keadaanne).

[^560]: Maksude sakdurunge didunno Taurot nong Nabi Musa a.s. lan Nabi Harus a.s.

## 21:52

(Ilingo), wektu Ibrohim ngomong nong bapakke lan kaumme: “Patung-patung opo iki kang siro pateng ibadah nyang riko?”

## 21:53

Iyane kabeh jawab: “Isun kabeh ngeweruhi bapak-bapak isun nyembah iyane”.

## 21:54

Ibrohim ngomong: “Saktemene siro lan bapak-bapak iro ono ring dalan kesesatan kang nyoto”.

## 21:55

Iyane kabeh jawab: Opo siro teko ring isun kelawan temenanan utowo siro termasuk wong kang memenganan [^561] ? ”.

[^561]: Maksude: opo siro ngongkon isun kabeh nang agamane siro kanti sakbener-benere utowo siro Cuma memenganan?

## 21:56

Ibrohim ngomong: “Sakbenere pengeran siro yoiku pengeran langit lan bumi wes nyiptakno; lan isun termasuk wong-wong kang oleh nguweni bukti atase hang koyo iku”.

## 21:57

Demi Gusti Alloh, saktemeni isun arep ngelakoni akal bulus ring berholo-berholo siro sakwise siro menyang ninggalno [^562] .

[^562]: Omongan-omongan itu diomongno Ibrohim a.s teko ring njero hatine bawen. Maksude: Nabi Ibrohim a.s arep ngelakokno akal buluse kanggo ngancurno berholo-berholo iyane kabeh, sak wise iyane kabeh podo ninggalno tempat-tempat berholo iku.

## 21:58

Mongko Ibrohim gawe berholo-berholo iku mau ancur lebur, kejobo hang paling gede (Babon) songko patung-patung kang liyane; supoyo iyane kabeh balik (kanggo takon) nang iyane.

## 21:59

Iyane kabeh ngomong: “Sopo kang ngelakoni kelakuan iki nang pengeran-pengeran isun kabeh, saktemene iyane iki masuk golongane wong kang dolim”.

## 21:60

Iyane kabeh ngomong: “Isun kabeh kerungu onok siji wong nom kang ngelokno berhala-berhala iki kang aran Ibrohim”.

## 21:61

Iyane kabeh ngomong : “(Kadung gedigu) gowonen iyane ambi coro kang biso dideleng wong akeh, supoyo iyane kabeh nyaksikno”.

## 21:62

Iyane kabeh takon: “Opo siro kang ngelakoni kelakuan iki nong pengeran-pebgeran isun, hai Ibrohim?”

## 21:63

Ibrohim jawab: “Saktemene patung kang gede iku kang ngelakoni, moko takono nang berhala iku, kadung iyane kabeh biso ngomong”.

## 21:64

Moko iyane kabeh wes balik teko kesadaran iyane kabeh lan sakteruse ngomong: “Saktemene siro kabeh yoiku wong-wong kang anioyo (awake dewek)”.

## 21:65

Sakteruse endas iyane kabeh podo nunduk [^563] (terus ngomong): “Saktemene siro (hai Ibrohim) wes ngeweruhi saktemene berholo-berholo iku heng biso ngomong”.

[^563]: Maksude: Iyane kabeh balik berontak sakwise sadar

## 21:66

Ibrohim ngomong: “Mongko apuo riko nyembah selain Gusti Alloh, hang heng biso nguweni manfa’at sak sitik wes lan osing (pisan)nguweni mudharat nang siro?”.

## 21:67

Ah (cilaka) siro lan opo kang siro sembah selain Gusti Alloh. Mongko opo siro sing ngerteni blas?

## 21:68

Iyane kabeh ngomong: “Bakaren iyane lan tolongen pengeran-pengeran siro, kadung siro bener-bener arep ngelakoni”.

## 21:69

Isun berfirman: “Hai Geni dadio adem, lan dadio nyelametno nang Ibrohim”.

## 21:70

Iyane kabeh arep ngelakoni ngelawan nang Ibrohim, mongko Isun dadikno iyane kabeh iku wong-wong kang paling rugi.

## 21:71

Lan Isun selametno Ibrohim lan Luth ring siji negoro kang Isun wes berkahi kanggo manungso kabeh [^564] .

[^564]: Kang dimaksud ambi “negoro” nang kini yoiku negoro Syam, termasuk nang jerone Palestina. Tuhan berkahi negoro iku artine: Sak akehe nabi iku asale teko bongso iki lan tanahepun subur.

## 21:72

Lan isun wis nguweni nang Iyane (Ibrohim) Ishak lan Ya’qub, dadi anugerah (tekan Isun). Lan saben-saben iyane kabeh Isun dadikaken wong-wong kang Sholeh.

## 21:73

Isun wes dadikaken iyane kabeh iku dadi pemimpin-pemimpin kang nguweni pituduh ambi perintah Isun lan wes Isun wahyukno nang iyane kabeh ngelakoni keapikan, ngedekno sembahyang, bayar zakat, lan cuma nang Isun iyane kabeh nyembah.

## 21:74

Lan nong Luth, isun wis nguweni hikmah lan ilmu, lan wes isun selametno iyane teko (azab hang wes nimpo nang warga) kota hang ngelakoni kelakuan keji). Saktemene iyane kabeh yoiku kaum kang jahat lan fasik. [^565]

[^565]: Maksude: homosexual, nyamun lan ngelakoni kelakuan tersebut ambi terang-terangan

## 21:75

Lan isun lebokno iyane nang jero rahmate Isun; mergo saktemene iyane termasuk wong-wong kang soleh.

## 21:76

Lan (Ilingo ceritone) Nuh, sakdurunge iku wektu iyane moco do’a lan Isun ngabulno do’ane, terus Isun selametno iyane ambi pengikute teko bencono kang gedi.

## 21:77

Lan isun wes nulungi teko kaum kang wes dustakno ayat-ayat Isun. Saktemene iyane kabeh yoiku kaum kang jahat, mongko Isun jeburno iyane kabeh.

## 21:78

Lan (Ilingo cerito) Daud lan Sulaiman, sewaktu keloronan nguweni keputusan soal tanduran, mergo tanduran iku dirusak ambi wedus-weduse wargane. Lan yoiku Isun saksikno keputusan hang diwakno ambi iyane kabeh iku.

## 21:79

Moko Isun wes nguweni pengerten nang Sulaiman tentang hukum (hang lebih tepat) [^566]  ; lan nang siji-sijine iyane kabeh wes Isun nguwani hikmah lan ilmu lan wes Isun tundukno gunung-gunung lan manuk-manuk, kabeh moco tasbih bareng Daud, lan Isun hang ngelakokno kabeh.

[^566]: Miturut riwayat Ibnu Abbas bahwa siji kelompok wedus wes ngerusak tanduran sewaktu malam. Moko kang duweni tanduran wadul soal iki nang Nabi Daud a.s. Nabi Daud mutusno bahwa wedus-wedus iku kudu diserahno kang duwe tanduran kanggo gantine tanduran kang rusak. Nanging Nabi Sulaiman a.s. mutusno supooyo wedus-wedus iku dipasrahno sementara nang hang duwe tanduran kanggo dijuwut manfaate. Lan wong kang duweni wedus diwajibaken ganteni tanduran iku kelawan tanduran kang anyar. Kadung tanduran hang anyar iku wes biso dijuwut hasile, iyane kabeh hang duweni wedus iku oleh njuwut weduse maning. Putusan Nabi Sulaman a.s. iki yoiku keputusan hang tepat.

## 21:80

Lan wes Isun ajarno ring Daud nggawe klambi wesi kanggo riko, kanggo ngerumat siro nang peperangan siro; mongko kudune riko bersyukur (nang Allah).

## 21:81

Lan (wes Isun taklukno) kanggo Sulaiman angin kang kenceng alirane kang ngembus maring perintah iyane nang negoro hang Isun wes berkati. Lan yoiku Isun Maha Weruh sekabehane.

## 21:82

Lan isun wes taklukno (pisan nang Sulaiman) siji golongan syetan-syetan kang mendelep (nang jero laut) kanggo iyane lan ngelakoni penggawean sak liyane iku; lan yoiku Isun ngerokso iyane kabeh iku.

## 21:83

Lan (ilingo cerito) Ayub, wektu iyane nyebut pengerane:”(he pengeran isun), saktemene isun wes ketiban penyakit lan Ndiko yoiku pengeran Kang Moho penyayang nong antarane kabeh penyayang”.

## 21:84

Mongko Isun ngizinno seruan iyane iku, terus Isun ajuraken penyakit kang ono ring iyane lan Isun balikno keluargane nang iyane, lan Isun tambahno wakeh jumlahe iyane kabeh, didadikaken sijine Rahmat teko sisine isun lan kanggo dadi pengiling-iling kanggo kabeh kang nyembah Gusti Alloh.

## 21:85

Lan (ilingo cerito) Ismail, Idris lan Dzulkifli. Kabeh iyane termasuk wong-wong kang sabar.

## 21:86

Isun wes masukno iyane kabeh nang jero Rahmat Isun. Saktemene iyane kabeh termasuk wong-wong kang soleh.

## 21:87

Lan (ilingo cerito) Dzun Nun (Yunus), wektu iyane menyang ambi muring, terus iyane nyongko saktemene Isun osing arep nyiutaken (nyengsorokno), mongko iyane nyebut nong kondisi pueteng [^567] : “saktemene Sing Onok pengeran (kang hak disembah) sakliyane Ndiko. Moho Suci Ndiko, saktemene kulo yoiku kelebu wong-wong kang dzolim.”

[^567]: Kang dimaksud ambi “kahanan kondisi pueteng” yoiku nang jero weteng iwak, neng jero laut lan wektu bengi.

## 21:88

Mongko Isun wes ngabulno do’ane lan nyelametno teko ngenese ati. Lan hang koyok iku Isun nyelametno wong-wong kang iman.

## 21:89

Lan (Ilingo cerito) Zakaria, wektu iane nyebutpengerane: “he pengeran isun Ojo ndiko geningno isun urip dewekan [^568]  Lan Ndiko Waris Kang Paling Wapik. [^569]

[^568]: Maksude: Osing duwe turunan kang mewarisi

[^569]: Maksude: umpomo Tuhan heng ngabulaken dungone, yakni nguweni keturunan, Zakariya masrahno awake nang Tuhan, sebab Tuhan yoiku waris kang luwih apik.

## 21:90

Mongko Isun ngabulno do’ane, lan Isun nganugerahi nang iyane Yahya lan Isun dadikno rabine iyane biso meteng. Saktemene iyane kabeh yoiku wong-wong kang sregep (ngerjakno) penggawenan-penggawenan hang apik lan iyane kabeh dungo nang Isun ambi ngarep-ngarep lan cemas [^570] . Lan iyane kabeh yoiku wong-wong kang khusu’ nang Isun.

[^570]: Maksude: ngarepaken supoyo dikabulno Allah doane lan kuatir seko azabe Iyane

## 21:91

Lan (ilingo cerito) Maryam hang wes ngerokso kemuliaane, terus Isun sebul nang jero (awak)e ruh teko Isun lan Isun dadikno iyane lan anakke tondo (kuosone Gusti Alloh) kang gedi kanggo sekabehe alam.

## 21:92

Saktemene (agomo tauhid) iki yoiku agomo riko kabeh; agomo kang siji [^571]  lan Isun yoiku pengeran siro, mongko sembahen Isun.

[^571]: Maksude: podo karo inti-inti keyakinan lan inti-inti syari’at

## 21:93

Lan iyane kabeh wes ngetok-ngetok urusan (agomo) Iyane kabeh antarane iyane kabeh. Marang Isun lah saben-saben golongan arep balik. [^572]

[^572]: Maksud ayat iki: agomo hang didunno Allah iku yoiku siji yoiku agomo Tauhid (Agomo Islam), mergo iku seharuse manungso milu siji agama, tapi iyane kabeh podo terpecah belah, iyane kabeh arep balik nang Gusti Alloh lan Allah arep ngitung iyane kabeh.

## 21:94

Mongko sopo wonge ngelakoni amal soleh, sedeng iyane duweni iman, mongko osing onok ingkar nong amalane iku lan saktemene isun nulisno amalane iku kanggo iyane.

## 21:95

setuhune sing mungkin kanggo (wargo) sijine negoro kang wes Isun ajuraken, saktemene iyane kabeh sing arep balik (nang Isun)

## 21:96

Sampek kadung dibukakno (tembok) Ya’juj lan Ma’juj, lan iyane kabeh mudun kambi cepet teko tempat kang duwur.

## 21:97

Lan wes parek tekone janji kang bener (dino berjak), mongko cepet-cepet buka motone wong-wong kang kapir. (Iyane kabeh ngomong): “Aduh, ciloko isun, saktemene isun yoiku ngeroso lali nang perkoro iki, malahan isun yoiku wong-wong kang dzolim”.

## 21:98

Saktemene riko lan opo hang riko sembah sakliyane Gusti Alloh, yoiku umpan jahanam, riko mesti masuk neng jerone.

## 21:99

Umpomo berhala-berhala iku pengeran, mesti baen iyane kabeh osing melebu neroko. Lan kabeh arep selawase nang jerone.

## 21:100

Iyane kabeh ngerintih teko geni lan iyane kabeh podo sing biso kerungu.

## 21:101

Saktemene wong-wong kang wes onok kanggo iyane kabeh ketetapan hang apik teko Isun, iyane kabeh iku didohno teko neroko.

## 21:102

Iyane kabeh sing krungu paran-paran suoro geni neroko, lan iyane kabeh lawas ngerasakaken paran kang diarepaken iyane kabeh.

## 21:103

Iyane kabeh osing disusahno ambi ketakjuban hang guidi (ing dino kiamat), lan iyane kabeh di sambut ambi malaikat-malaikat. (malaikat ngomong): Iki dinone siro kang wes dijanjikno nang siro”.

## 21:104

(Yoiku) ring dina Isun ngelempit langit koyok ngelempit lembaran-lembaran kertas. koyodene Isun wes mulai dadekaken hang awal seteruse Isun arep ngulangi maning. Ikulah siji janji hang pasti isun tepati; saktemene Isun hang arep ngelakoni.

## 21:105

Lan bener wes Isun tulis ning jero Zabur [^573] sakwise (Isun tulis nang jero) Lauh Mahfudz, saktemene bumi iki dadi poro batur kang soleh.

[^573]: Kang dimaksud ambi “Zabur” nang kini yoiku kabeh kitab kang didunno Allah nang nabi-nabiNe. Sebagian ahli tafsir memaknai ambi kitab hang didunno nang Nabi Daud a.s. moko terus “Adz Dzikr” maknane yaoiku Kitab Taurot

## 21:106

Saktemene (opo kang wes disebutno) nang jero (surat) iki, bener-bener dadi pangilingan kanggo kaum kang nyembah Gusti Alloh.

## 21:107

Lan sing onok Isun ngongkon riko, kejobo kanggo (dadi) rahmat kanggo semesta alam.

## 21:108

Ngucapo : saktemene kang diwahyukno nang isun yoiku: “saktemene pengeran riko yoiku pengeran kang Moho siji, mongko pasraho riko (nang Gusti Alloh).”

## 21:109

Kadung iyane kabeh nyingkur, mongko ngomongo: “Isun wes nyampekno nang siro kabeh (ajaran) hang podo (antara isun kabeh). Lan Isun sing weruh paran hang diancas nang riko iku wes parek utawa mageh adoh?”

## 21:110

Saktemene Iyane ngeweruhi omongan (kang siro omongno) ambi blak-blakan lan Iyane ngeweruhi opo kang riko rahasiakno.

## 21:111

Lan isun heng ono ngeweruhi biso baen iku [^574]  cobaan kanggo riko lan kesenengan sampek nong sijine waktu.

[^574]: Maksude: ngelambatno tekone azab nang iyane kabeh

## 21:112

(Muhammad) ngomong: “he Pengeran isun wanono keputusan kelawan adil. Lan pengeran isun yoiku pengeran Kang Moho Murah kanggo kang dijaluk pitolonge nang paran hang siro ucapno”.

## 22:1

Hai manungso, taqwao riko nang Pengeran riko, saktemene goncangan dino kiamat iku kedadian hang guidi (dahsyat)

## 22:2

(Ilingo) nang dino (naliko) riko ndeleng kegoncanganiku, lengah kabeh wong wadon kang nyusoni anake teko anak kang disusoni lan keciciran kabeh kandungan wong-wong wadon kang meteng, lan riko deleng menungso podo keroso mabuk, padahal sakjane iyane kabeh osing mabuk, tapi azabe Gusti Alloh iku nemen.

## 22:3

Ring antarane manungso onok wong kang bantah nang Gusti Alloh [^575]  tanpo ilmu pengetahuan lan miloni syetan kang tambeng.

[^575]: Maksude “Bantah ring Alloh” yoiku bantah sifat-sifate lan kuasane Alloh, contone ambi ngomong bahwa malaikat-malaikat iku yoiku anak-anake Alloh lan Al-Qur’an iku yoiku dongengan wong-wong kang bengen lan bahwa Alloh heng kuasa nguripaken wong-wong kang wes mati lan wes dadi lemah.

## 22:4

Kang wes ditetepaken nang syetan iku, yoiku sopo wong kang koncoan ambi iyane, mesti iyane arep nyesatno, lan diajak nyang sikso neroko.

## 22:5

Hai manungso, kadung riko mageh ragu nang kebangkitan (teko kubur), moko (weruho) saktemene Isun wes dadikaken siro teko lemah, terus teko siji tetes mani, terus teko segumpal getih, terus segumpal daging kang sempurno kedadiane lan hing sempurno kedadiane, supoyo Isun jelasno ring siro lan isun tetepaken neng jero rahim, opo kang Isun karepaken sampek wektu kang wes ditentukno, terus Isun tokno siro dadi bayi, terus (suwi-suwi) siro dadi dhaplok, lan nong antarane siro onok hang dimatekno lan onok hang dirumat dowo umure sampek pikun, supoyo iyane osing weruh maning siji-sijine kang wes diweruhi. Lan siro deleng bumi iki garing, terus kadung wes Isun edunno banyu nang duwure, uripo bumi iku lan suburo lan tumbuho werno werni tanduran kang apik.

## 22:6

Kang koyo mengkono iku, mergo saktemene Alloh, Iyane kang Maha Haq [^576]  lan saktemene Iyane kang nguripaken kabeh hang mati lan saktemene Alloh Moho Kuoso nong alam kabeh.

[^576]: Maksude: Alloh sebagai Tuhan kang sakbenere, kang wajib disembah, kang kuoso lan sakpiturute.

## 22:7

Lan saktemene dino kiamat iku mesti teko, sing ono roso was-was nang onone; lan tegese Alloh bangkitno kabeh wong nong alam kubur.

## 22:8

Lan ring antarane manungso onok wong-wong kang bantah nyang Gusti Alloh tanpo ilmu pengetahuan, tanpo pituduh lan tanpo kitab (wahyu) kang nyahayani [^577]

[^577]: Maksude kang “Nyahayani” yoiku: kang nerangno antarane hang hak lan hang batil

## 22:9

Ambi melengosno lambunge [^578]  kanggo nyesatno manungso teko dalane Gusti Alloh. Iyane oleh hinaan ring dunyo lan ring dino kiamat Isun ngerasakno nang iyane azab neroko kang bakar.

[^578]: Maksude: Nyombongno awake dewek

## 22:10

(Arep diomongno nang iyane): “hang koyo iku, yoiku disebabaken kelakuane kang dilakoni ambi loro tangane teko siro kang bengen lan sak temene Alloh duduk polae nganioyo hamba-hambaNe”.

## 22:11

Lan nang antarane manungso onok wong kang nyembah Alloh hang onok nang pinggir [^579] ; moko kadung iyane oleh keapikan, tetepo iyane nang keapikan iku, lan kadung iyane ditebluki bencono, balik maning nyang mburi [^580] . Rugi kanggo iyane ring dunyo lan ring akhirat. Hang koyo iku yoiku sak rugi-rugine wong.

[^579]: Maksude: heng yakin anane Alloh

[^580]: Maksude: Kafir Maning

## 22:12

Iyane nyebut sak liyane Alloh, sekabehe kang heng biso nguweni mudharat lan heng (pisan) nguweni manfa’at nang iyane. Kang koyo iku yoiku sesat kang adoh.

## 22:13

Iyane nyebut sekabehe kang sakbenere mudharate luwih parek teko manfa’ate. Saktemene kang disebut iku mau yoiku sak jahat-jahate kang nolong lan sak jahat-jahate konco.

## 22:14

Saktemene Gusti Alloh ngelebokno wong-wong kang iman lan ngelakoni amal kang sholeh nang jero surgo-surgo hang nang ngisore ngalir banyu-banyu. Saktemene Gusti Alloh ngelakoni opo kang iyane karepi.

## 22:15

Sopo wong kang nyongko saktemene Gusti Alloh sepisan-pisan heng onok nolonge (Muhammad) nang dunyo lan akhirat, moko tegesno iyane ngulari tali nang langit, terus tegesno iyane mlaku, terus tegesno iyane mikir opo tipu muslihate iku biso ngelenyapno opo kang ngelarakno atine. [^581]

[^581]: Maksude ayat iki yoiku, umpomo wong kang musuhi Nabi Muhammad SAW. heng seneng karo majune Islam biso munggah nang langit lan biso deleng kahanan nang kono, mestine iyane arep ngeweruhi tegese majune Islam hang heng iyane demeni iku osing biso dialang-alangi. Separoh ahli tafsir ngartekno: moko tegesno iyane ngulari tali nyang pyan omahe terus iyane nyekik gulune kelawan tali iku.

## 22:16

Lan koyo iku Isun wes ngedunno Al-Qur’an kang dadi ayat-ayat hang nyoto; lan tegese Alloh nguwani pituduh nang wong kang Iyane karepi.

## 22:17

Saktemene wong-wong kang iman, wong-wong Yahudi, wong-wong shaabi-iin wong-wong nasroni, wong-wong majusi lan wong-wong musyrik, Gusti Alloh arep nguweni putusan ring antarane iyane kabeh nong dino kiamat. Saktemene Gusti Alloh Nyaksikno sekabehane.

## 22:18

Opo siro sing meruhi, tegese nang Gusti Alloh podo sujud paran hang onok ring langit, ring bumi, srengenge, ulan, lintang, gunung, tandur-tanduran, kewan-kewan hang ngerayap lan sebagian akeh teko manungso? Lan akeh ring antarane manungso hang wes ditetepaken azab nang iyane. Lan sopo wong hang di asoraken ambi Gusti Alloh mongko osing ono wong liyo kang muliakno. Saktemene Gusti Alloh ngelakoni paran hang dadi karepe.

## 22:19

Ikilah loro golongan (golongan mu’min lan golongan kafir) kang tukaran, iyane kabeh podo tukar ngomongno pengeran Iyane kabeh. Mongko wong kafir arep digawekaken kanggo iyane kabeh klambi-klambi teko geni neroko. Disiramaken banyu hang gemulak iku nang duwure endas iyane kabeh.

## 22:20

Kelawan Banyu iku diajuraken sekabehe paran hang onok nang weteng iyane kabeh lan ugo kulit (iyane kabeh).

## 22:21

Lan kanggo iyane kabeh cambuk-cambuk teko wesi.

## 22:22

Saben-saben iyane kabeh arep nyang jobo teko neroko jalaran sengsorone iyane kabeh, mongko iyane kabeh dibalekno nang jerone. (nang iyane kabeh diomongi): “Rasakno azab kang ngobong iki”.

## 22:23

Saktemene Alloh ngelebokno wong-wong kang iman lan ngelakoni amal kang saleh nang jero surgo-surgo kang nang ngisore mili kalenan. Nang Surgo iku iyane kabeh diweni perhiasan ambi gelang-gelang teko emas lan mutioro, lan klambine yoiku sutera.

## 22:24

Lan iyane kabeh diweni pituduh nganggo omongan-omongan hang apik lan diduduhno (pisan) nang dalan (Alloh) hang terpuji.

## 22:25

Saktemene wong-wong kang kafir lan ngalangi manungso teko dalane Gusti Alloh lan Masjidilharam hang wes Isun dadikaken kanggo kabeh manungso, kabeh kang meneng nang kono lan ring padang pasir lan sopo kang duweni maksud ngelakoni kejahatan hang dzolim, mongko arep Isun wani siksaan kang perih.

## 22:26

Lan (ilingo), wektu Isun nguweni panggon marang Ibrohim nang panggon Baitullah (ambi ngomong): “Ojok siro madakno paran-parane ambi Isun lan Sucikno Omah Isun iki kanggo wong-wong kang thawaf, lan wong-wong kang ibadah lan wong-wong kang ruku’ lan sujud.

## 22:27

Lan ngongkono nang manungso kanggo ngelakoni haji, niscoyo iyane kabeh arep teko nang siro kelawan mlaku sikil, lan nunggang unto kang gering [^582]  kang teko sembarang penjuru kang wadoh.

[^582]: “Unto kang gering” gambarno adoh lan angelenhang ditempuh ambi jama’ah haji.

## 22:28

Supoyo iyane kabeh nyaksikno sekabehe manfaat kanggo iyane kabeh lan supoyo iyane kabeh nyebut namane Gusti Alloh ring dino hang ditentukno [^583]  ring atase rizki hang Alloh wes nguweni nang iyane kabeh arupo kewan ternak. Mongko madango separoh soko rezeki iku lan (separoh) wakno kanggo dipangan wong-wong kang sengsoro lan fakir.

[^583]: “Dino hang ditentukno” yoiku dino riyoyo haji lan dino tasyriq, yaiku tanggal 10, 11,12, dan 13 Dzulhijjah

## 22:29

Sakteruse, tegesno iyane kabeh ngilangno kotoran [^584]  kang onok nang awake iyane kabeh lan tegesno iyane kabeh nyempurnakno nazar-nazar iyane kabeh [^585]  lan tegesno iyane kabeh ngalakoni tawaf ngelilingi umah kang tuwek iku (Baitullah).

[^584]: Kang dimaksud ambi “ ngilangno kotoran” nang kini yoiku ngetok rambut, kuku, lan sakpiturute

[^585]: Kang dimaksud “nazar” nang kini yoiku nazar-nazar kang apik hang arep dilakoni selama ibadah haji

## 22:30

Sakmono iku (Perintah Alloh). Lan sopo wong ngagungno opo-opo kang duweni hormat nang sandingi Gusti Alloh mongko iku yoiku luwih apik kanggo iyane ning sandingi Gusti Alloh. Lan wes dihalalaken kanggo riko kabeh kewan ternak, kejobo kang dijelasno nang riko keharamane, moko adoho siro nang berhala-berhala kang najis iku lan adoho omongan-omongan aclak.

## 22:31

Kambi Ikhlas nang Gusti Alloh, heng nyekutukno paran-paran ambi Iyane Gusti Alloh. Sopo wong nyekutukno ambi Gusti Alloh, moko yoiku umpomo temebluk teko langit terus disamber ambi manuk, utowo dingelayangno ambi angin nang tempat hang adoh.

## 22:32

Sak mono iku (Perintah Alloh). Lan sopo wong kang ngagungaken syi’ar-syi’ar Gusti Alloh [^586] , mongko saktemene iku jumbul teko ketakwaane ati.

[^586]: Maknane Syi’ar Alloh.

## 22:33

Kanggo riko kewan-kewan hadyu, iku onok sak piro-piro manfa’at [^587] , sampek nang wektu kang ditentukno, terus panggonan wajib (sampai akhir masa) nyembelih yoiku sak wise nyampek nong Baitul Atiq (Baitullah).

[^587]: Maksude: kewan-kewan had-yu iku oleh siro juwut manfa’ate, koyo to ditumpaki, dijuwut susune, lan sakpiturute, sampek hari nahar.

## 22:34

Lan kanggo saben-saben umat wes Isun syari’ataken nyembelih (kurban), supoyo iyane kabeh nyebut namane Gusti Alloh nang kewan ternak hang wes direzekikaken Gusti Alloh nang iyane kabeh, mongko pengeran siro yoiku Pengeran Kang Moho Siji, mergo iku pasraho dewek siro nang Iyane. Lan wanono kabar seneng nang wong-wong kang pasrah (nang Gusti Alloh).

## 22:35

(yoiku) wong-wong kang umpomo disebut namane Gusti Alloh gemeter atine, wong-wongkangsabaropokangnebluki iyane kabeh, wong-wong kang ngedekno sembayang lan wong-wong kang nyalurno nafkah separoh teko opo kang wes Isun rezekikaken nang iyane kabeh.

## 22:36

Lan wes Isun dadikaken kanggo siro unto- unto iku separoh teko syi’ar Gusti Alloh, siro olehkeapikanhangakehtekoiku,mongko sebutno kanggo riko namane Gusti Alloh wektu riko nyembelih kewan iku kondisi ngadek (lan wes diiket). Terus kadung wes roboh (mati), moko panganen separoh lan wanono mangan wong kang ridlo ambi opo hang onok nong iyane (kang heng jaluk- jaluk) lan wong kang jaluk. Semono iku Isun wes tundukno unto-unto iku nang riko, mugi-mugi riko nyukuri.

## 22:37

Iwak-iwak unto lan getihe iku sak saben-saben osing biso nyampek (ridone) Gusti Alloh, kejobo takwa teko atine riko kabeh. Sakmono iku Gusti Alloh wes nundukno kanggo riko supoyo riko ngagungaken Gusti Alloh kambi hidayahe nang riko. Lan wanono kabar seneng nang wong-wong kang ngelakoni keapikan.

## 22:38

Saktemene Gusti Alloh belani wong-wong kang wes iman. Saktemene Gusti Alloh heng seneng nang saben-saben wong kang khianat tur ngingkari nikmat.

## 22:39

Wes diizinno (berperang) kanggo wong-wong kang kudu diperangi, mergo saktemene iyane kabeh wes nganiyoyo. Lan saktemene Gusti Alloh, bener-bener Moho Kuoso nolong iyane kabeh iku mau.

## 22:40

(yoiku) wong-wong kang wes diusir teko kampunge iyane kabeh tanpo alasan kang bener, kejobo kerono iyane kabeh ngomong: “Pengeran Isun kabeh iku cuman Gusti Alloh”, lan sekirane Gusti Alloh heng ono nolak (keganasan) separoh manungso kambi separoh manungso liyane. Tentune wes dirobohno biara-biara Nasrani, gereja-gereja, omah-omah ibadah wong Yahudi lan masjid-masjid, kang nang jerone wakeh kang nyebut namane Gusti Alloh. Saktemene Gusti Alloh mesti nolong wong kang nolong (agama)-Ne. Saktemene Gusti Alloh bener-bener Moho Kuat lan Moho Perkoso.

## 22:41

(yoiku) wong-wong kang umpomo Isun tetepno pelungguhan iyane kabeh ring bumi, niscaya iyane kabeh ngedekno sembayang, ngelakoni zakat, ngongkon ngelakoni kang ma’ruf lan nyegah teko kelakuan hang mungkar; lan nyang Gusti Alloh mbalik sembarang urusan.

## 22:42

Lan kadung iyane kabeh (wong-wong musyrik) ngapusi riko, moko saktemene wes ngapusi pisan sakdurunge iyane kabeh kaume Nuh, ‘Aad, lan Tsamud.

## 22:43

Lan kaum Ibrohim lan kaum Luth.

## 22:44

Lan wargo Madyan, lan wes diapusi Musa, terus Isun tangguhno (azab Isun) kanggo wong-wong kafir, terus Isun azab iyane kabeh, mongko (delengen) kelendi akehe kebencian isun (nang iyane kabeh).

## 22:45

Piro akehe kota hang isun wes musnahno, kang wargone ono nang kedzoliman, mongko (tembok-tembok) kota iku roboh nutupi langit-langite lan (piro akehe pisan) sumur hang wes ditinggalno lan istana kang duwur.

## 22:46

Mongko iyane kabeh osing mlaku nong bumi, terus iyane kabeh duweni ati kang ambi iku iyane kabeh biso mahami utowo duweni kuping kang nganggo iku biso krungu? Kerono sakmestine duduk polae moto kang buto, nanging kang buto iku yoiku ati kang onok ing jero dhadha.

## 22:47

Lan iyane kabeh jaluk nang siro supoyo azab iku dicepetaken, padahal Gusti Alloh heng suloyo marang janjine. Saktemene sak dino nang sandinge Pengeran siro yoiku koyok sewu tahun miturut hitungan siro.

## 22:48

Lan piro akehe kota kang Isun tangguhno (Azab Isun) nong iyane. Hang wargane ngelakoni kedzoliman, terus Isun azab iyane kabeh, lan cuman nang Isun baen baliko (sembarang).

## 22:49

Ngomongo : “Hai manungso, saktemene isun (Alloh) iku wong kang nguweni peringatan kang nyoto nang siro kabeh”.

## 22:50

Moko wong-wong kang iman lan ngerjakno amal-amal saleh , kanggo iyane kabeh pengampunan lan rezeki kang mulyo.

## 22:51

Lan wong-wong kang usaha ambi maksud nentang ayat-ayat Isun kelawan melemahno (kekarepan kanggo iman); iyane kabeh iku penghuni neroko

## 22:52

Lan Isun osing ngutus sakdurunge siro rasul lan osing (pisan) nabi, kejobo kadung iyane duweni kekarepan, syaiton pun ngelebokaken godaan-godaan nyang kekarepan iku, Gusti Alloh ngilangno opo kang dimasukno oleh syetan iku, lan Alloh nguatno ayat-ayate. Lan Alloh Moho ngaweruhi tur moho wicaksana.

## 22:53

Supoyo Iyane dadikaken opo hang dilebokaken ambi syetan iku, dadi cobaan kanggo wong-wong kang nang jero atine ono penyakit lan hang kasar atine. Lan saktemene wong-wong kang dzolim iku, bener-bener nang permusuhan hang nemen.

## 22:54

Lan supoyo wong-wong hang wes diweni ilmu, ngeyakini saktemene Al-Qur’an iku hang hak teko pengeran siro terus iyane kabeh iman lan nunduk ati iyane kabeh nang iyane lan saktemene Gusti Alloh yoiku Nguweni Pituduh kanggo wong-wong kang iman nang dalan kang kenceng.

## 22:55

Lan semestine wong-wong kafir iku onok nang was-was nang Al-qur’an, sampek teko nang iyane kabeh wektu (kematianne) kambi jemedul utowo teko nang iyane kabeh azab dino kiamat

## 22:56

Kekuasaan ring dino iku onok nang Gusti Alloh, Iyane nguweni putusan neng antarane iyane kabeh. Mongko wong-wong kang iman lan ngamal saleh yoiku ring jero surgo kang wakeh kenikmatane

## 22:57

Lan wong-wong kang kafir lan ngapusi nong ayat-ayat Isun, mongko nang iyane kabeh azab kang paling hina.

## 22:58

Lan wong-wong kang hijrah nang dalane Gusti Alloh, terus iyane kabeh dipateni utowo mati, bener-bener Gusti Alloh arep nguweni nang iyane kabeh rezeki kang apik (surga). Lan saktemene Gusti Alloh yoiku sak apik-apike hang nguwani rezeki.

## 22:59

Saktemene Gusti Alloh arep ngelebokno iyane kabeh nang jero panggonan (surga) kang iyane kabeh senengi. Lan saktemene Gusti Alloh Moho weruh tur Moho Nyantuni.

## 22:60

Sakmono ugo, lan sopo wong mbales kambi imbang antarane penganiayaan hang pernah diterimo terus iyane dianioyo (maning), pasti Gusti Alloh arep nolong iyane. Saktemene Gusti Alloh bener-bener Moho Pengampun lan Moho nyepuro.

## 22:61

Hang koyo iku, yoiku sebab saktemene Gusti Alloh (kuoso) ngelebokno bengi nang jerone padang lan ngelebokno padang nang jerone bengi lan tegese Gusti Alloh moho krungu tur moho ndeleng.

## 22:62

(Kuoso Gusti Alloh) hang koyo iku, yoiku kerono saktemene Gusti Alloh, Iyane (Pengeran) kang Hak lan saktemene paran baen hang iyane kabeh sebut liyane Gusti Alloh, iku hang batil, lan saktemene Gusti Alloh, Iyane Hang Moho Duwur tur Moho Gedi.

## 22:63

Opo riko sing deleng, tegese Gusti Alloh ngedunaken banyu teko langit, terus dadio bumi iku ijo? Saktemene Gusti Alloh Moho Alus tur Moho Meruhi.

## 22:64

Hangduweni Cuma Gusti Alloh sembarang hang onok ring langit lan sembarang hang onok ring bumi. Lan saktemene Gusti Alloh bener-bener Moho sugih tur Moho dipuji

## 22:65

Opo riko osing weruh kadung saktemene Gusti Alloh nundukaken kanggo siro paran baen kang onok ring bumi lan perahu kang layar nang segoro milu perintahe Gusti Alloh. Lan Iyane (Alloh) nahan (barang-barang) langit temeblok nang bumi kejobo ambi izine Iyane?. Saktemene Gusti Alloh bener-bener Moho Asih ugo Moho welas nong menungso.

## 22:66

Lan Iyane Gusti Alloh kang wes nguripaken siro terus mateni siro, terus nguripaken siro (maning), saktemene menungso iku, bener-bener seru ngingkari nikmat.

## 22:67

Kanggo saben-saben umat wes Isun tetepaken syari’at tertentu kang iyane kabeh podo ngelakoni mongko ojok sepisan-pisan iyane kabeh mbantah siro ring urusan (syari’at) iki lan nyelukko siro nong (agamane) Pengeran siro. Saktemene siro bener-bener onok ring dalan kang kenceng.

## 22:68

Lan kadung iyane kabeh bantah siro, mongko ngomongo : “Gusti Alloh lebih weruh nong paran baen hang siro lakoni”.

## 22:69

Gusti Alloh arep ngadili ring antara siro nong dino kiamat paran kang siro bengen terus bido-bidoan nong masalah iku.

## 22:70

Opo siro osing weruh kadung saktemene Gusti Alloh weruh paran baen kang onok ring langit lan ring bumi?; saktemene kang gedigu iku ono ring jero kitab (lauh Mahfud). Saktemene kang gedigu iku seru gampange kanggo Gusti Alloh.

## 22:71

Lan iyane kabeh nyembah sakliyane Gusti Alloh, paran kang Gusti Alloh osing ngudunaken penjelasan perkoro iku, lan paran kang iyane kabeh osing duwe keweruhan. Lan kanggo wong-wong kang dolim sepisan-pisano osing onok wong siji baen kang nolong.

## 22:72

Lan kadung diwocokaken nang ngarepe iyane kabeh ayat-ayate Isun hang jelas, pasti siro weruh tenger-tengere ingkare nong raine wong-wong kang kafir iku. Meh-meh baen iyane kabeh nyerang wong-wong kang moco ayat-ayat isun ning ngarepe iyane kabeh. Ngomongo : “ opo isun arep ngabaraken nong siro kang lebih elek teko iku yoiku neroko?” Gusti Alloh wes ngancam nong wong-wong kang kafir. Lan neroko iku sak elek-elek e panggonan balik.

## 22:73

Hai menungso wes digawekaken umpomo, mongko ngerungokno siro umpomo iku. Saktemene kabeh kang siro celuk sak liyane Gusti Alloh sepisan-pisano osing biso gawe laler siji baen. Masio iyane kabeh kumpul jak akehan gawe laler iku. Lan kadung laler iku ngerampas paran-paran teko iyane kabeh, seng ono iyane kabeh biso ngerebut maning teko laler ikau. Seru apese kang nyembah lan seru apes (pisan) kang disembah.

## 22:74

Iyane kabeh osing kenal nong Gusti Alloh kambi sakbener-benere. Saktemene Gusti Alloh bener-bener moho kuat tur moho sagah.

## 22:75

Gusti Alloh milih utusan-utusane teko malaikat lan teko menungso: saktemene Gusti Alloh moho rungu tur moho weruh.

## 22:76

Gusti Alloh weruh paran kang ring ngarepi iyane kabeh lan paran ring burine iyane kabeh. Lan mong nong Gusti Alloh dibalikaken kabeh urusan

## 22:77

He wong-wong kang podo iman, ruku o siro, sujudo siro, nyembaho pangeran siro, lan ngelakonono keapikan makne siro oleh kemenangan

## 22:78

Lan jihado siro nong dalane Gusti Alloh ambi jihad kang sak bener-benere. Yane (Alloh) milih siro lan iyane (Alloh) sepisan-pisano osing dadikaken enggo siro ring agama siji kesupekan. (miluo) agamane wong tuwek iro Ibrohim. Iyane (Alloh) wes ngarani siro kabeh wong-wong Islam sakat bengene [^588] . Lan (gedigu ugo) ring (Al-Qur’an) iki, makne rasul iku dadi saksi nong awak siro lan makne siro kabeh dadi saksi nong sekabehe manungso, mongko ngadegno sembayang, bayaro zakat lan nyekelo siro nong taline Gusti Alloh. Iyane iku pelindung siro, mongko iyane sak apik apike pelindung lan sak apik-apike penolong.

[^588]: Maksude: Nang Kitab-kitab kang wes didunno nong nabi-nabi sakdurunge Nabi Muhammad SAW

## 23:1

Saktemene untung wong-wong kang podo iman.

## 23:2

(Yoiku) wong-wong kang kadung sholat (iyane) khusu’

## 23:3

Lan wong-wong kang ngadohaken awake teko (kelakuane lan omongane) kang heng ono gunane,

## 23:4

Lan wong-wong kang mbayari zakat,

## 23:5

Lan wong-wong kang njogo perjine

## 23:6

Kejobo nong rabi-rabine utowo budake kang iyane duwe [^589] ; mongko saktemene iyan-iyane nong urusan iki osing diino (dicacad).

[^589]: Maksude: budak-budak tukon kang oleh mari perang kambi wong kafir, duduk budak tukon kang oleh teko njobone perang. Nong jerone perang kambi wong-wong kafir iku wadon-wadon kang kecekel biasane dibagek-bagekakennong kaum muslim kang milu perang. Lan kebiasaane iki osing perkoro kang diwajibaken. Imam oleh ngelarang keniasaan iki, dilengen sak teruse nong not.

## 23:7

Sopo baen nggolek kang nong walike iku [^590] mongko iyane kabeh iku wong-wong kang ngeliwati wates.

[^590]: Maksude: zino, homoseks lan liyo-liyane.

## 23:8

Lan wong-wong kang ngerumat amanat-amanat (kang dicekel) lan janji-janjine.

## 23:9

Lan wong-wong kang ngerokso sembahyange.

## 23:10

Iyane kabeh iku kang arep oleh warisan

## 23:11

(Yakni) kang arep oleh warisan surgo firdaus lan iyane langgeng nong jerone.

## 23:12

Lan saktemene Isun uwes nggawe menuso teko siji saripati (asale) teko lemah.

## 23:13

Terus Isun gawe saripati iku (dadi) banyu mani (kang diparoti) nong panggonan kang kuat (rahim).

## 23:14

Terus banyu mani iku isun gawe dadi getih kempel, lan getih kempel Isun gawe dadi sekepel daging. Lan sekepel daging iku Isun gawe dadi belung-belunge., terus belung-belungane iku Isun pelas kambi daging, terus isun gawe iyane iku dadi mahluk kang (ono wujude) liyane. Mongko Maha rijig Gusti Alloh dzat kang gawe kang keseron apike.

## 23:15

Terus sakmarine iku, saktemene siro kabeh bener-bener arep mati.

## 23:16

Terus, saktemene siro kabeh arep ditangekaken (teko kuburaniro) nong dino kiamat.

## 23:17

Lan saktemene Isun gawe nong reng duwure siro pitung dalan (pitu langit), lan isun osing lali-laliyan nong gawenane Isun.

## 23:18

Lan Isun mudunaken banyu teko langit modoni kambi ukurane; terus Isun gawe banyu iku manggon nong bumi, lan saktemene Isun bener-bener kuwoso ngilangakene.

## 23:19

Terus jalaran banyu udan iku Isun perujukaken kanggo siro kebonan-kebonan kurmo lan anggur; nong kebonan-kebonan iku siro oleh uwoh-uwohan kang akeh lan sebagiane uwoh-uwohan iku (keneng) siro pangan.

## 23:20

Lan uwite kayu metu teko Thursina (uwit zaitun) kang ngasilaken lengok’ lan enggo kokohe wong-wong kang madang.

## 23:21

Lan saktemene ono reng kewan-kewan rawatan, bener-bener ono pelajaran kang penting kanggo siro, Isun nguweni ngombe siro teko banyu susu kang ono jero wetenge, lan (ugo) nong kewan-kewan iku ono faedah kang akeh kanggoniro, lan sebagiane teko awake siro pangan.

## 23:22

Lan nong duwure boyoke kewan-kewan rawatan iku lan (ugo) nong duwure perahu siro ditunggangaken.

## 23:23

Lan saktemene Isun ngutus Nuh nong kaume, terus iyane ngomong: “Hei kaume isun, nyembaho siro kabeh nong Gusti Alloh, (kerono) sepisanpisano osing ono pengeran kanggo siro sakliyane Iyane, mongko apuo siro osing takwa (nong Iyane)?”

## 23:24

Mongko pengarep-pengarepe wong kafir teko antarane kaume njawab: “wong iki osing liyo mung menuso koyo siro, kang arep kepingen dadi wong kang lebih duwur teko siro. Lan kadung Gusti Alloh ngarepaken, tentu Iyane ngutus piro-piro malaikat. Durung tau isun rungu (celukan koyo gedigu) iki nong mbah-buyut isun kang bengen.

## 23:25

Iyane osing liyo mung wong lanang kang loro edan, mongko ngantenono (sabaro) sampek siji waktu.

## 23:26

Nuh ndungo: “hei pengeranisun, tulungono isun [^591] , kerono iyane kabeh nggubabi nong isun.

[^591]: Pitulunge kang dijaluk kambi Nuh nong gusti Gusti Alloh iku mateni kaume sakentek-enteke. Dilengen mari iki surat (71) Nuh ayat 26.

## 23:27

Terus Isun wahyukaken nong iyane: “nggaweo kapal nong ngisore tulihane lan petunjuk Isun, mongko kadung perintahisun wes teko lan tannur [^592]  uwes muncrataken banyu, mongko lebokeno nong jero kapal saben-saben pasangan teko jenis paran baen lan (ugo) keluwarganiro, kejobo wong kang bengene wes ditetepaken (arep dikenengaken sekso) teko antarane iyane kabeh. Lan siro ojo mbahas kambi Isun wong-wong kang dzolim, kerono saktemene iyane kabeh iku arep disilepaken.

[^592]: Kang dikarepaken kambi “tannur” yoiku alat enggo ngolah roti kang diendoh reng jero lemah kang digawe teko bahan lemah, biyasane osing ono banyu nong jerone. Muncrate banyu teko jero tannur iku dadi tenger kadung banjir gedi arep ngusap negeri iku.

## 23:28

Kadung siro lan wong-wong kang barengiro wes ono reng duwure kapal, mongko ngucapeno: “sekabehane puji duwine Gusti Alloh kang wes nyelametaken isun kabeh teko wong-wong kang dzolim.”

## 23:29

Lan dungo’o: “Hei Pengeranisun panggokno isun nong panggonan kan diberkati, lan saktemene Riko iku dzat kang seapik-apike nguweni panggonan.”

## 23:30

Saktemene nong (kedadean) iku bener-bener ono piro-piro tenger (gedine Gusti Alloh) lan saktemene Isun nyiciraken sekso (nong kaume Nuh iku).

## 23:31

Terus Isun gawe sakmarine iku umat kang liyan. [^593]

[^593]: Maksude: Kaum ‘Ad koyo kang diriwayataken kambi Ibnu Abbas, lan gedigu iku kang dicekeli kambi akehe ahli tafsir, lan rosul kang diutus nong kalangane iyan-iyane kang diunekaken nong jero ayat 32 ngerep iki yoiku Nabi Hud a.s.

## 23:32

Terus isun utus nong iyan-iyane, rosul teko kalangane iyane dewek (kang ngomong): “Podo nyembaho siro kabeh nong Gusti Alloh, sepisan-pisano osing ono pengeran sakliyane Iyane, mongko apuo siro osing takwa (nong Iyane).

## 23:33

Lan podo ngomong pengarep-pengarepe wong kafir reng antarane kaume lan kang nggubabi nong dino akherat (mbesok) lan Isun uwes mewah-mewahaken iyan-iyane nong keuripane reng dunyo: “(Wong) iki osing liyo mung menuso kang koyo siro kabeh, iyane madang teko paran baen kang siro padang, lan ngombe teko paran baen kang siro ombe.

## 23:34

Lan saktemene kadung siro kabeh naati menuso kang koyo siro, pesti kadung gedigu siro bener-bener (dadi) wong-wong kang rugi.

## 23:35

Opo iyane njanjekaken nong siro kabeh, temenan kadung siro mati lan wes dadi lemah lan kare belungane thok, saktemene siro arep dimetukaken (teko kuburaniro) [^594] ?,

[^594]: Maksude: dimetukaken nong keadaan urip koyo waktu reng dunyo.

## 23:36

Adoh, adoh temenan (teko kebeneran) paran kang diawasaken nong siro iku,

## 23:37

Keuripan iku osing liyo mung keuripane kito reng dunyo iki, kito mati lan kito urip [^595] lan sepisan-pisano osing arep ditangekaken maning.

[^595]: Maksude: nong sebelahe sebagiane teko menuso ninggal dunyo, mongko ono menuso kang liyo dilahiraken.

## 23:38

Iyane osing liyo mung wong kang gawe-gawe gubab nong Gusti Alloh, lan isun kabeh sithik-sithiko osing iman nong iyane”.

## 23:39

Rosul iku ndungo: “Hei pengeranisun, tulungen isun kerono iyane kabeh uwes ngubabaken isun.”

## 23:40

Gusti Alloh ngomong: “nong waktu sedilut maning pasti iyane arep dadi wong-wong kang getun.”

## 23:41

Mongko dipateni kabeh iyane kelawan hak kambi suworo kang gemeludug lan Isun dadekan iyane (dadi) deketane banjir [^596] mongko mati iku kanggo wong-wong kang dzolim iku.

[^596]: Maksude: gedigu elek’e akibat teko iyan-iyane, sampek iyan-iyane heng biso kubet sithik baen, osing ubah koyo deketan kang dilelepaken banjir, padahal bengene awake iyan-iyane gedi-gedi lan kuwat-kuwat.

## 23:42

Terus Isun nggawe sakmarine iyan-iyane umat-umat kang liyan [^597]

[^597]: Maksude: kaume Nabi Sholeh, kaume nabi Luth lan kaume Nabi Syu’aib.

## 23:43

Osing (biso) siji umat nyulungi ajale lan osing (biso ugo) iyan-iyan ngasepaken (teko ajale iku).

## 23:44

Terus Isun utus (nong umat-umat iku) rosul-rosulisun terus-terusan, saben-saben rosul iku teko nong umate, umate iku nggubabi, mongko Isun pilokaken sebagiane iyan-iyane nong sebagiane kang liyan [^598] . Lan Isun gawe iyan-iyane dadi bahan omongan menuso. Mongko mati iku kanggo wong-wong kang osing iman.

[^598]: Maksude: kerono saben-saben umat iku nggubabi rosule, mongko Gusti Alloh mateni iyan-iyane terus terusan.

## 23:45

Terus isun ngutus Musa kambi dulure Harun gowo tenger-tenger (gedine) Isun, lan bukti kang nyoto [^599]

[^599]: Kang dikarepaken kambi tenger-tengere gedine Gusti Alloh lan bukti kang nyoto nong jerone ayat iki yoiku: mu’jizate nabi Musa kang songo, dilengen not 869.

## 23:46

Nong Fir’aun lan penggeden-penggedene kaume, mongko iyan-iyane iki takabur lan iyan-iyane iku wong-wong kang ladak.

## 23:47

Lan iyan-iyane ngomong: “Opo (patut) kito percoyo nang wong loro menuso koyo kito dewek, padahal kaume iyane (Bani Isroil) iku wong-wong kan ngabdekaken awake
nong awake kito?”

## 23:48

Mongko iyan-iyane (tetep) nggubabi nong utusan loro, sebab iku iyan-iyane iku melebu wong-wong kang dipateni (dirusak).

## 23:49

Lan saktemene uwes Isun uwakaken Al-Kitab (Taurot) nong Musa, supoyo iyane (Bani Isroil) oleh petunjuk

## 23:50

Lan Isun uwes dadekaken Isa anak lanange Maryam kambi emak’e dadi bukti kang nyoto kanggo (Kuwoso’e Isun) lan Isun manggokaken iyan-iyane nong panggonan kang duwur tur roto kang akeh lapangan suket lan sumber-sumber banyu kang mili. [^600]

[^600]: Yoiku: panggonan nong Palestina.

## 23:51

He rosul-rosul, madango teko panganan kang apik-apik, lan lakonono amal kang sholeh. Saktemene Isun Maha Meruhi paran kang siro lakoni.

## 23:52

Saktemene (agomo tauhid) iki, iku agamone siro kabeh, agomo kang siji [^601] lan Isun iku pengeraniro, mongko takwaho siro nong Isun.

[^601]: Dilengen not surat al-Anbiyaa’ (21) ayat 92.

## 23:53

Terus iyane (wong-wong kang milu rosul iku) gawe agomone iyan-iyane sigar dadi pirang-pirang golongan, saben-saben golongan ngeroso seneng/bangga nong paran baen kang ono reng awake (dewek-dewek).

## 23:54

Mongko ginengeno iyan-iyane nong kesesatane sampek waktune.

## 23:55

Opo iyane-iyane ngiro kadung saktemene bondo lan anak-anake kang Isun weni nong iyan-iayne iku (artine)

## 23:56

Isun age-age nguweni keapikan nong iyane kabeh? Osing, sakbenere iyan-iyane osing sadar (keroso). [^602]

[^602]: Dilengen surat (9) at-Taubah ayat 55, lan dilengen surat (3) Ali ‘Imron

## 23:57

Saktemene wong-wong kan ati-ati kerono wedi nong (sekso) pengerane iyane.

## 23:58

Lan wong-wong kang podo iman nong ayat-ayat pengerane iyane

## 23:59

Lan wong-wong kang osing nyekutokaken nong pengerane iyane (kambi paran baen).

## 23:60

Lan wong-wong kang nguwakaken paran baen kang iyane uwakaken, kambi ati kang wedi, (kerono iyane weruh kadung) saktemene iyane arep balek maning nong pengerane iyan-iyane [^603] ,

[^603]: Maksude: kerono weruh kadung iyan-iyane arep balek nong pengerane enggo dihisab (dietung-etung), mongko iyan-iyane kuwatir kadung-kadung paran baen kang iyane uwak-uwakaken (sedekah-sedekah) lan amal ibadahe kang iyane lakoni iku osing ditompo kambi Pengeran.

## 23:61

Iyan-iyane age-age supoyo oleh keapikan-keapikan lan iyan-iyane iku wong kang age-age oleh [^604]

[^604]: Maksude: wong-wong kang duwe sifat-sifat kang disebutaken ono reng ayat 57, 58, 59 lan 60 iku wong kang age-age oleh keapikan-keapikan lan keapikan-keapikan iku arep diuwakaken nong iyan-iyane kang age-age sakat iyane ono reng dunyo iki.

## 23:62

Isun osing ngeboti wong kejobo ngepasi kambi kemampuane, lan nong ngarep Isun ono kitab kang ngomongaken kebeneran [^605] , lan iyan-iyane osing dianioyo

[^605]: Maksude: kitab panggonan malaikat-malikat nulisi kelakuane-kelakuane wong, emboh iku apik utowo elek, kang arep diwocokaken reng dino kiamat (dilengen surat (45) al-Jatsiyah ayat 29.

## 23:63

taping atine wong-wong kafir iku ono reng kesesatan/kesasar teko (mahami kang nyoto) iki, lan iyan-iyane akeh ngelakoni kelakuan-kelakuan (elek) sakliyane teko iku, iyan-iyane mage tetep ngelakoni iku baen.

## 23:64

Hinggo kadung Isun tibakaken sekso [^606] , nong wong-wong kang urip mewah reng antarane iyan-iyane, ujug-ujug iyane podo mberak njaluk tolong.

[^606]: Maksude: sekso nong akherat.

## 23:65

Ojo’o siro mberak njaluk tolong reng dino iki. Saktemene siro osing ono wong kang arep nolongi teko Isun (Gusti Alloh).

## 23:66

Saktemene ayat-ayate Isun (al-Qur’an) sering diwocokaken nong siro kabeh, mongko siro sering melengos memburi,

## 23:67

kelawan ngeladakaken awake nong al-Qur’an iku lan ngucapaken omongan-omongan kotor nong (qur’an) kono reng waktu siro omong-omongan reng dino bengi.

## 23:68

Mongko, opo iyan-iyane osing ngangen-angen omongan (Isun), utowo opo wes teko nong iyan-iyane paran kang osing tau teko nong mbah buyute bengen?

## 23:69

Utowo opo iyan-iyane osing weruh rosule iyan-iyane, kerono iku iyane podo mungkiri (nulak).

## 23:70

Utowo (opo patut) iyan-iyane ngomong: “nong awake (Muhammad) ono penyakit edan” kang temenakno iyane wes nggowo kebeneran nong iyan-iyane kabeh lan akeh-akehe iyane kabeh melengos teko kebeneran.

## 23:71

Misale baen kebeneran iku milu howo nafsune iyan-iyane, pesti rusak langit lan bumi iki lan kabeh wong kang ono reng jerone. Saktemene Isun wes nekokaken nong iyane kabeh kesenengane/kamulyane iyan-iyane taping iyane kabeh melengos teko kesenengane iku.

## 23:72

Utowo siro njaluk upah nong iyan-iyane, kang temenakno upah teko pengeraniro [^607] iku lebih apik lan Iyane dzat kang nguweni rizki kang paling apik.

[^607]: Kang dikarepaken upah teko pengerane yoiku rezki kang diuwakaken pengeran nong dunyo lan ganjaran nong akherat.

## 23:73

Lan saktemene siro bener-bener nyelok iyane kabeh nong dalan kang kenceng.

## 23:74

Lan saktemene wong-wong kang osing iman nong umah akhirat bener-bener nyempang teko dalan (kang kenceng).

## 23:75

Kadung iyan-iyane Isun welas asihi, lan Isun usap belai kang iyan-iyane rasakaken [^608] , temenan iyan-iyane arep terus-terusan kelayung-layung nong seru keserone [^609] iyane.

[^608]: Maksude: belai keloman. Uwes tau kaum musyrikin iku ngerasakaken keloman, kerono osing tekone bahan panganan teko Yaman nong Makkah, sedeng Makkah kambi sekelilinge nong keadaan paceklik, sampek iyane kabeh seru melarate nong waktu iku.

[^609]: Kang dikarepaken kambi “thugyaan” (keseron) nong jero ayat iki yoiku seru kafire, ladak lan nyatruni Nabi Muhammad SAW lan kaum muslimin, kang sekabehane iku mau wes keliwat wates kemenusoan.

## 23:76

Lan saktemene Isun wes tau nibakaken sekso nong iyan-iyane [^610] , mongko iyan-iyane osing patuh nong pengerane iyan-iyane, lan (ugo) osing dungo (nong Iyane) kambi ngendepaken awake.

[^610]: Kang dikarepaken kambi sekso iku salah sijine yoiku kalahe iyan-iyane nong perang badar kang ono reng perang badar iku poro pengarepe akeh kang mati lan kecekel (dilebokaken penjoro), lan musim panas jemethot kang iyane rasakaken hinggo iyane kabeh loro keloman

## 23:77

Sehinggo kadung Isun bukakaken kanggo iyan-iyane lawang kang ono seksone kang seru perihe (nong waktu iku) moro-moro iyane kabeh dadi muthung.

## 23:78

Lan Iyane dzat kang gawe enggo siro kabeh, pengerungu, pendilengan lan ati. Kari sithik seru kang syukur. [^611]

[^611]: kang dikarepaken syukur reng ayat iki yoiku nggunakaken kuping, moto lan ati enggo ngangen-ngangen bukti-bukti gedine lan mung sijine pengeran, kang biso nggowo iyane kabeh iman nong gusti Gusti Alloh swt serto taat lan patuh nong Iyane. Kaum musyrikin memang osing ngelakoni gedigu.

## 23:79

Lan Iyane dzat kang nggawe serto meranakaken siro kabeh reng bumi iki lan nong Iyane siro kabeh arep dikumpulaken.

## 23:80

Lan Iyane dzat kang nguripaken lan mateni, lan Iyane kang (ngatur) gentinane bengi lan raino. Mongko opo siro osing mahami?

## 23:81

Sakbenere iyan-iyane ngucapaken omongan kang modoni kambi omongan-omongan kang diucapaken kambi wong-wong bengene.

## 23:82

Iyane kabeh ngomong: “opo bener, kadung isun kabeh mati lan isun akbeh wes dadi lemah lan belung, opo saktemene isun kabeh arep ditangekaken?

## 23:83

Saktemene isun kabeh lan bapak-bapak isun uwes diawasaken kambi dikenan [^612] nong bengene, iki osing liyo mung dongengane wong-wong bengen!”.

[^612]: Maksude diawasaken kambi dino ditangekaken

## 23:84

Ngomongo: “Duwene sopo bumi lan paran baen kang ono reng duwure kadung siro kabeh weruh?”

## 23:85

Iyan-iyane arep njawab: “duwene Gusti Alloh,” Ngomongo: “mongko apuo siro kabeh osing eleng?”

## 23:86

Ngomongo: “Sopo kang duwe langit kang pitu lan kang duwe ‘Arsy kang gedi?

## 23:87

Iyan-iyane arep njawab: “Duwene Gusti Alloh,” Ngomongo: “Mongko apuo siro osing podo takwa?”

## 23:88

Ngomongo: “Sopo kang reng tangane ono kekuosoan/kerojoan sekabehane barang sedeng Iyane ngelindungi/mbentengi, taping osing ono kang biso dilindungi teko seksone (Gusti Alloh), kadung siro podo weruh?”

## 23:89

Iyane podo arep njawab: “Duwene Gusti Alloh.” Ngomong: “(kadung gedigu), mongko teko dalan kang endi siro ditipu?”

## 23:90

Sakbenere Isun uwes nggowo kebeneran [^613] nong iyan-iyane lan saktemene iyan-iyane bener-bener wong kang podo nggubabi.

[^613]: Kang dikarepaken kambi “kebeneran” reng ayat iki yoiku percoyo nong tauhid lan dino ditangekaken.

## 23:91

Gusti Alloh sepisan-pisano osing duwe anak lan sepisan-pisano osing ono pengeran (kang liyo) kambi Iyane, kadung ono pengeran bareng kambi Iyane (Gusti Alloh), saben-saben pengeran iku arep nggowo mahluk kang digawe, ngalahaken sebagiane kang liyo. Maha Rijig/suci Gusti Alloh teko paran baen kang iyan-iyane sifataken iku.

## 23:92

Kang mweruhi kabeh kang ghoib lan kabeh kang katon, mongko Maha duwurlah Iyane teko paran baen kang iyan-iyane sekutokaken (koncokaken).

## 23:93

Ngomongo: “Duh pengeran, kadung riko bener-bener arep ngatonaken sekso kang diawasaken kanggo iyan-iyane,

## 23:94

Aduh Pengeranisun, mongko ojo riko dadikaken isun ono reng antarane wong-wong kang podo dzolim,”

## 23:95

Lan saktemene Isun bener-bener kuwoso enggo ngatonaken paran baen kang isun awasaken kanggo iyane kabeh.

## 23:96

Tulaken kelakuane iyan-iyane kang elek iku kambi (kelakuan) kang lebih apik Isun lebih weruh kambi paran baen kang podo iyane sifataken [^614].

[^614]: Maksude: omongan-omongan lan kelakuan-kelakuane kaum musyrikin kang osing apik iku apike diadepi Nabi kambi kang apik, umpamane nyepuro iyane kabeh, asalno osing nggowo lemah lan mundure da’wah

## 23:97

Lan ngomongo: “Duh pengeranisun kulo nyuwon lindungan teng ndiko dugi besek-beseke syetan.

## 23:98

Lan kulo nyuwon lindungan (ugi) teng ndiko duh pengeran kulo dugi dugine tiyang-tiyang teng kulo.”

## 23:99

(Koyo gedigu keadaane wong-wong kafir iku), sehinggo kadung teko kepaten nong salah sijine teko iyan-iyane, iyane podo ngomong: “duh pengeranisun balekno maning isun (reng dunyo) [^615]

[^615]: Maksude: wong-wong kafir waktu ngadepi sekarat arepi mati, njaluk supoyo didowokaken umure iyane, wakne iyane podo biso iman.

## 23:100

Wakne isun ngelakoni amal kang sholeh nong (ibadah) paran baen kang isun tinggalaken. Sepisan-pisano osing. Saktemene iku omongan kang diucapaken thok. Lan reng arepe iyane kabeh ono bok (utowo tembok) sampek iyane podo ditangekaken. [^616]

[^616]: Maksude: iyane kabeh saiki uwes podo ngadepi keuripan kang anyar, yoiku urip nong kuburan, kang matesi antarane dunyo lan akherat.

## 23:101

Kadung serompete disemprong mongko osing ono maning tali peseduluran (nasab) reng antarane iyane kabeh nong dino iku [^617], lan osing ono ugo iyane kang takon-takonan.

[^617]: Maksude: nong dino kiamat iku, menuso osing biso tulung-tulungan masio sak keluargane

## 23:102

Sopo baen kang abot timbangan (keapikane) iyane [^618] , mongko iyane iku wong-wong kang oleh untung.

[^618]: Maksude: wong-wong kang podo iman kang ngelakoni amal sholeh.

## 23:103

lan sopo baen kang enteng timbangan iyane [^619], mongko iyane ikulah wong-wong kang ngerugekaken awake dewek, iyane sakteruse (kekal) nong jero neroko jahanam

[^619]: Maksude: wong-wong kafir, kerono percoyone lan amale iyane osing ono diregani kambi Gusti Alloh reng dino kiamat iku. Dilengen ayat 105 surat (18) al-Kahfi.

## 23:104

Raine iyane diobong kambi geni neroko, lan iyane reng jero neroko keadaane cacad.

## 23:105

Opo ayat-ayat isun osing durung diwocokaken nong siro kabeh, taping siro selalu nggubabi?

## 23:106

Iyane podo ngomong: “Aduh pengeran isun, isun uwes dikuwasani kambi keolonane isun, lan isun wong-wong kang kesasar (sesat).

## 23:107

aduh pengeranisun, etokeno isun teko iku (kesesatan) lan (balekno isun nong dunyo), mongko kadung isun kabeh balik (maning nong kekafirane), saktemene isun kabeh iku wong-wong kang dzolim.”

## 23:108

Gusti Alloh ngucap: “Manggono kambi keino’an nong jerone, lan siro ojo ngomong nong Isun.

## 23:109

Saktemene, ono sakgolongan teko kawulo-kawuloisun ndungo (reng dunyo): “Duh pengeranisun, isun wes iman, mongko sepuronen isun kabeh lan welasono isun kabeh lan riko iku sak apik-apike zat kang nguweni rohmat (kewelasan).

## 23:110

Terus siro dadekaken iyan-iyane bahan ngolok-ngolok, sehinggo (repote) siro ngolok-ngolok iyan-iyane, dadekaken siro lali nginget Isun lan siro sering gemuyokaken iyan-iyane.

## 23:111

Saktemene Isun nguweni balesan reng dino iki, kerono sabare iyan-iyane; saktemene iyan-iyane iku wong-wong kang menang [^620].”

[^620]: Maksude ayat 108, 110 lan 111 yoiku wong-wong kafir iku diperintah manggon tetep noring neroko lan osing oleh ngomong kambi gusti Gusti Alloh, kerono iyan-iyane selalu ngolok-ngolok wong-wong kang iman, dungo nong gusti Gusti Alloh supoyo disepuro lan diwelasi.

## 23:112

Gusti Alloh takon: “Pirang tahun lawase siro manggon nong bumi?”

## 23:113

Iyane kabeh njawab: “Isun kabeh manggon (reng bumi) sedino utowo setengah dino, mongko takokno nong wong-wong kang ngitung.”

## 23:114

Gusti Alloh ngucap: “Siro osing manggon (reng bumi) kejobo mung sedilut baen, kadung siro saktemene ngeweruhi [^621]”

[^621]: Maksude: iyan-iyane apike kudu ngeweruhi kadung urip nong dunyo iku mung sedilut baen, sebab iku iyan-iyane kudune ojo mungmerhatekaken nong urusan dunyo thok.

## 23:115

Mongko opo siro ngiro, kadung saktemene Isun nggawe siro mung memengan (baen) lan siro osing dibalekaken nong Isun?

## 23:116

Mongko Maha Duwur Gusti Alloh, Rojo kang sakbenere; osing ono pengeran (kang pantes disembah) sakliyane Iyane. Pengeran (kang duwe) Arsy kang mulyo.

## 23:117

Lan sopo baen kang nyembah pengeran liyo kang nyandingi Gusti Alloh, kang temenakno osing ono siji dalil baen duwine iyane ngenengi masalah iku, mongko saktemene itungane nong ngarepe pengerane. Saktemene wong-wong kang kafir iku osing untung.

## 23:118

Lan ngomongo: “Duh pengeranisun uwenono sepuro lan uwenono rohmat, lan riko iku szat kang nguweni rohmat kang paling apik.”

## 24:1

(Iki iku) surat kang Isun mudunaken lan Isun majibaken (ngelakoni ukum-ukum kang ono reng jero)ne, lan isun mudunaken nong jerone ayat-ayat kang jelas, wekne siro eling terus.

## 24:2

Wong wadon kang zina lan wong lanang kang zina, mongko pecutono saben-saben wong teko karone ping satus pecutan. Lan ojo welas asihe nong wong loro iku ngalangi enggo (ngelakoni) agomone Gusti Alloh, kadung siro iman nong Gusti Alloh, lan dino akherat, lan apike ukumane iyane keloron disaksikaken kambi sakumpulane wong-wong kang podo iman.

## 24:3

Wong lanang kang zina osing kawin kejobo nong wong wadon kang zina, utowo wong wadon kang musyrik; lan wong wadon kang zina osing dikawinaken kejobo nong wong lanang kang zina utowo wong lanang kang musyrik, lan kang gedigu iku diharamaken nong wong-wong kang podo iman. [^622]

[^622]: Maksude ayat iki yoiku: osing pantes wong kang iman kawin kambi wong kang zina, gedigu ugo sewalike.

## 24:4

Lan wong-wong kang ngarani wong-wong wadon kang apik-apik [^623] (ngelakoni zina) lan iyan-iyane osing biso nekokaken wong papat (enggo dadi) saksi, mongko pecutono iyane (kang nuduh iku) ping wolung puluh pecutan, lan ojo nerimo saksenane iyane saklawas-lawase. Lan iyane iku wong-wong kang fasiq.

[^623]: Kang dikarepaken “wong-wong wadon kang apik-apik” reng kene iku wong-wong wadon kang suci/rijig, akil, baligh lan muslimah

## 24:5

kejobo wong-wong kang tobat sakmarine iku lan (gelem) ngapikaken (awake iyane), mongko saktemene Gusti Alloh Maha Nyepuro lan Maha Asih.

## 24:6

Lan wong-wong kang ngarani rabine (zina), kang temenakno osing ono duweni saksen-saksen sakliyane awake iyane dewek, mongko kesaksenane wong iku yoiku ping papat ngesumpah kambi arane Gusti Alloh, saktemene iyane melebu wong-wong kang bener.

## 24:7

Lan (sumpah) kang ping kelimone: Saktemene laknate Gusti Alloh ngenengi awake, kadung iyane melebu (dadi) wong-wong kang ngapusi. [^624]

[^624]: Maksud ayat 6 lan 7: wong kang ngarani rabine ngelakoni zina taping osing biso nekokaken petang wong saksi, apike sumpah nganggo arane Gusti Alloh ping papat, bener kadung iyane iku bener nong tuduhane iku, terus iyane sumpah sepisan maning bener kadung iyane arep keneng laknate Gusti Alloh kadung iyane ngapusi. Masalah gedigi iki nong jero masalah fiqh terkenal kambi “Li’an”

## 24:8

Rabine iku diadohaken teko ukuman kambi sumpahe lakine kang ping papat nganggo arane Gusti Alloh. Saktemene lakine iku melebu dadi wong-wong kang ngapusi.

## 24:9

an (sumpah) kang ping limo: saktemene amuke Gusti Alloh ngenengi awake, kadung lakine iku melebu (dadi) wong-wong kang bener.

## 24:10

Lan seumpomo osing ono keutaman (rizki) lan rohmate (Gusti Alloh) nong siro lan (seumpomo) Gusti Alloh osing nerimo tobat tur Maha bijaksana (pasti siro arep ngerasakaken urip kang sorok).

## 24:11

Saktemene wong-wong kang nggowo kabar gubab iku teko golongane siro ugo. Ojo siro ngiro kabar gubab iku elek kanggo siro, taping iku apik kanggo siro. Saben-saben wong teko iyan-iyane oleh balesan teko duso kang iyane lakoni. Lan sopo baen kang nong antarane iyan-iyane njumput bagiane kang gedi kadung ngeler kabar gubab iku, kanggo iyane sekso kang gedi. [^625]

[^625]: Kabar gubab iki ngenengi rabine Rosululloh SAW ‘Aisyah ra Ummul Mukminin sakmarine perang kambi Bani Mustholiq ulan Sya’ban 5 H. Perange iku dipiloni kambi wong munafik, lan milu ugo ‘Aisyah nong Nabi kang didasaraken kocokan kang dianakaken kambi rabi-rabine nabi. Nong waktu moleh teko perang. Iyane kabeh mandeg nong siji panggonan. ‘Aisyah metu teko pengawale enggo siji keperluan, terus balik , ujug-ujug iyane keroso kalunge ilang, terus iyane melaku maning goleki, wektu iku rombongan berangkat melaku kambi ngarani kadung ‘Aisyah mage ono reng pengawale. Sakmarine ‘Aisyah weruh, pengawale wes melaku berangkat, iyane (‘Aisyah) lungguh reng panggonane kambi ngarep-arep pengawale iku balek maning jemput. Kebeneran, liwat reng kono iku shahabate Nabi, Shofwan ibnu Mu’aththol nemokaken wong mage turu dewekan lan iyane kaget kambi ngucap “Inna lillahi wa inna ilaihi raji’un, rabine Rosul!” ‘Aisyah tangi. Terus kambi Shofwan ‘Aisyah dikonkon nunggang untone, Shofwan nontun unto sampek gadug reng Madinah. Wong-wong kang weruh iyane jak loron ngomongaken nurut pikirane wong dewek-dewek, mulai metu kabar angin. Terus kaum munafik gedek-gedekaken kabar iki, mongko ftnahan nong ‘Aisyah nyebar nong endi-endi, sehinggo gawe rame nong kalangane wong-wong Islam.

## 24:12

Apuo nong waktu siro kabeh kerungu kabar gubab iku wong-wong lanang lan wong-wong wadon kang iman osing nyongko apik awake iyan-iyane dewek, lan (apuo osing) ngomong: “iki iku kabar gubab kang nyoto.”

## 24:13

Apuo iyan-iyane (kang nuduh iku) osing nggowo petang wong saksi nong kabar gubabe iku? Kerono iyan-iyane osing biso nggowo saksi-saksi mongko iyan-iyane iku nong arepe Gusti Alloh dadi wong-wong kang gubaban.

## 24:14

Umpomone osing ono karuniae Gusti Alloh lan rohmate nong siro kabeh reng dunyo lan akherat, pasti siro kabeh dikenengaken sekso kang gedi, kerono omongan-omongane siro ngenengi kabar gubab iku.

## 24:15

(Engeto) nong waktu siro kabeh nerimo kabar gubab iku teko cangkem nong cangkem lan siro ngomong kambi cangkeme siro iku paran baen kang siro osing weruhi sithik baen, lan siro nganggepe perkoro kang enteng baen, kang temenakno (perkoro) iku nong ngarepe Gusti Alloh (dadi perkoro kang) gedi.

## 24:16

Lan apuo siro osing ngomong, nong waktu kerungu kabar gubab iku: “sepisan-pisano osing pantes kanggo kito ngomongaken iki, Maha suci Riko (duh pengeranisun), iki iku gubab kang gedi.”

## 24:17

Gusti Alloh ngingetaken siro kabeh wakne (osing) balik maning gawe kang gedigu iku selawas-lawase, kadung siro kabeh iku podo iman.

## 24:18

lan Gusti Alloh njelasaken ayat-ayate nong siro. Lan Gusti Alloh Maha weruh lan Maha Wicaksono.

## 24:19

Saktemene wong-wong kang kepingin wakne (kabar) kelakuan kotor iku nyebar nong kalangane wong-wong kang podo iman, kanggo iyane sekso kang perih reng dunyo lan akherat. Lan Gusti Alloh meruhi sedeng siro osing weruh.

## 24:20

Lan sekirone osing kerono kuniane Gusti Alloh lan rohmate Iyane nong siro kabeh, lan Gusti Alloh Maha melasi lan Maha Nyayangi, (pasti siro arep keneng sekso kang gedi).

## 24:21

Hei wong-wong kang podo iman, ojo siro milu jangkah-jangkahe syetan. Sopo baen kang milu kambi jangkah-jangkahe syetan, mongko saktemene syetan iku ngongkon ngelakoni kelakuan kang kotor lan kang mungkar. Sekirone osing kerono kurniane Gusti Alloh lan rohmate Iyane nong siro kabeh, pasti osing ono wong siji baen teko siro rijig (teko kelakuan-kelakuan kang kotor lan mungkar iku) selawas-lawase, taping Gusti Alloh ngerijigi sopo baen kang dikarepaken Iyane. Lan Gusti Alloh Maha Ngerungu lan Maha Meruhi.

## 24:22

Lan ojo’o wong-wong kang duwe kelebihan lan kejembaran reng antarane siro kabeh sumpah kadung saktemene iyan-iyane (osing) nguweni (sedekah) nong kaum kerabate, wong-wong kang miskin, wong-wong kang hijrah reng dalane pengeran, lan apike iyan-iyane nyepuro lan ngelegokaken dodo. Opo siro osing kepengen kadung Gusti Alloh nyepuro siro? Lan Gusti Alloh iku Maha Nyepuro tur Maha Nyayangi. [^626]

[^626]: Ayat iki ono hubungane kambi sumpahe Abu Bakar r.a. bener kadung iyane arep osing nguweni paran-paran nong kerabate utowo wong liyo kang milu-milu nyebaraken kabar gubab kang ngenengi ‘Aisyah. Mongko mudun ayat iki ngelarang beliau ngelakoni sumpah iku lan ngongkon nyepuro lan ngelegokaken dodone nong iyan-iyane sakmarine iyan-iyane oleh ukuman nong kelakuane iyan-iyane iku.

## 24:23

Saktemene wong-wong kang ngarani wong-wong wadon kang apik-apik, kang lengah [^627] tur kang iman (ngelakoni zina), iyan-iyane keneng laknat reng dunyo lan reng akherate, lan kanggo iyan-iyane sekso kang gedi.

[^627]: Kang dikarepaken kambi wong-wong wadon kang lengah yoiku wong-wong wadon kang osing tau sithik baen ugo eleng nong iyan-iyane arep ngelakoni kelakuan kang kotor iku.

## 24:24

Reng dino (waktu), ilat, tangan lan sikile iyan-iyane dadi saksi nong iyan-iyane nong paran baen kang bengen iyan-iyane lakoni.

## 24:25

Reng dino iku, Gusti Alloh nguweni balesan kang sepadan meturut sakmestine, lan iyan-iyane weruh kadung Gusti Alloh iku dzat kang bener, ugo kang njelasaken (paran baen meturut hakekat kang sakbenere).

## 24:26

Wong-wong wadon kang kotor iku kanggo wong-wong lanang kang kotor, lan wong-wong lanang kang kotor iku kanggo wong-wong wadon kang kotor (ugo), lan wong-wong wadon kang apik iku kanggo wong-wong lanang kang apik, lan wong-wong lanang kang apik iku kanggo wong-wong wadon kang apik (ugo), iyane (kang diarani zina) iku rijig teko paran kang diaranaken kambi wong-wong (kang ngarani zina iku). Kanggo iyane disepuro, oleh rizki lan kemulyaan (surgo). [^628]

[^628]: Ayat iki nuduhaken kesuciane ‘Aisyah ra lan Shofwan teko tuduhan paran baen kang ditujukaken nong iyan-iyane. Rosululloh iku wong kang paling apik, mongko pastilah apik pisan wong wadon kang dadi rabine beliau.

## 24:27

Hei wong kang podo iman, ojo siro melebu umah kang dudu umahe siro sedurunge njaluk idzin lan uruk salam nong keluargo umah. Keng gedigu iku lebih apik kanggo siro, wakne siro (terus) enget.

## 24:28

Kadung siro osing nemoni wong siji baen nong jero (umahe), mongko siro ojo melebu sedurunge siro oleh izin. Lan kadung diomongi nong siro: “moleyo (baen)”, mongko apike siro moleh. Iku lebih rijig kanggo siro lan Gusti Alloh Maha Meruhi paran baen kang siro lakoni.

## 24:29

Osing ono duso nong siro melebu umah kang disiapaken enggo dipanggoni, kang nong jerone ono perlune siro, lan Gusti Alloh Maha weruh paran kang siro katokaken lan paran kang siro singedaken.

## 24:30

Ngomongo nong wong-wong lanang kang podo iman: “apike iyan-iyane iku ngeremaken meripate lan njogo pelanangane; kang gedigu iku lebih suci kanggo iayn-iyane, saktemene Gusti Alloh Maha Weruh paran kang iyane lakoni”.

## 24:31

Ngomongo nong wong wadon kang podo iman: “Apike iyane ngeremaken meripate lang njogo perjine, lan ojo’o iyane ngatokaken hiasane, kejobo kang (biasane) katon teko iyane. Lan apike iyane nutup kain kudung sampek nong dodone. Lan ojo ngatokaken hiasane, kejobo nong lakine iyane, utowo bapake iyane, utowo mertuane, utowo anak-anak lanange iyane, utowo anak-anak lanange lakine, utowo dulur-dulure lanang iyane, utowo anak-anak lanang dulure iyane, utowo anak-anak lanang dulure wadon iyane, utowo wong-wong wadon Islam, utowo budak-budak kang iyane duwe utowo pelayan-pelayan lanang kang osing duwe kepinginan (nong wong wadon) utowo anak-anak kang durung ngerti aurote wong wadon. Lan ojo jejek-jejekaken sikile wakne diwerhi hiasane kang iyane sengidakaken. Lan tobato siro kabeh nong Gusti Alloh hei wong-wong kang podo iman make siro untung.

## 24:32

Lan kawin-no wong-wong kang (mage) dewekan [^629] reng antarane siro, lan wong-wong kang pantes (sholeh) kawin teko badak-budakiro kang lanang utowo budak-budakiro kang wadon. Kadung iyane melarat Gusti Alloh arep nyukupi iyane kambi karuniane. Lan Gusti Alloh Maha jembar (rizkine) ugo Maha Ngeweruhi.

[^629]: Maksude: apike wong-wong lanang kang durung kawin utowo wong-wong wadon kang osing (duwe) laki, dibantu makne iyane biso kawin.

## 24:33

Lan wong-wong kang osing mampu kawin, apike iyane njogo kesuciane (awake), sehinggo Gusti Alloh nyukupi iyan-iyane kambi karuniane. Lan budak-budak kang iyan-iyane duwe kang kepingin nggawe janji, apike siro gawe janji kambi iyan-iyane, [^630] kadung siro weruh ono keapikan nong iyane (budak), lan uwenono iyan-iyane sebagiane teko rizki Gusti Alloh kang dikaruniakaken nong siro. [^631] Lan ojo siro mokso budak wadoniro enggo ngelakoni nyenok, sedeng iyane dewek kepingin kesuciane, kerono siro golek untunge bongso dunyo. Lan sopo baen kang mokso iyane, mongko saktemene Gusti Alloh iku Maha Nyepuro tur Maha Nyayangi (nong iyane) sakmarine iyane dipokso (iku). [^632]

[^630]: Salah sijine coro nong jero agomo Islam enggo ngilangi perbudakan, yoiku budak oleh njaluk nong majikane kanggo dimerdkakeno, kelawan perjanjen kadung budak iku arep mbayar piro-piro peces kang ditentokaken. Majikan budak iku apike nerimo perjanjen iku kadung budak iku coro pikire majikan biso sanggup ngelunasi bayarane kambi peces kang halal.

[^631]: Enggo age-age ngelunasi perjanjen iku apike budak-budak iku dibantu kambi bondo-bondo kang dijumputaken teko zakat utowo bondo liyane.

[^632]: Maksude: pengeran arep nyepuro budak-budak wadon kang dipokso ngelakoni nyenok kambi majikane iku, selawas iyane osing mbaleni maning kelakuane iku.

## 24:34

Lan saktemene Isun uwes ngedunaken nong siro ayat-ayat kang nguweni padang, lan conto’-conto’ teko wong-wong kang bengene sedurunge siro lan pelajaran kanggo wong-wong kang podo takwa.

## 24:35

Gusti Alloh (nguweni) sunar (nong) langit lan bumi. Perumpamaane sunare Gusti Alloh, iku koyo bolongan kang osing tembus, [^633] kang reng jerone ono damar kang gedi, lan damar iku nong jerone koco (lan) koco iku koyo-koyo lintang (kang murub) koyo mutioro, kang diurubaken kambi lengo teko uwet kang akeh berkahe, (yoiku) uwet zaitun kang merujuk osing nong sebelah wetane (siji barang) lan osing ugo reng sebelah kulone (siji barang), [^634] kang lengone (baen) meh-emeh madangi, masio osing keneng geni. Padang nduwure padang (ping-ping), Gusti Alloh nguweni petunjuk nong sunare iku nong sopo baen kang iyane karepaken. Lan Gusti Alloh nggawe umpomo-umpomo kanggo menuso lan Gusti Alloh ngeweruhi kabeh barang.

[^633]: Kang dikarepaken “bolongan kang osing tembus” (misykat) yoilku siji bolongan reng tembok umah kang osing tembus sampek nong sebelahe, biosone digunakaken enggo wadah damar, utowo barang-barang liyone.

[^634]: Maksude: uwet zaitun iku urip nong pucuke gumuk, iyane oleh sunare serengenge emboh nong waktu nguntupe serengenge utowo nong waktu serengenge mendelep, sehinggo uwite subur lan uwohe ngasilaken lengok kang apik.

## 24:36

Moco tasbih [^635] nong Gusti Alloh reng masjid-masjid kang uwes diperintah kanggo dimulyokaken lan disebutno arane (Gusti Alloh) reng jero (masjid) noring waktu isuk lan noring waktu peteng.

[^635]: Kang moco tsbih iku wong-wong lanang kang kesebut ono reng ayat 37 ngarepiki.

## 24:37

Wong lanang kang osing dilalikaken kambi dagangane lan osing ugo kambi dodol tukune teko ngingeti Gusti Alloh, njejegaken sembahyang lan (teko) mbayar zakat, iyane podo wedi nong sijine dino kang (reng dino iku) ati lan peningale molak malik.

## 24:38

(Iyan-iyane ngelakoni kang gedigu iku) makne Gusti Alloh nguweni balesan nong iyane (kambi balesan) kang lebih apik teko paran baen kang iyan-iyane lakoni, lan makne Gusti Alloh nambahi uwen-uwenane nong iyane kabeh. Lan Gusti Alloh nguweni rizki nong sopo baen kang dikarepaken tampo kiro-kiro.

## 24:39

Lan wong-wong kang kafir amal-amale koyo ayang-ayang kang samar nong lemah kang roto, kang dikiro banyu kambi wong kang ngelak, taping kadung ditekoni banyu iku, iyane osing nemu siji-sijio baen, lan ditemoni (ketetepane) Gusti Alloh teko sandinge Iyane (Gusti Alloh), terus Gusti Alloh nguweni (catetan) itungane amale kang cukup lan Gusti Alloh iku dzat kang seru cepet pengitungane. [^636]

[^636]: Wong-wong kafir, kerono amal-amal iyane kabeh osing diladasi kambi iman, mongko osing oleh balesan teko pengeran nong akherat masio reng dunyo iyan-iyane ngiro arep oleh balesan teko amale iyane iku.

## 24:40

utowo koyo peteng dedet nong segoro kang jeru, kang dikerekebi kambi umbak, kang reng duwure umbak (ugo), reng duwure (maning) ono mendung; peteng dedet kang tumpuk-tumpukan, kadung iyane ngetokaken tangane, iyane osing biso dileng, (lan) sopo baen kang osing diweni padang (petunjuk) kambi Gusti Alloh, mongko iyane osing duwe padang sithik baen.

## 24:41

Opo siro osing weruh saktemene Gusti Alloh: Nong Iyane podo tasbih paran baen kang ono reng langit lan reng bumi lan (ugo) manuk kang njeberaken seliwine, saben-saben kabeh wes weruh (corone) sembahyang lan moco tasbih nong iyane, [^637] lan Gusti Alloh ngeweruhi paran baen kang dilakoni.

[^637]: Saben-saben mahluk weruh corone sembahyang lan moco tasbih nong Gusti Alloh teko ilhame Gusti Alloh.

## 24:42

Lan Duwine Gusti Alloh kerojoan langit lan bumi lan nong Gusti Alloh balike (kabeh mahluke).

## 24:43

Opo siro osing weruh saktemene Gusti Alloh nggiring mendung, terus ngumpulaken antarane (bagian-bagiane), terus iyane (mendung) didadekaken tumpuk-tumpukan, monko katon nong siro udan metu teko celah-celahe, lan Gusti Alloh (ugo) mudunaken es teko langit, (yoiku) teko (mendung kang koyo) gunung-gunung, mongko diciciraken es iku nong sopo baen kang dikarepaken lan dibilukaken teko sopo baen kang dikarepaken, sorote kilate gludug mendung iku meh-meh baen ngilangaken pendilenge.

## 24:44

Gusti Alloh gonta-gantikaken bengi lan raino. Saktemene reng jero gedikon iku ono pelajaran kang gedi kanggo wong-wong kang duwe pendilengan.

## 24:45

Lan Gusti Alloh gawe kabeh jenis kewan teko banyu, mongko sebagiane teko kewan iku ono kang melaku kambi wetenge lan sebagiane nganggo sikil loro, sedeng sebagiane (kang liyo) melaku kambi sikil papate. Gusti Alloh nggawe paran kang dikarepi. Saktemene Gusti Alloh Maha Kuwoso sekabehane paran baen.

## 24:46

Saktemene Isun uwes mudunaken ayat-ayat kang njelasaken. Lan Gusti Alloh kang mimpin sopo baen kang dikarepaken nong dalan kang kenceng.

## 24:47

Lan iyan-iyane ngomong: “Isun kabeh wes podo iman nong Gusti Alloh lan rosul, lan isun kabeh naati (karone).” Terus sebagiane teko iyan-iyane melengos sakmarine iku, sepisan-pisano iyane iku dudu wong-wong kang podo iman.

## 24:48

Lan kadung iyane diceluk nong Gusti Alloh [^638] lan rosule, wakne rosul ngukumi (ngadili) nong antarane iyan-iyane, moro-moro sebagiane teko iyane nulak enggo teko.

[^638]: Maksude: diceluk enggo bertahkim nong kitabe Gusti Alloh

## 24:49

Taping kadung keputusane iku enggo (keenakane) iyane, iyane podo teko nong rosul kambi patuh.

## 24:50

Opo (osing tekone iyane iku kerono) reng jero atine ono penyakit, utowo (kerono) iyane podo mamang utowo (kerono) wedi kadung-kadung Gusti Alloh lan rosule nggawe kedzoliman nong iyane? Sakbenere, iyane dewek iku wong-wong kang podo dzolim.

## 24:51

Saktemene jawabane wong-wong kang podo iman, kadung iyane kabeh diceluk (enggo) nong Gusti Alloh lan rosule, wakne rosul ngukum (ngadili) reng antarane iyane [^639] yoiku “omongan. Isun kabeh rungu lan patuh.” Lan iyane iku wong-wong kang untung.

[^639]: Maksude: reng antarane kaum muslimin kambi kaum muslimin lan antarane kaum muslimin kambi kang osing muslimin

## 24:52

Lan sopo baen kang taat nong Gusti Alloh lan rosule lan wedi nong Gusti Alloh lan takwa nong Iyane (Gusti Alloh), mongko iyane iku wong-wong kang oleh kemenangane. [^640]

[^640]: Kang dimaksud kambi “wedi nong Gusti Alloh” yoiku wedi nong Gusti Alloh sebabe duso-duso kang wes dilakoni, lan kang dimaksud kambi “takwa” yoiku ngerokso awake teko sekabehane macem duso-duso kang mungkin kedaden.

## 24:53

Lan iyane sumpah kambi arane Gusti Alloh sekuat-kuate sumpah, kadung siro merintah iyane perang, pasti iyane arep melaku. Ngomongo: ojo siro sumpah, (kerono taate kang dijaluk yoiku) taate kang wes terkenal. Saktemene Gusti Alloh weruh paran baen kang siro gawe.

## 24:54

Ngomongo: “Ta’ato nong Gusti Alloh lan ta’ato nong rosule: lan kadung siro kabeh melengos mongko saktemene kewajibane rosul iku paran kang diabotaken nong Iyane, lan kewajibane siro kabeh iku mung parang kang diabotaken nong siro kabeh. Lan kadung siro kabeh ta’at nong Iyane, pasti siro kabeh oleh petunjuk. Lan osing liyo kewajibane rosul iku mung nyampekaken (amanate Gusti Alloh) kambi terang.

## 24:55

Lan Gusti Alloh uwes janji nong wong-wong kang podo iman reng antarane siro lan kang ngelakoni amal-amal kang sholeh kadung saktemene Iyane bener-bener arep dadekaken iyane kabeh kuwoso reng bumi, koyo Iyane wes dadekaken wong-wong kang sedurunge iyan-iyane kuwoso, lan temenan Iyane arep nguataken kanggo iyan-iyane agomo kang wes diridloine enggo iyan-iyane, lan Iyane bener-bener arep ganti (keadaan) iyan-iyane, sakmarine iyan-iyane ono reng jero kewedian dadi aman sentoso. Iyan-iyane tetep nyembah isun kambi osing nyekutokaken siji paran baen nong Isun. Lan sopo baen kang (tetep) kafir sakmarine (janji) iku, mongko iyan-iyane ikulah wong-wong kang fasik.

## 24:56

lan ngadekeno sembahyang, mbayaro zakat, lan ta’ato nong rosul, makne siro diweni rohmat.

## 24:57

Ojo siro ngiro kadung wong-wong kang kafir iku biso ngelemahaken (Gusti Alloh teko nekso iyan-iyane) reng bumi iki, sedeng panggonan umahe reng akherat iku neroko. Lan temenan seru eleke (neroko) iku (dadi) panggonan balikw.

## 24:58

Hei wong-wong kang podo iman, apike budak-budak (lanang utowo wadon) kang duwine siro, lan wong-wong kang durung beligh reng antarane siro kabeh, njaluk izin nong siro ping telu (reng siji dino) yoiku: sedurunge sembahyang subuh, waktu siro ngotak kelkambi (njobone) siro reng tengahe raino lan sakmarine sembahyang Isya’. (gedikon iku) telong aurat kanggo siro [^641]. Osing ono duso nong siro lan osing (ugo) nong iyan-iyane sakliyane teko
(waktu telu) iku. [^642] Iyan-iyane ngelayani siro, sebagiane siro (ono perlu) nong sebagiane (kang liyo). Gedigu iku Gusti Alloh Maha weruh tur Maha wicaksono.

[^641]: Maksude: telung macem waktu kang biasane reng waktu-waktu iku awake wong akeh kebuka’e (mbangkang), kerono iku Gusti Alloh ngelarang budak-budak lan lare-lare kang durung baligh melebu kamar turune wong kang tuwek tanpo izin reng waktu-waktu kang disebut iku.

[^642]: Maksude: osing duso kadung iyan-iyane osing dicegah melebu tanpo izin, lan osing ugo iyan-iyane duso kadung melebu osing njaluk izin.

## 24:59

Lan kadung anak-anak siro wes gadug umur baligh, monko apike iyane njaluk izin, koyo wong-wong kang sedurunge iyan-iyane njaluk izin [^643]. Gedigu iku Gusti Alloh njelasaken ayat-ayate. Lan Gusti Alloh Maha weruh tur Maha wicaksono.

[^643]: Maksude: lare-lare teko wong-wong kang merdiko kang dudu mahrom, kang wes baligh, kudune njaluk izin sedurunge kadung arep melebu meturut coro wong-wong kang disebutaken nong jero ayat 27 lan 28 surat iki masalah njaluk izin.

## 24:60

Lan wong-wong wadon kang tuwek kang uwes mandeg (haid lan metenge) kang osing kepingin kawin (maning), osingo nong wong-wong iku duso (kadung nyoplok) dicantelaken kelkambine [^644] iyane kambi osing (arep) ngatokaken perhiasane, lan lakon sopan iku nlebih apik kanggo iyan-iyane. Lan Gusti Alloh Maha Rungu tur Maha Weruh.

[^644]: Maksude: kelambi njobo kang kadung diutak osing ngatokaken aurote.

## 24:61

Osing ono alangan kanggo wong kang picek, osing (ugo) kanggo wong kang kedengklangan, osing (ugo) kanggo wong loro’, lan osing (ugo) kanggo awake siro dewek, madang (bareng-bareng iyan-iyane) reng umahe siro dewek utowo reng umahe bapak-bapak’e siro, reng umahe emak-emak’e siro, reng umahe dulur-dulure iro lanang, reng umahe dulur-dulur iro wadon, reng umahe sedulure bapak’e siro kang lanang, reng umahe sedulure bapak’e siro kang wadon, reng umahe sedulure emak’e siro kang lanang, reng umahe sedulure emak’e siro kang wadon, reng umah kang iyane duwe serege [^645] utowo reng umahe konco-koncone siro, osing ono alangan kanggo siro mangan bareng-baren iyane utowo dewekan. Mongko kadung siro melebu (sijine umah teko) umah-umah (iki), apike siro uruk salam nong (wong kang manggoni kang berarti uruk salam) nong awake dewek. Salam kang ditetepaken teko sandinge Gusti Alloh, kang diberkati tur apik. Gedigu Gusti Alloh njelasaken ayat-ayate kanggo siro, makne siro mahamine.

[^645]: Maksude: umah kang diserahaken nong siro ngerumate.

## 24:62

Saktemene kang sakbener-benere wong kang iman yoiku wong-wong kang podo iman nong Gusti Alloh lan rosule, lan kadung iyan-iyane bareng Rosululloh nong siji urusan kang merlokaken ketemuan, iyane osing ninggalaken (Rosululloh) sedurunge iyane njaluk izin nong (rosul). Saktemene wong-wong kang njaluk izin nong siro (Muhammad), iyan-iyane ikulah wong-wong kang podo iman nong Gusti Alloh lan Rosule, mongko kadung iyan-iyane njaluk izin nong siro kerono siji keperluan, uwenono izin nong sopo baen kang siro karepi reng antarane iyan-iyane, lan jalukno sepuro kanggo iyan-iyane nong Gusti Alloh. Saktemene Gusti Alloh Maha Nyepuro tur Maha Sayang.

## 24:63

Ojo siro dadekaken celukane Rosul ren antarane siro koyo celukane sebagiane (kang liyo). Saktemene Gusti Alloh uwes weruh nong wong-wong kang sithik-sithik melaku teko antarane siro kambi (nggolek) lindungan (nong koncone), mongko patute wong-wong kang nyalahi perintahe rosul wedi arep ditibani belai utowo ngenengi nong iyane sekso kang perih

## 24:64

Ngertiyo saktemene duwene Gusti Alloh paran kang reng langit lan reng bumi. Saktemene Iyane weruh nong keadaan kang siro ono reng jerone (saiki). Lan (weruh pisan) dino (menuso) dibalekaken nong Iyane (Gusti Alloh) terus diterangaken nong iyan-iyane paran kang wes iyan-iyane lakoni. Lan Gusti Alloh Maha weruh sekabehane barang.

## 25:1

Maha suci Gusti Alloh kang wes mudunaken Al-Furqān (Al-Qur’an) nong kawulone, makne iyane dadi nguweni wedenan (pengenget) nong wong alam dunyo. [^646]

[^646]: Maksude: jin lan menungso.

## 25:2

kang duwine Iyane (Gusti Alloh) kerojoan langit lan bumi, lan iyane osing duwe anak lan osing duwe konco (sekuton) kanggo Iyane reng jero kuwosoane (iyane) lan Iyane wes gawe sekabehane barang, lan netepaken ukuran-ukurane sakrapi-rapine. [^647]

[^647]: Maksude: sekabehane barang kang digawe Pengeran diweni kelenkapan-kelengkapane lan persiapane modoni nong nalurine, sifat-sifate lan fungsine dewek-dewek reng jero uripe.

## 25:3

Terus iyan-iyane jumput pengeran-pengeran teko sakliyane Iyane (Gusti Alloh) (kanggo disembah), kang pengeran-pengeran iku osing gawe paran baen, paran maning Iyan-iyane dewek digawe lan osing kuwoso enggo (nulak) siji bahaya lan osing (ugo enggo jumput) siji kang manfaat lan (ugo) osing kuwoso mateni, nguripi lan osing (ugo) nangekaken.

## 25:4

Lan wong-wong kafir ngomong: “Al-Qur’an iki osing liyo mung gubaban kang diono-onokaken ambiMuhammad, lan iyane dibantu ambi kaum kang liyo” [^648] ; kongko saktemene iyan-iyane uwes gawe siji kezoliman lan gubaban kang gedi

[^648]: Kang dikarepaken teko iyane ambi “kaum kang liyo” iku yoiku wong-wong kang wes melebu Islam.

## 25:5

Lan iyan-iyane ngomong: “dongengan-dongengane wong-wong bengene, dijaluk makne ditulisaken, mongko diwocokno dongengan iku nong iyane setiap esuk lan peteng.

## 25:6

Ngomongo: “Al-Qur’an iku dimudunaken teko (Gusti Alloh) kang ngeweruhi rahasiane reng langit lan reng bumi. Saktemene Iyane Maha nyepuro lan Maha Sayang.”

## 25:7

lan iyan-iyane ngomong: “apuo rosul iki madang panganan lan melaku reng pasar-pasar? Apuo osing dimudunaken nong iyane malaikat makne malaikat iku nguweni wedenan bareng-bareng ambi iyane?”,

## 25:8

utowo (apuo osing) dimudunaken nong iyane perbendaharaan, utowo (apuo osing) ono kebun kanggo iyane, kang iyane mangan teko (asile)?” lan wong-wong kang dzolim iku ngomong: “Siro kabehosing liyo mung milu wong lanang kang Isunng sihir?”

## 25:9

dilengen (kang temenanan) kelendi iyan-iyane gawe bandingan-bandingan ngenengi siro, terus iyan-iyane sesat (kesasar), iyane osing sanggup (oleh) dalan (kanggo nentang kerosulane).

## 25:10

Maha suci (Gusti Alloh) kang kadung Iyane karep, pasti didadekaken Iyane kanggo siro kang lebih apik teko kang gedigu. (yoiku) surgo-surgo kang mili banyu-banyune nong ngisore, lan didadekaken Iyane (ugo) enggo siro keraton-keraton. [^649]

[^649]: Maksude: kadung Gusti Alloh ngarepaken pasti didadekaken Iyane kanggo Muhammad SAW surgo-surgo lan keraton-keraton koyo kang arep oleh nong akherate. Taping Gusti Alloh osing ngarepaken kang gedigu, makne menuso iku patuh lan iman nong Gusti Alloh dudu kerono dipengaruhi ambi bondo, kejobo didasaraken ambi bukti-bukti lan dalil-dalil kang nyoto.

## 25:11

Paran maning iyan-iyane nggubabi dino kiamat. Lan isun nyediakaken neroko kang mumbal-mumbal kanggo sopo baen kang nggubabi dino kiamat.

## 25:12

Kadung neroko iku weruh [^650] iyan-iyane teko panggonan kang adoh, iyan-iyane rungu nggereme lan suworo jenggonge.

[^650]: Zahir ayat iki nunjukaken kadung neroko iku biso ndileng, lan iki mungkin kedadian ambi kuwosone Gusti Alloh. Utowo ayat iki nggambaraken kelendi gedine lan sereme neroko iku makne saben wong iku biso nggambaraken.

## 25:13

Lan kadung iyane diuncalaken nong panggonan kang ciut reng neroko iku ambi ditingkes, iyane reng kono ngarepaken matine. [^651]

[^651]: Maksude: iyan-iyane ngarepaken matine, makne ucul teko sekso kang seru gedine, yoiku sekso reng neroko kang seru panase ambi (awake) ditingkes, reng panggonan kang ciut maning, kang koyo digambaraken iku.

## 25:14

(Arep diomongaken nong iyan-iyane): “ojo siro kabeh ngarepaken siji kepaten taping ngarepeno kepaten kang akeh. [^652]

[^652]: Kekarepane iyane makne dipateni sepisan baen osing dikabulaken Gusti Alloh; taping iyane arep ngerasakaken sekso kang lebih gedi selawas-lawase.

## 25:15

Ngomongo: “opo (sekso) gedigu iku kang apik, utowo surgo kang kekal kang wes dijanjekaken nong wong-wong kang takwa?” iku dadi balesan lan panggonan balik kanggo iyan-iyane?”

## 25:16

kanggo iyan-iyane reng jero surgo iku paran kang iyan-iyane karepi, sedeng iyan-iyane kekal (reng jerone). (perihal iku) janji teko pengeraniro kang pantes dijalukaken (nong Iyane).

## 25:17

Lan (engeto’) nong sewijine dino (waktu) Gusti Alloh ngumpulaken iyane ambi paran baen kang iyane sembah sakliyane Gusti Alloh, terus Gusti Alloh ngomong (nong kang disembah): “Opo siro kang nyesataken kawulo-kawulo isun iku, utowo iyane dewek kang kesasar teko dalan (kang bener)?”

## 25:18

Iyane (kang disembah iku semaur): “Maha suci riko, osing pantes kanggo isun kabeh njumput sakliyane riko (enggo dadi pelindung, [^653] taping riko wes nguweni iyan-iyane lan bapak-bapake iyane kenikmatan urip, sampek iyane lali ngengeti (riko); lan iyane kabeh kaum kang rusak/ancur.”

[^653]: Maksude: sakmarine iyan-iyane dikumpulaken bareng-bareng ambi paran baen kang disembah, yoiku: malaikat, Uzair, nabi Isa a.s lan berholo-berholo lan sakmarine pengeran nakokaken nong kang disembah iku, opo iyane kang nyesataken wong-wong iku utowo wong-wong iku kang sesat dewek, mongko kang disembah iku semaur, temenan osing pantes kanggo iyane nyembah sakliyane Gusti Alloh.

## 25:19

Mongko saktemene iyane (kang disembah iku) wes nggubabi siro ngenengi paran baen kang siro omongaken, mongko siro osing arep biso nulak (sekso) lan osing (ugo) nolong (awakiro), lan sopo baen reng antarane siro kang gawe dzolim, pasti Isun ngerasakno nong iyane sekso kang gedi.

## 25:20

Lan Isun osing ngutus eosul-rosul sedurunge siro, kejobo iyane temenan mangan panganan lan melaku reng pasar-pasar. Lan Isun dadekaken sebagiane siro cubankanggo sebagiane kang liyo. Gelem tah siro sabar?; lan pengeraniro Maha weruh.

## 25:21

Ngomongo tah wong-wong hang sing nganten-nganteni ketemu (ne) ambi Isun (Alloh): “Apuwo tah using didhunnaken nang Isun iki Malaikat utowo (apuwo) Isun iki (using) ndheleng Pengerane Isun?” Setuhune iyane kabeh mandeng gedhi awake dhewek lan iyane kabeh mulo wes keliwat wates (ing ngelakoni) dzolime.

## 25:22

Nang dino iyane kabeh dheleng Malaikat, ring dino iku sing ono woro seneng kanggone wong-wong hang duso lan iyane kabeh ngomong: “Hijraan mahjuuraa”.

## 25:23

Lan Isun (Alloh) ngadepaken apa baen hang iyane kabeh lakoni, ugo Isun dadhekno amal iku (koyo tah) lebu hang miber.

## 25:24

Lan hang duweni panggon surgo nang dino iku seru apike panggonan lan seru endahe panggonan ngepose.

## 25:25

Lan (engeto tah) dino (wektu) langit pecah dadi loro ngetokaken kabut putih lan didhunnaken poro Malaikat kelawan gegantenan.

## 25:26

Keraton (Rojone) nang dino iku hang paling hak duwene Pengeran Hang Moho Murah. Lan iku dadi dino hang kebek angele kanggone wong-wong kafir.

## 25:27

Lan (engeto) dino (wektu iku) wong hang zalim nyokot tangan lorone, ambi ngomong: Daneo kirane (bengen) hun juwut dalan bareng-bareng Rasul.”

## 25:28

Mandeneo ciloko, ciloko gedhitah isun ; kirone isun (bengen) using dadhekaken sifulan iku konco kerep (hun).

## 25:29

Setuhune iyane wes nyasarno isun teko Al-Qur’an wektu Al-Qur’an iku wes teko nang isun. Lan onotah setan iku ngino nang menungso.

## 25:30

Lan ngomong Rasul: Duh Pengeran hun, setuhune kaum hun dadhekno Al-Qur’an iki suwiji hang hing direken (ditinggalno)”.

## 25:31

Lan koyo dene ikulah, wes Isun (Alloh) anakno ing saben-saben nabi, musuh teko wong-wong hang duso. Lan cukup Pengeran iyane kang nguweni Pituduh lan Pitulung.

## 25:32

Lan ngomong wong-wong hang kafir: Apuwo Al-Qur’an iku using didhunnaken nang iyane (Muhammad) sepisanan baen ?”; gedigi iku makne Isun nguatno ati iyane (Muhammad) kelawan yane ( Al-Qur’an) lan Isun mocokaken kelawan tartil (runtut lan bener).

## 25:33

Lan using teko (wong-wong kafir) nang iyane ambi(nggowo) suwiji hang ganjil, ngelainaken Isun tekakno nang iyane suwiji hang bener lan hang seru apik keterangane.

## 25:34

Wong-wong hang diklumpukno nang neroko Jahannam ambi ngered rai-rai iyane kabeh, iyane kabeh ikulah wong hang seru elek panggone lan seru sasar dalane.

## 25:35

Lan temenan Isun wes nguweni Al-Kitab (Taurot) nang Musa lan Isun wes dadhekno Harun dulure, miloni iyane koyo dene wazir (dayun).

## 25:36

Sak piturute Isun (Alloh) ngomong: “Menyango iyane keloron nang kaum hang nantang nang ayat-ayat Isun (Alloh)”. Moko Isun ( Alloh ) ancurno iyane kabeh sak ancur-ancure.

## 25:37

Lan (wes Isun musnahno) kaum Nuh rikolo iyane kabeh ndurukoni rasul-rasul, Isun(Alloh) delepaken iyane kabeh lan Isun dadhekno (cerito) iyane kabeh iku pelajaran anggone menungso. Lan Isun wes nyajekno anggone wong-wong zalim azab hang keliwat perih.

## 25:38

Lan (wes Isun musnahno) kaum ‘Aad lan Tsamud lan wong-wong Ross lan akeh (maning) kaum ing antorone kaum-kaum kesebut.

## 25:39

Lan saben-saben kaum hang wes dadhekno Isun (Alloh) tulodho, lan saben-saben kaum hang wus Isun ancurno sak ancur-ancure.

## 25:40

Lan temenan iyane kabeh (kaum musyrik Mekkah) wes ngidek negeri (Sadum) hang (bengen) diudani ambi udan hang sak elek-elek e (udan watu). Moko apuwo iyane kabeh using nyakseni gerontolan iku; malahan iyane kabeh iku using ngarepaken onone dino dikumpulno (iyane kabeh nang Alloh).

## 25:41

Lan iyanelo iyane kabeh (wong kafir Mekkah) dheleng iyane (Muhammad), iyane kabeh mung arep dadhekno iyane wadanan elek (ngenyek): “Ikitah uwonge hang dikonkon Alloh dadi Rasul?

## 25:42

Setuhune iyane ( Muhammad ) meh nyasarno kito teko sesembahane kito, munggone kito using sabar tetep nang sesembahan kito” Lan iyane kabeh engko arep weruh rikolo iyane kabeh podho dheleng azab, mongko sopo hang seru sasar dalane.

## 25:43

Sing weruhtah riko (Muhammad) nang wong hang dadhekaken howo nafsune dadi pengerane. Moko opotah riko arep dadi wong kang ngerumati iyane?

## 25:44

Utowo opotah riko (Muhammad) ngiro gok akeh-akehe iyane (wong kafir Mekkah) iku ngerungokno utowo ngerteni. Iyane kabeh iku sing liyo,mung koyo dhene kewan rawatan, malah iyane kabeh iku seru sasar-dalane (teko kewan rawatan )

## 25:45

Opotah siro using gyatekaken (gawenane) Pengeran riro, kelendi dhowokno (lan nyendekno) ayang-ayang; lan lamuno (Pengeran riko) ngarepno mestine dadhekaken nang ayang-ayang iku tetep (meneng), sak piturute Isun (Alloh) dadhekno serngenge dadi pituduh ing ayang-ayang iku.

## 25:46

Sak piturute Isun (Alloh) nganyeng ayang-ayang iku nang Isun ambi anyengan hang edeng-edeng.

## 25:47

Lan Iyane (Alloh) hang dadhekaken kanggo siro kabeh bengi (dadi) klambi, lan turu kanggo ngepos, lan Iyane ugo dadhekaken raino kanggo tangi tandang gawe.

## 25:48

Lan Iyane (Alloh) hang nyemprongaken angin ambi nggowo kabar seneng parek sedurunge tekane (udan) rahmate Alloh; lan Isun dhunnaken teko langit banyu hang rijig/suci.

## 25:49

Makne Isun (Alloh) nguripaken ambi banyu iku negeri (lemah) hang mati, lan makne Isun nguweni ngombe ambi banyu iku paran baen hang wes Isun gawe, teko kewan-kewan rawatan lan menungso hang akeh.

## 25:50

Lan setuhune Isun wes giliraken udan iku nang antarane menungso makne yane kabeh juwut pelajaran; moko hing gelem nerimo akeh-akehe menungso, kejobo mung nyulayani.

## 25:51

Lan lamuno Isun ngarepaken moko temenan Isun ngongkon nang saben-saben negeri wong hang ngengetno (rasul)

## 25:52

Moko ojotah riko miloni wong-wong kafir, lan jihato tah siro kabeh nang iyane kabeh (wong kafir ) nganggo Al-Qur’an ambi jihat hang gedhi.

## 25:53

Lan Iyane (Alloh) hang geningaken ring laut mili (gegandengan); hang iki towo maning seger lan hang liyane asin maning pait; lan Iyane (Alloh) hang dadhekaken nang antoro keloronan tembok lan wates hang ngalangi.

## 25:54

Lan Iyane (Alloh ) hang gawe menungso teko banyu, ugo Iyane dadhekno menungso iku (duwe) turunan lan mertuwo. Lan onone Pengeran siro iku Moho Kuoso..

## 25:55

Lan iyane kabeh nyembah nang liyane Alloh, yaiku paran hang using nguweni manfa’at nang iyane kabeh lan using biso nguweni mudharat nang iyane kabeh. Lan onone wong-wong kafir iku podo nulungi (syaitan kanggo ngalakoni duroko) nang Pengerane.

## 25:56

Lan using ngongkon Isun (Alloh) nang riko (Muhammad) kejobo mung gowokno kabar seneng lan nguweni pengenget.

## 25:57

Ngomongotah (siro Muhammad): “Isun using jaluk opah masio sithik nang siro kabeh ing nyampekno risalah iku, kejobone (mung ngarepno supoyo) wong-wong podo gelem juwut dalan nang Pengerane.

## 25:58

Lan tawakkalo (siro Muhammad) nang Alloh Hang Urip (Pancen) Hang using mati, lan moco tasbiho riko ambi mujio nang Iyane (Alloh), lan cukup Iyane Moho Ngweruhi duso-duso kawulone.

## 25:59

Iyane (Alloh) hang gawe langit lan bumi lan paran baen hang ono antarane kelorone ing jerone enem dino, sak piturute Iyane manggoni ring duwur Arsy, Iyane Hang Moho Murah, moko takoknotah (juntrunge Alloh) nang wong hang akeh ngweruhi (Muhammad).

## 25:60

Lan naliko diomongaken nang iyane kabeh (Kafir Mekkah) : “Sujudo riko kabeh nang Hang Moho Nyayangi”, iyane kabeh jawab: “Sopotah Hang Moho nyayangi iku? Opotah kito arep sujud nang Pengeran hang riko konkon kito (sujud nang Iyane)?”, lan (dikonkon sujud iku) nambahi iyane kabeh adoh (teko iman).

## 25:61

Moho Suci (Alloh) hang dadhekaken ring langit gugusan-gugusan lintang lan hang dadhekaken ring langit sewiji hang mencorong (serngenge) lan ulan hang madangi.

## 25:62

Lan Iyane (pisan) hang dadhekaken bengi lan raino gantenan (supoyo dadi pepenget) anggone wong hang karep juwut pelajaran utowo wong hang karep nyukuri.

## 25:63

Lan poro kawulane Pengeran Hang Moho Nyayangi iku (yoiku) wong-wong hang mlaku ring dhuwure bumi ambi andap asor, lan rikolo ono wong-wong jahil nyoponi (niat ngenyek) nang iyane, iyane kabeh podo njawab ngganggo omongan hang apik (keselametan ).

## 25:64

Lan wong hang ngentekaken wengi ibadah nang Pengeran iyane ambi sujud lan ngadek.

## 25:65

Lan wong-wong hang ngomong: “Duh Pengeran kito, mugo ngadohno teko kito azabe Jahannam, setuhune azabe jahannam iku onone ngrusakaken hang sak lawase”.

## 25:66

Setuhune Jahannam iku seru elek-elek-e panggonan netep lan panggonan meneng.

## 25:67

Lan wong-wong hang rikolo ngetokaken (pecese), iyane kabeh using kelajuk akeh-akehan, lan maning using melid, lan anane (ngetokaken pecese) iku ring antorone hang gedigu ( kelajuk lan melid ) yaoiku sedengan.

## 25:68

Lan wong-wong hang using nyembah Alloh ambi pengeran liyone (syirik), lan using mateni jiwo hang diharamno Alloh kejobo ambi (alasan) hang bener, lan using zino, lan sopo wonge hang ngelakoni gedigu iku, mesti iyane oleh (walesan) duso (ne).

## 25:69

(Yoiku) arep ditikelaken azab kanggone iyane nang dino kiamat lan iyane bakal selawase nang jero azab iku, ambi hino temenan.

## 25:70

Kejobo wong-wong hang tobat, iman lan ngelakoni amal soleh; moko Alloh ngganteni jahate yane kabeh ambi keapikan. Lan onone Alloh iku Moho ngampuni ugo Moho Nyayangi.

## 25:71

Lan wong hang tobat lan ngelakoni amal apik, moko setuhune yane iku tobat neng Alloh ambi tobat hang temenanan.

## 25:72

Lan wong-wong hang using nguweni kesaksian palsu, lan rikolo (iyane kabeh) ketemu ambi (wong wong) hang ngelakoni penggawehan-penggawehan hang seng ono paidahe, moko mlaku (baen) ambi njogo kehormatan awake.

## 25:73

Lan wong wong hang rikolo diweni pengenget teko ayat-ayate Alloh, (iyane) using ndungkluk (nang ayat-ayat Alloh) ambi gendeng lan picek.

## 25:74

Lan wong wong hang ngomong; “duh pangeran kito, wenono kito ing rabi lan keturunan hang biso nyenengaken ati (kito) lan dadekeno kito imam kanggo wong wong hang taqwa.

## 25:75

Wong wong iku arepe diweni balesan martabat hang gedi (neng jero surgo) kerono sebab kesabarene, lan wong wong iku neng jerone surgo arep dipethuki ambi penghurmatan (di-ajeni) lan ucapan selamet.

## 25:76

Wong wong iku pancet neng jerone surgo, iku seru apik-apike panggonan netep lan meneng.

## 25:77

Ngomongo (siro Muhammad) nang wong-wong musyrik: “Pangeran isun heng ngreken ambi riko, kejobo kerono ibadah riko kabeh. (taping kelendi riko ibadah neng Gusti Alloh) padahal riko kabeh wes duruko (nang Pangeran) ? kerono iku mbesok anane (azab Ingsun) pasti (nang riko).

## 26:1

Thaa Siin Miim

## 26:2

Iki ayat-ayat al-Qur’an hang jelas (terang lan nyoto )

## 26:3

Biso dadi riko (Muhammad) arep ngancuraken awak riko dewek (kerono sedih), soale (wong-wong Mekkah) heng podo iman.

## 26:4

Kadung Kito karep arep ngedunaken neng wong wong kabeh mukjizat teko langit, moko bakal tunduk jithoke (iyane kabeh) ambi nurut hormat (neng riko Muhammad).

## 26:5

Lan heng arep teko neng iyane (wong kafir Mekkah kabeh) pepenget hang anyar saking Pengeran Hang Moho loman, kejobo onone iyane kabeh (wong kafir Mekkah ) iku tetep dadi wong hang using ngereken.

## 26:6

Temenan iyane kabeh ( wong kafir Mekkah ) wes ndurokoni (Al-Qur’an), moko mbesok arep teko neng iyane kabeh (kebeneran ) kabar-kabar opo baen hang bengen iyane kabeh podo ngelek-elekaken (ngino).

## 26:7

Lan iyane kabeh opo seng merhatekaken bumi, wis piro ake-e Ingsun (Alloh) nyukulaken neng bumi iki pirang-pirang pasang wit-witan kang apik ?

## 26:8

Setuhune neng hang koyo iku temenan ono tondo kuosone Gusti Alloh. Taping akeh-akeh-e iyane kabeh iku using iman.

## 26:9

Lan setuhune pangeran riko iku bener-bener kang Moho Perkoso lan Moho Welas

## 26:10

Lan (ingetono) rikolo Pangeran riko ngongkon Musa (ambi firmane) ; tekono siro (he Musa ) nang kaum kang dolim-dholim iku.,

## 26:11

(Yoiku) kaume Fir’aun . Apuo iyane kabeh iku heng pada wedi nang pengeran?

## 26:12

Musa ngomong: “Duh pangeran isun, setuhune isun wedi kadung (kaume Fir’aun) iku podo ndurokoni isun.

## 26:13

Lan (ndadekno) supek dodonisun lan seng lancar ilat isun, moko (Ndiko) kongkon (Jibril) nang Harun.

## 26:14

Lan anggone iyane kabeh (kaume Fir’aun) isun wes nggawe duso, moko isun wedi kadung (iyane kabeh) iku arepe mateni isun.

## 26:15

Alloh berfirman: “ojo wedi siro (iyane kabeh iku seng kiro biso mateni siro), moko menyango siro wong loro ambi nggowo ayat-ayat isun (mukjizat-mukjizat); setuhune Ingsun ambi siro, lan ngerungokaken (paren baen kang diomongaken ambi iyane kabeh iku).

## 26:16

Moko tekonono siro wong loro neng Fir’aun lan ngomongo siro: setuhue isun iki Rosul Pangerane wong sak-alam kabeh iki.

## 26:17

Supayo nglepasno (Fir’aun) nang Bani Isroil (menyang) ambi kene.

## 26:18

Fir’aun njawab: “Yara isun kang wes miyara siro neng antarane (keluarga) isun pas siro mageh lare’ lan siro orep ambi hun sampek pirang-pirangane taun teko umur iro.

## 26:19

Lan siro (Musa) wes ngelakoni (kesalahan) kang wes siro lakoni, lan siro kelebu wong-wong kang seng gelem mbales budi”.

## 26:20

Musa ngomong: “isun wes ngelakoni iku, saking isun neng waktu iku klebu wong-wong kang khilaf”.

## 26:21

Teros ison ninggalaken siro pas ison wedi neng siro, terusane pangeran hun nguweni isun ilmu, ambi ndyadekaen isun salah sijine uwong neng antarane Rosul-Rosul.

## 26:22

Byalesan kang siro wyakaen neng isun yoiku(disebyabyaken) siro wes nganggo byabu wong Bani Isroil”.

## 26:23

Fir’aun takon; “sopo pangeran semesta alam iku”?

## 26:24

Musa njawab: “pangeran kang nggawe langit ambi bumi lan paren byaen neng antarane loro iku (iku pangeran iro) , kadung siro (kabeh) mercoyo i”.

## 26:25

Fir’aun ngomong neng wong-wong kabeh iku neng sekelilinge: ”opo siro seng ngerungokaen?”

## 26:26

Musa ngomong (pisan): “pangeran iro lan pengerane mbayah-mbyahe siro kang bengyen”.

## 26:27

Fir’aun ngmong: “sakbenere Rosul iro kang dikongkon neng siro kabeh bener-bener wong edyan”.

## 26:28

Musa ngomong: “pangeran kang nguasani wetan lan kulon lan paran kang ono neng antarane loro iku : (yoiku pangeran iro) kadung iro nggunakaen akal iro”.

## 26:29

Fir’aun ngomong: “sakbenere kadung siro nyebyah pangeran saklaine isun, bene-bener isun arep ndyadekaen siro sijine uwong kang dikurung.

## 26:30

Musa ngomong: “lan opo (siro arep ngelakoni iku) ikupun isun dudokaen neng siro siji(keterangan) kang nyoto”.

## 26:31

Fir’aun ngmong: “teko o siji (keterangan) kang nyoto iku, kadung siro mlebu wong-wong kang bener”.

## 26:32

Teros Musa ngoncalaken tongkat, kang moro-moro tongkat iku (dadi) ulo kang nyoto.

## 26:33

Lan Musa narik tangane (teko njerone kelambine) , teros moro-moro tangan iku dyadi potehi(bersinar) kanggo wong-wong kang nuli i.

## 26:34

Fir’aun ngomong neng wong gedi gedi (pembesar-pembesare) kang ono neng sekelilinge: sakbenere Musa iki bene-bener wong kang penter ilmu sihir”.

## 26:35

Musa arepe ngusir siro neng negoroniro dewek ambi sihire; terusane paren kang siro karepaken?”

## 26:36

Wong-wong njawab: “wurungno solong(urusane) Fir’aun lan dulur-dulure lan kirimen neng sak kabehane negoro wong-wong kang arepe ngumpulyaken (tukang sihir)

## 26:37

Pastine wong-wong iku arepe nekokaken kabeh tokang sihir kang pinter neng siro”

## 26:38

Teros dikumpulyaken poro tokang sihir neng waktu kang ditetepaken neng dino kang maklum”.

## 26:39

Lan diomongaken neng wong akeh: “kumpul siro kabeh”.

## 26:40

“Mugo-mugo kene miloni poro tokang sihir kadung wong kabeh dadi wong-wong kang menang”.

## 26:41

Moko rikolo poro tokang sihir teko, iyane kabeh podo takon neng Fir’aun: “opo kito temenan oleh opah kang gedi kadung kito klebu wong kang menang?”

## 26:42

Fir’aun njawab: “iyo, setuhune siro kabeh (kadung riko menang), moko temenan arepe dadi wong kang diparekaken (neng isun)”.

## 26:43

Musa ngomong neng wong kabeh: “uncalno paran baen kang biso siro uncalaken”.

## 26:44

Moko (poro tukang sihir) podo ngoncalaken tali lan tongkat-tongkat-e lan ngomong: “Demi kuosone Fir’aun, setuhune kito bener-bener wong kang menang”

## 26:45

Terus Musa ngoncalaken tongkate moko (tongkat iku) langsung ngeleg barang-barang palsu kang disulap ( poro tukang sihir)”.

## 26:46

Moko poro tukang sihir nyumpet sujud (neng Gusti Alloh).

## 26:47

(Poro tukang sihir) podo ngomong: “Kito iman neng Pangeran sak-kabehe alam.

## 26:48

(Yoiku) pangeran Musa lan Harun”.

## 26:49

Fir’aun ngomong: “opo siro kabeh iman neng Musa sakdurunge isun nguweni ijin neng siro ? Setuhune Musa lan Harun iku temenan pemimpin siro kang ngajaraken sihir neng siro, moko engko siro pasti arepe ngeweruhi (ulihe kang siro lakoni); Temenan isun arepe nugel tangan siro lan sikil siro secoro nyilang, lan isun arepe nyalib siro kabeh.

## 26:50

Wong kabeh ngomong: “seng ono wedi (kanggo kito kabeh)) ; setuhune kito iku wong-wong kang balek neng pengeran kito kabeh”.

## 26:51

Setuhune kito kepingin banget kadung pengerane kito nguweni sepuro kesalahane kito , soale kito iku klebu wong kang iman kawitan

## 26:52

Lan Isun (Alloh) perintahaken neng Musa; “Menyango neng waktu bengi ambi nggowo poro kawulane Isun (Bani Isroil), kerono setuhune siro kabeh iku arepe dikejer-kejer”.

## 26:53

Moko Fir’aun ngirimaken wong kang ngumpulaken (tentorone) neng kota-kota.

## 26:54

(Fir’aun) ngomong: “Setuhune wong-wong (Bani Isroil) iku temenan cumak gerombolan hang cilik,

## 26:55

Lan temenan wong-wong Bani Isro’il iku nggawe perkoro kito ngamok,

## 26:56

Lan setuhune kito (Fir’aun lan bolone) iku mesti kudu njogo-njogo sak-kabehe”.

## 26:57

Moko Kito ngetokaken nang Fir’aun ambi kaume teko taman lan sumber.

## 26:58

Lan (teko) Gudang bondo dunyo lan pelungguhan kang mulyo

## 26:59

Kang koyo gedigu (kabeh bondo dunyo), Isun (Alloh) ninggali (nguweni) sekabehane (iku) nang Bani Isroil

## 26:60

Moko Fir’aun lan bolo tentorone biso ngejer wong-wong Bani Isroil neng wektu melecire srengenge

## 26:61

Moko rikolo loro golongan iku podo ndeleng, pengikute Musa ngomong : “Setuhune kito temenan biso disusul.

## 26:62

Musa njawab: “ Heng bakalan biso disusul: “Setuhune Pangeran isun ambi isun hang arep arep nguweni piduduh neng hun.

## 26:63

Moko Isun (Alloh) mrintahaken Musa: Pentungen lautan iku nganggo tongkat siro. Moko dadi sigar lautan iku, lan saben sigarane koyo gunung hang gedi.

## 26:64

Lan neng kunu iku Isun (Alloh) parekaken golongan hang liyo.

## 26:65

Lan Isun (Alloh) nyelametaken Musa lan wong wong hang milu ambi Musa kabeh .

## 26:66

Moko terus Isun silepaken (ngeremeaken) golongan hang liyo (Fir’aun lan bolone).

## 26:67

Setuhune hang koyo iku temenan dadi tondo hang gedi (mukjizat), taping akeh akehe wong iku podo seng gelem iman.

## 26:68

Lan setuhune Pangeran siro (Alloh) iku temenan Pengeran Hang Moho kuoso ugo Moho Welas Asih.

## 26:69

Lan mocokeno siro (Muhammad) neng wong akeh (kafir Mekkah) ceritone Ibrohim.

## 26:70

Rikolo (Ibrohim) ngomong neng bapeke lan koume: “Paran hang siro sembah?

## 26:71

(Koume Ibrohim) podo njawab: Isun nyembah patung-patung lan isun pateng nyembah yane (patung).

## 26:72

(Ibrohim) ngomong:” Onotah patung patung iku biso rungokaken rikolo siro ndungo (nang patung iku)

## 26:73

Utuwo-tah (patung-patung) iku biso nguweni manfaat neng siri utowo nguweni kerugian?

## 26:74

(Kaume Ibrohim) podo njawab ; “Using, kito kabeh wes nemokaken bapak-embahe kito ngelakoni koyo iku

## 26:75

(Ibrohim) ngomong, moko onotah siro wes merhatekaken paren hang mesti siro sembah.

## 26:76

Siro kabeh lan bapak mbahe siro bengen?

## 26:77

Moko setuhune (prang hang riko sembah) iku dadi musuh kanggo isun, kejobo Pangeran sekabehane alam

## 26:78

(Yoiku Pangeran) hang nyiptakaken isun, moko yo (Pangeran) iku hang nguwuni weruh isun.

## 26:79

Lan Iyane (Pangeran isun), hang nguweni mangan lan ngumbe neng isun.

## 26:80

Lan kadung isun warang, Iyane ( Pengeran isun) iku hang nyegereken isun.

## 26:81

Lan lyane hang arepe gawe isun mati, terusane arepe nguripaken isun (maning)

## 26:82

Lan hang paling isun kepingini arepe ngampuni kesalahane isun neng dino kiamat.

## 26:83

(Ibrohim ndungo): ”Duh Pangeran isun wenono neng isun hikmah lan lebokeno isun neng golongane wong wong hang sholeh.

## 26:84

Lan dadekeno kanggo isun cerito hang apik kanggo wong wong (hang teko) sakteruse.

## 26:85

Lan Ndiko ndadekaken isun wong wong hang duweni bagian surgo hang ebbek kenikmatane.

## 26:86

Lan mugo (Pengeran) nyepuro bapak isun, kerono saktemene bapak isun iku kelebu golongane wong hang sasar dalane.

## 26:87

Lan ojo Ndiko ndadekaken isun ino neng dino wong kabeh podo ditangekaken.

## 26:88

(Yoiku) dino hang ora isok nguweni manfaat bondo dunyo lan lare lare lanang.

## 26:89

Kejobo wong wong hang ngadep neng Gusti Alloh ambi ati hang rijik.

## 26:90

Lan (neng dino iku) diparekaken surgo kanggo wong hang takwa.

## 26:91

Lan dikatonaken jelas neroko jahim kanggo wong wong hang sasar kabeh.

## 26:92

Lan diucapaken neng wong kabeh neng endi patung patung hang bengen siro sembah iku?

## 26:93

Sakliyane Alloh? opo biso iyane kabeh (sesembahan riko) iku nulungi siro utowo nulungi awak dewek.

## 26:94

Moko (sembahan-sembahan iku) disumpetaken neng jero neroko ambi wong wong hang sasar kabeh.

## 26:95

Lan bolo tentara iblis sak-kabehe.

## 26:96

Moko ( wong hang podo sasar mau) podo ngomong ; “padahal wong-wong iku neng jerone neroko kabeh podo tokaran.

## 26:97

Demi Alloh: Saktemene kito bengen (neng dunyo) klebu wong hang jelas-jelas sesat dalane.

## 26:98

Soale mbengen kito modokaken siro (patung-patung sesembahan) ambi pangeran sak-kabehe alam.

## 26:99

Lan sengono hang nyaraken kito kejobo wong wong hang ngelakoni duso (duroko)

## 26:100

Moko kito heng duwe siji baen wong hang nguweni syafaat.

## 26:101

Lan heng duwe pisan konco hang akrap.

## 26:102

Moko sekirane kito biso balik sepisan baen (neng dunyo) pastine kene dadi wong wong hang iman.

## 26:103

Sakbenere neng hang koyo iku bener bener ono tondo tondo (kuosone Gusti Alloh), taping akeh akehe wong wong kabeh iku heng iman.

## 26:104

Lan sakbenere pangeran iro bener bener pangeran hang moho kuoso ugo moho welas.

## 26:105

Koum Nuh wes ngapusi poro Rosul.

## 26:106

Pas dulur wong iku kabeh (Nuh) ngomong neng wong iku kabeh “ apowo siri heng takwa?

## 26:107

Sakbenere isun yoiku salah siji ne rosul hang duweni percoyo (hang dikongkon) neng siro.

## 26:108

Moko takwa.o neng Gusti Alloh lan nuruto neng isun.

## 26:109

Lan isun sepisan pisan seng jaluk upsh neng siro teko ajakan ajakan iku upah isun seng liyo mung teko pangeran sekabehane dunyo.

## 26:110

Mangkane takwa.o neng Alloh lan nuruto neng isun.

## 26:111

Wong wong ngomong apuwo kene arepe iman neng siro padahal hang ngetuti siro yoiku wong wong hang ngino.

## 26:112

Nuh jawab kelendi isun nak ngeweruhi paran hang wes wong kabeh lakoni? ١١٢ ۚ َ

## 26:113

Itungane (amal kelakoan) wong kabeh seng liyo mung neng pangeran hun kadunbg siro nyadari.

## 26:114

Lan isun sepisan pisan seng arep ngusir wong wong hang iman.

## 26:115

Isin (iki) seng liyo ngelainaken tukang nguweni peringatan lan hang jelasaken.

## 26:116

Wong kabeh ngomong:” sakbenere kadung siro (gelem) mandeg duh Nuh, mestine bener bener siro arepe melebu wong hang di rajam.

## 26:117

Nuh ngomong “duh pangeran isun sakbenere pangeran isun wes ngapusi hun.

## 26:118

Perandane iku onokeno siji Keputusan antarane isun lan wong wong kabeh, lan selameteno isun ambi wong wong hang mukmin ambi isun.

## 26:119

Moko kene nyelametaken Nuh ambi wong wong hang milu Nuh neng jero kapal hang akeh wowotane

## 26:120

Terusane sakmarek iku nyilepaken wong wong hang manggon.

## 26:121

Sakbenere neng hang koyo iku bener bener ono tondo (kuosone Alloh) taping akeh akehe uwong uwong kabeh iku heng iman.

## 26:122

Lan sakbenere pangeran iro pangeran hang moho kuoso ugo moho asih.

## 26:123

Koum Add wes ngapusi poro Rosul.

## 26:124

Pas wektu dulur wong wong kabeh ngomong neng wong wong kabeh: “ apowo siro heng takwa?

## 26:125

Sakbenere isun yoiku siji rosul kepercayaane (hang dikonhkon neng siro).

## 26:126

Moko takwa neng Gusti Alloh lan nuruto neng hun.

## 26:127

Lan sepisan pisan isun heng jaluk upah neng siro ambi ajakan iku; upah isun seng liyo mung teko pangeran sekabehane dunyo.

## 26:128

Apuwo siro ngedekaken neng saben saben lemah duwur byangunan kanggo memenganan.

## 26:129

Lan siro gawe benteng benteng ambi maksud myakene siro tetep (neng dunyo) ١٢٩ َۚ

## 26:130

lan kadung siro nyikso, moko siro nyikso kanggo wong wong kejem lan bengis.

## 26:131

Moko takwa.o neng Alloh lan nuruto neng hun

## 26:132

Lan takwao neng Alloh hang wes nguweni neng siro paren hang siro weruhi. ١٣٢ ۚ َ

## 26:133

Alloh wes nguweni neng siro angonan lan lare lare.

## 26:134

lan kebonan kebonan ambi sumber.

## 26:135

sakbenere isun wedi siro arep ditekoni azab dino hang gedi.

## 26:136

wong kabeh njawab :” apo iki heng podo baen kanggo kene opo siro nguweni nasihat utowo hwng nguweni nasihat.

## 26:137

(Agomone kene) iki hang liyo mung kebiasaane wong bengen.

## 26:138

Lan kene sepisan pisan heng arep diazab.

## 26:139

Moko wong kabeh ngapusi Hud, terus kene ngentekaken wong iku kabeh, sakbenere neng hang koyo iku bener bener ono tondo kuosone Alloh, taping akeh akehe wong wong iku heng iman.

## 26:140

Lan sakbenre pangeran iro pangeran hang moho kuoso ugo moho welas.

## 26:141

Koum samud wes ngapusi Rosul- rosul.

## 26:142

Pas dulur wong kabeh, shaleh, ngomong neng wong wong kabeh: ”apowo siro heng takwa?

## 26:143

dipercoyo (hang dikongkon neng siro)

## 26:144

Moko takwao neng Gusti Alloh lan nuruto neng hun.

## 26:145

Lan isun sepisan pisan heng jaluk upah neng siro kerono ajakan iku, upah isun seng liyo mung teko pangeran sekabehane dunyo.

## 26:146

Opo ono siro arep digeningaken urip neng kene (neng negoro niro iki) ambi keadaan aman.

## 26:147

Neng jero kebonan kebonan serto sumber.

## 26:148

Lan wit witan ambi wit wit kurmo hang mayang alus.

## 26:149

Lan siro ukir sebagian teko gunung iku kanggo didadekaen umyah-umyah dengan rapi.

## 26:150

Moko takwa neng Alloh lan nuruto neng hun.

## 26:151

Lan ojo siro nuruti perintahe wong wong kang ngeliwyati bates.

## 26:152

152.Kang nggawe kerusakan neng bumi ngonokaen keapikan.

## 26:153

Wong wong kabeh ngomong: “sakbenere siro salah sijine teko wong wong kang keneng sihir.

## 26:154

Siro seng liyo malah siji menungso kang koyo kene ; moko tekokno suatu mukjizat, kadung siro melebu wong wong hang bener.

## 26:155

Sholeh njawab iki seekor unto wadon, unto iku duwe giliran kanggo nguliyaken byanyu, lan siro duwe giliran pisan kanggo nguliyaken banyu neng dino hang hang pas.

## 26:156

Lan ojo siro nyemplok unto wadon iku ambi paran paren hang elek, hang nyebabaken siro arepe diuweni azab neng dino hnag gedi.

## 26:157

Terus wong kabeh maeni unto, terus wong kabeh iku dadi nyesel.

## 26:158

Moko wong kabeh diuweni azab. Sakbenere neng hang koyo iku bener bener ono bukti hang nyoto. Lan akeh akehe wong wong iku heng iman.

## 26:159

Lan sakbenere pangeran iro bener bener pangeran hang moho kuoso ugo moho asih.

## 26:160

Koum Luth wes ngapusi Rosul-rosul.

## 26:161

Pas dulure wong wong kabeh. Luth, ngomong neng wong wong kabeh: “apuwo siro hang takwa.

## 26:162

Sakbenere isun yoiku siji rosul hang dipercoyo (hang dikongkon) neng siro.

## 26:163

Mangkane takwao neng Alloh lan nuruto neng hun.

## 26:164

Lan isun sepisan pisan seng jaluk opah neng siro kerono ajakan iku; opahe isun seng liyo mung teko pangeran sekabehane dunyo.

## 26:165

Apuwo siro heng nekani wernone wong lanang neng antarane menungso.

## 26:166

Lan siro ninggalaken rabin rabin siro lan didadekaken ambi pangeran siro kanggo siro, maningno siro yoiku wong wong hang ngeliwati batas.

## 26:167

Wong-wong jawab: “He Luth, sakbenere kadung siro hnag mandeg, bener bener siro golongane wong wong hang diusir.

## 26:168

Luth ngomong; sakbenere isun paling bengkel neng kelakoan iro.

## 26:169

(Luth ndungo); “duh pangeran isun selametno isun ambi keluarganisun teko (musibah) penggawehan hang wong wong kabeh lakoni.

## 26:170

Terus isun nyelametaken wong owng kabeh ambi keluargane kabeh.

## 26:171

Sakliyane siji wong wadon tuwek (rabine), hang melebu golongane hang manggon.

## 26:172

Terusane kene ngancuraken hang liyo.

## 26:173

Lan kene udani wong wong kabeh ambi (watu) moko elek temenan udan hang ngamtem wong wong hang wes diuweni peringatan iku.

## 26:174

Sakbenere neng hang koyo iku bener bener ono bukti bukti hang nyoto. Lan akeh akehe wong wong seng iman.

## 26:175

Lan sekbenere pangeran isun bener bener pangeran hang moho kuoso ugo moho welas

## 26:176

Penduduk aikah wes ngapusi Rosul-rosul.

## 26:177

Pas Syu’aib ngomong neng wong wong: “apowo siro heng takwa?

## 26:178

Sebenere isun siji rosul hang dipasrahi (hang dikongkon) neng iro.

## 26:179

Makan takwao neng Alloh lan nuruto nenghun.

## 26:180

Lan isun sepisan pisan seng jaluk upah neng siro kerono ajakan iku; upah isun seng liyo mung teko pangeran sekabehane dunyo.

## 26:181

Sempurnakeno takeran lan ojo siro melebu wong wong hang ngerugikaken.

## 26:182

Lan timbangno ambi timbangan hang kenceng.

## 26:183

Lan ojo siro ngerugekaken menungso neng hak hak e lan ojo siro tambah enak neng bumi ambi gawe kerusakan.

## 26:184

Lan takwao neng Alloh hang wes nyiptakaken siro lan umat umat hang bengen.

## 26:185

Lan wong wong ngomong: “sebenere siro yoiku salah sijine teko wong-wong hang keneng sihir.

## 26:186

Lan siro heng liyo sakliyane salah siji menungso koyo kene kabeh, lan sebenere kene yakin kadung siro bener bener melebu golongane wong wong hang ngapusi.

## 26:187

Moko teblukeno neng kene gumpalan teko langit, kadung siro melebu wong wong hang bener.

## 26:188

Syu’aib ngomong: “pangeran hun lebih weruh ambi paren hang siro lakoni.

## 26:189

Terus wong kabeh ngapusi Syu’aib terus wong kabeh diuweni azab neng dino wong kabeh ditutupi awan. Sebenere azab iku yoiku azab neng dino hang gedi.

## 26:190

Sebenere neng hang koyo iku bener bener ono tondo (kuosone Alloh), taping akeh akehe wong wong seng iman.

## 26:191

Lan sebenere pangeran siro bener bener pangeran hang moho kuoso ugo moho welas.

## 26:192

Lan sakbenere Al-Qur’an iki bener bener didunaken teko pangeran sekabehane dunyo.

## 26:193

Al-Qur’an digowo mudun ambi ruhul amin (Jibril)

## 26:194

Neng jerone ati ndiko (Muhammad) supoyo siro dadi salah sijine neng antarane wong wong hang nguweni peringatan.

## 26:195

Ambi boso arab hang jelas

## 26:196

Lan sakbenere Al-Qur’an iku bener bener (tersebut) neng jero kitab kitab wong hnag bengen.

## 26:197

Lan opo ta heng cukup dadi bukti kanggo wong kabeh, kadung poro ulama Bani Isroil ngeweruhi?

## 26:198

Lan kadung Al-Qur’an iku kene Bunaken neng salah sijne teko golongan duduk arab.

## 26:199

Terus golongan seng arab iku mocokaken neng wong wong (wong wong kafir); mestine wong wong iku seng arepe iman neng Qur’an

## 26:200

Neng koyo iku kene lebokaken Al-Qur’an neng jero atine wong wong hang duroko.

## 26:201

Wong wong seng iman neng qur’an sampek wong wong iku nulih azab hang perih.

## 26:202

Moko teko azab hang wong wong ambi dadakan, sedeng wong wong iku heng nyadari

## 26:203

Terus wong wong ngomong opo kene seng biso diuweni kekuwatan.

## 26:204

Moko apuwo wong wong jaluk supoyo dicepetaken azabe kene.

## 26:205

Moko kelendi pendapat iro kadung kene wakaken neng wong wong kenikmatan urip hang taun taunan.

## 26:206

Terus teko neng wong wong azab hang wes diancemaken neng wong-wong.

## 26:207

Mestine heng ono gunane kanggo wong wong paran hang wong wong kudu nikmati.

## 26:208

Lan kene seng ngancuraken paran paran sijine negoro sakliyane hang wes ono kanggo wong wong hnag nguweni peringatan.

## 26:209

Kanggo ndadekaken peringatan. Lan kene kabeh sepisan pisan heng ngelakni dolim.

## 26:210

Lan Al-Qur’an iku heng digowo mudun ambi setan setan.

## 26:211

Lan seng patut wong wong gowo mudun Al-Qur’ani ku lan wong wong iku seng arep kuoso.

## 26:212

Sakbenere wong wong bener bener didohaken ketimbang ngerungokaken Al-Qur’an iku.

## 26:213

Moko ojo siro ngongkon (nyembah) pangeran hang liyo sakliyane Alloh, hang nyebabaken siro melebu golongan wong wong hang di azab.

## 26:214

Lan wenono peringatan neng kerabat kerabat iro hang parek.

## 26:215

Lan rendahno awak iri neng wong wong hang ngetutaken iro, yoiku wong wong hang iman.

## 26:216

Kadung wong wong duroko neng siro moko omongono : “sakbener isun heng tanggung jawab neng paren hang siro lakoni.

## 26:217

Lan tawakalo (Alloh) hang moho kios ugo moho welas.

## 26:218

Hang nulih siro wektu ssiro ngadek (kanggo sembayang)

## 26:219

Lan (nulih pisan) perobaan obahe awak iro nneg antarane wong wong hang sujud.

## 26:220

Sebenere Alloh moho ngerungu ugo moho weruh.

## 26:221

Opo isun arepe nguweni weruh neng siro neng sopo setan setan iku mudun.

## 26:222

Setan setan mudun neng saben saben wong hang tukang ngapusi ugo hang akeh duso.

## 26:223

Wong wong ngedepaken kupinge (neng setan iku), lan akeh akehe wong wong iku wong hang tukang ngapusi.

## 26:224

Lan poro penyair penyair iku dipiloni ambi wong wong hang podo sasar.

## 26:225

Oseng tah siro podo nulih, saktemene para penyair iku podo ngubengi saben-saben jurang.

## 26:226

Lan Saktemene (para penyair) iku seneng ngomongaken paran baen hang seng tau dilakoni?

## 26:227

Kejobo wong wong (penyair penyair) hang iman lan ngelakoni amal sholeh lan ngakehi dzikir neng Alloh, lan podo oleh kemenangan sakmarek-e olehe didezolimi (ambi wong kafir). Lan wong wong hang dzolim iku mbesok arepe ngeweruhi wong-wong hang podo balik neng endi panggonane balik.

## 27:1

Thaa siin (surat iki) yoiku ayat-ayat Al-Qur’an, lan (ayat-ayat) kitab hang jelasaken

## 27:2

Hang dadi piduduh lan berita seneng kanggone wong wong hang iman

## 27:3

(Yoiku) wong wong hang ngelakoni sembayang lan ngetokaken zakat serto iyane kabeh podo yakin arepe onone negoro akhirat.

## 27:4

Sakbenere wong wong hang seng iman neng negoro akhirat, kene dadekaken wong wong hang nulih apik kelakoan kelakoane wong wong iku, moko wong wong (neng kesesatan)

## 27:5

Wong wong iku wong hang oleh (neng dunyo ) azab hang elek lan wong wong neng akhirat yoiku wong wong hang paling rugi.

## 27:6

Lan sakbenere siro bener bner di weni AlQur’an teko (Alloh) hang moho wicaksono ugo maha weruh.

## 27:7

(ilingo) kadung Musa ngomong neng keluargane: “sakbenere isun nulih geni. Isun besok arepe gowo neng siro kabar teko geni iku, utowo isun gowo neng siro suluh geni myane siro oleh panase geni.

## 27:8

Moko wektu keluargane gadug neng panggon geni iku Musa ngongkon keluargane: kadung wes di berkati wong wong hang ono neng pareke geni iku, lan wong wong hang ono neng sekitar. Lan moho suci Alloh, pangeran sekabehe dunyo.

## 27:9

(Alloh berfirman) he Musa sakbenere isun iki Gusti Alloh, hang moho kuoso ugo moho wicaksono.

## 27:10

Lan uncaleno tongkat siro”. Moko wektu (tongkat iku dadi ulo lan) Musa nulih tongkat iku obah obah koyo ulo hang kesit, Musa Melayu balik arah tanpo nulih. He Musa, ojo siro wedi. Sakbenere wong hang didedekaken rosul, seng wedi neng arepan isun.

## 27:11

Taping wong hang ngelakoni dolim, terus dioperaken kedolimane neng keapikan (Alloh arepe ngampuni);moko sakbenere isun moho nguweni ampunan ugo moho welas asih.

## 27:12

Lan lebokeno tangan iro neng gulune kelkambi iro mestine tangan iku metu putih (nyinar) seng kerono penyakit. (kelor mukjizat iki)melebu songo mukjizat (hang arepe di omongaken) neng Fir’aun lan koume. Sakbenere wong wong yoiku koum hang fasik.

## 27:13

Moko wektu mukjizat mukjizat kene hang jelas iku sampe neng wong wong omongono wong wong iku; iki sihir hang nyoto.

## 27:14

Lan wong wong ngingkari kerono kedoliman lab kesombongan (wong wong) padahal atine wong wong ngeyakini kebenerane moko perhatekeno kadung wong wong iku ngelakoni kebinasaan temenanan.

## 27:15

Lan sakbenere kene wes nguweni ilmu neng daud lan Sulaiman; lan wong loro iku ngucapaken: kabeh puji pujian kanggo Gusti Alloh hang ngelebihi kene teko hamba hambane hang iman.

## 27:16

Lan Sulaiman wes ninggali daud lan Sulaiman ngomong; “he menungso kene wes diweni weruh kambi suorone manuk lan duweni sekabehane. Sakbenere (kabeh) iki bener bener karunia hang nyoto.

## 27:17

Lan dihimpunaken kanggo Sulaiman tentorone teko jin, menuso lan manuk terus wong wong iku diatur mane tertib neng jero barisan.

## 27:18

Kadung wong wong sampe neng jurang, semut ngomong: he semut semut melebuwo neng jero sarang sarang iro, myane siro heng diidek kambi Sulaiman lan tentorone, sedeng wong wong heng nyadari.

## 27:19

Moko Sulaiman mesem lan gemuyu kerono (rungu) omongane semut iku. Lan Sulaiman dungo: “duh pangeran kulo sukanono kulo ilham kangge tetep nyukuri nikmat ndiko hang sampun ndiko anugerahaken teng kulo lan kaleh tiang ibu bapak kulo lan kangge ngerjakaken amal saleh hang ndiko ridoi; lan lebeteno kulo kaleh rahmat ndiko teng dalem golongane hamba hamba ndiko hang saleh.

## 27:20

Lan Sulaiman merikso manuk manuk terus ngomong; “apowo isun seng nulih Hudhud opo Hudhud iku melebu hang seng teko.

## 27:21

Sakbenere isun bener bener hang ngazabaken kambi azab hang keras utowo bener bener mbeleh kecuali kadung bener bener Hudhud teko neng hun kambi alasan hang bener.

## 27:22

Moko seng suwi (Hudhud teko), terus (ia) ngomong “isun wes ngeweruhi paran paran hang durung siro weruhi; lan sun gowo neng siro teko negoro saba berita penting hang diyakini.

## 27:23

Sakbenere isun weruh wong wadon hang merintahaken wong-wong, wong-wong iku dianugerahi paran paran lan nduweni panggon hang gedi.

## 27:24

Isun weruh Hudhud lan koume nyembah serngenge sakliyane Gusti Alloh; lan setan wes dadekaken wong wong iku nulih apik kelakoan kelakoan wong wong terus ngalangi wong wong teko dalan (Alloh), sampek wong wong iku heng weruh piduduh.

## 27:25

Supoyo wong wong seng nyembah Alloh hang ngetokaken paran hang kependem neng langit lan neng bumi lan ngeweruhi paran hang siro sengidakaken lan paran hang siro dudokaken.

## 27:26

Alloh, seng ono Pangeran (hang bener disembah) sakliyane Alloh, pangeran hang duweni arsy hang gedi.

## 27:27

Sulaiman ngomong; arepe kene tulih opo siro bener, utowo siro melebu wong wong hang ngapusi

## 27:28

Menyango kambi (nggowo) surat isun iki terus teblukeno neng wong wong iku terus ojo ngereken neng wong wong iku terus perhatekeno peren hang wong wong iku omongaken.

## 27:29

Balqis ngomong; “he wong gedi gedi sakbenere wes di teblukaken neng isun salah sijine surat heng muliyo.

## 27:30

Sakbenere surat iku, teko Sulaiman lan sakbenere isine; kambi nyebut arane Gusti Alloh hang moho pemurah ugo moho welas asih.

## 27:31

Yoiku ojo siro kabeh ngelakoni sombong neng hun lan tekoo neng hun lan dadio wong wong hang nyerahaken awak.

## 27:32

Balqis ngomong: “he poro wong gede wenono isun pertimbangan neng urusan urusan hun (iki) isun heng tau ngutusaken soal sedurunge siro ono neng majelis isun.

## 27:33

Wong-wong njawab kene iki wong wong hang duwe kekuatan lan (pisan) duwe kewanenan hang sanget (neng peperangan) lan keputusan hang ono neng tangan isun; moko pertimbangno paran hang arep siro kongkonaken.

## 27:34

Balqis ngucap sakbenere rojo rojo hang kadung ngeleboni negoro mestine wong wong ngancuraken lan ndadekaken rakyate hang mulio dadi hino lan hang koyo iku hang arepe wong wong lakoni.

## 27:35

Lan sakbenere isun arepe ngirim utusan neng wong wong kambi (nggowo) hadiah, lan isun arepe ngenteni paren hang arepe digowo maning neng kongkonan kongkon iku.

## 27:36

Moko wektu iku kongkonan sampe neng Sulaiman, Sulaiman ngomong opo pantes siro nulung isun kambi harta, moko paren hang duweni Alloh neng isun lebih apik teko paren hang diwakaken neng riko; taping riko ngeroso bangga kambi hadiah riko.

## 27:37

Baliko neng wong wong sakbenere kene arep nekani wong wong kambi poro tentoro lan wong wong seng kuoso ngelawan, lan pasti kene arep ngusir wong wong teko negoro iku (saba) kambi kehino lan wong wong dadi (tawanan tawanan) hang hino.

## 27:38

Sulaiman ngomong “He wong gede gede sopo neng antarane siro kabeh hang sanggup nggowo panggonane neng hun sedurunge wong wong teko neng hun dadi wong wong hang pasrah.

## 27:39

ifrit ngomong; (hang cerdik) teko golongane jin ; isun arepe teko neng siro kambi gowo panggonan iku neng siro sakdurunge siro ngadek teko panggonan lungguh iro; sakbenere isun bener bener kuat kanggo gowo panggonan iku ugo biso di percoyo.

## 27:40

Wong hang duwe Al-Kitab ngomong; isun arepe gowo panggonan iku neng siro sakdurunge moto niro kitip moko wektu Sulaiman nulih panggonan iku tempat neng arepe, Sulaiman ngomong; “iki melebu karunia pangeran hun kanggo nyoba isun opo isun nyukuri utowo nulayani (neng nikmate) lan sopo baen hang sukur moko sakbenere Sulaiman iku sukur kanggo (keapikan) awake dewek lan sopo baen hang suloyo, moko sakbenere pangeran isun moho sugih ugo moho mulyo.

## 27:41

Sulaiman ngomong “ubahen panggon iku moko kene arepe nulih paren hang Sulaiman kenali utowo Sulaiman melebu wong wong hang seng ngenali.

## 27:42

Lan wektu balqis teko, ditakoaken neng Sulaiman; koyo iki panggonan iro? Sulaiman njawab koyo koyo panggonan iki panggona hun kene wes diweni keweruhan sedurunge lan kene yoiku wong wong hang pasrah.

## 27:43

Lan paren hang disembah suwene iki, kejobo Gusti Alloh nyegahe (kanggo ngelahiraken Islame), kerono sakbenere balqis bengene melebuwong owng hang kafir.

## 27:44

Diomongaken neng Balqis, melebuo neng jero istana moko wektu balqis nulih pelasterane istana iku dikirone kolam banyu hang gedi,lan dirapetaken kelor kempole. Sulaiman ngomong; “sakbenere istana lunyu hang teko koco. Balqis ngomong duh pangeran isun, sakbenere isun wes ngelakoni dolim neng awak isun dewek lan isun pasrah kambi Sulaiman neng Alloh, Pangeran sekabehane dunyo.

## 27:45

Lan sakbenere kene wes ngongkon neng (koum) samud dulur wong wong soleh hang ngongkon “sembahen Alloh taping moro moro wong wong dadi rung golongan hang saling musuh.

## 27:46

Sulaiman ngomong “He koum Isun apuwo siro jaluk dicepetaken keelekan sakdurunge (siro njaluk) keapikan? Cepeto siro njaluk ampunan neng Gusti Alloh, myane siro oleh rahmat.

## 27:47

Wong-wong jawab kene oleh nasib hang ngenes kerono siro lan wong wong hang kambi siro. Sholeh ngomong “nasib iro ono neng Gusti Alloh duduk kene hang dasi sebab taping siro koum hang di uji.

## 27:48

Lan neng kuto iku, songo wong lanang hang gawe kerusakan neng bumi, lan wong wong lanang iku seng ngelakoni keapikan.

## 27:49

Wong-wong lanang ngomong: ‘’sumpaho siro kambi arane Alloh, kadung kene bener bener arepe nyerang secoro dadaken kambi keluargane neng wektu bengi terus kene omongaken neng waris (kadung ) kene seng nyaksekaken kematiane keluargane iku, lan sakbenere kene wong wong hang bener.

## 27:50

Lan wong-wong lanang iku ngerencanakaken makar kambi sunggug sungguh lan kene nerencanakaken makar pisan, sedeng wong wong iku heng nyadari.

## 27:51

Moko perhatekeno sakbenere akibat makare wong wong iku kadung kene ngancuraken wong wong iku lan koume wong wongkabeh.

## 27:52

Moko iku umah umahe wong wong iku keadaane rontok disebabaken kedzaliman wong wonge dewek. Sakbenere neng hang koyo iku (ono) pelajaran kanggo koum hang ngeweruhi.

## 27:53

Lan wes kene selametaken wong hang iman lan wong wong iku takwa terus.

## 27:54

Lan (ilingo ceritone) Luth, pas waktu Luth ngomong neng koume; “apuwo siro ngelakoni kelakoan fahisyah iku sedang siro seruh?

## 27:55

Apuwo siro kabeh iku temenan nekoni lanangan kanggo nuruti nafsuniro, kok seng (nekani) wong wadon. Temenan siro iku koum hang seng ngeweruhi (akibat kelakoane siro)

## 27:56

Moko seng ono jawaban koume kejobo ngucapaken; “usiren Luth kambi keluargane teko keluargane iro; kerono Setuhune Luth lan keluargane iku menuso ( hang ngakoni deweke) iku wong hang suci.

## 27:57

Moko Kito (Alloh) selametaken Luth kambi keluargane, kejobo rabine. Kito wes mestikaken iyane ( rabine Luth) klebu wong wong hang ketinggalan (diancuraken)

## 27:58

Lan Kito dunaken udan watu kanggone kaume Luth, moko elek temenan udan hang diantemaken neng wong wong hang diuweni peringatan iku

## 27:59

Moko podo gucapeno sak-kabehe pujian iku kanggo Pangeran, lan kesejahteraan kanggo poro kawulone hang dipilih. Onotah Gusti Alloh iku hang lebih apik, utowo wong wong disembah sakliyane Gusti Alloh.

## 27:60

Utuwo sopo hang wes nyiptakaken langit lan bumi serto hang ngedunaken banyu kanggo ssiro teko langit, terus kene uripaken kambi iku kebonan kebonan hang pemandangane apik, hang ssiro sepisan pisan heng mampu nguripaken wit witan? Opo neng sanding Gusti Alloh ono pangeran (hang liyo)? Bahkan sakbenere wong wong iku melebu wong hang nyimpang (teko kebeneran)

## 27:61

Utowo sopo hnag wes dadekaken bumi kanggo panggon meneng lan dadekaken banyu banyu neng selampit selempitane, lan hang dadekaken gunung gunung kanggo (nguwataken) lan ndadekaken aling aling antarane rung laut? Opo neng samping Gusti Alloh ono pangeran (hang liyo)? Padahal sakbenere akeh akehe teko wong iku seng ngeweruhi.

## 27:62

Utowo sopo hang ngijinaken dungo wong hang neng jero kesoro.an kadung wong iku ndungo neng Gusti Gusti Alloh, lan hang ngilangaken kesusaan lan hang dadekaken ssiro menungso myane dadi kepolo neng bumi? Opo neng samping Gusti Alloh ono pangeran hang liyo? Sitik nemen ssiro ngengeti.

## 27:63

Utowo sopo hang mimpin riko neng petengan neng pentasan lan segoro. lan sopo maning hang nekokaken angin dinggo kabyar seneng, sadurunge ketekoan rahmate pengeran) apuwo tah neng sandinge pengeran ono pengeran (liyane)? duwure hang kuoso kambi hang paren wong kabeh sekutukaen (kambi Gusti Pengeran)

## 27:64

Utowo sopio hang nyiptakaen (menungso teko awale), marek iku ngulangi (maning), lan sopo (ndane) hang nguwakaken rizki hanggo riko teko langit lan dunyo? apuwo tah neng sandinge pengeran ono pengeran (liyane)? ngomongo: ‘’duduono tomdo kebenerane riko, kadung riko temenan wong-wong hang bener”.

## 27:65

gomongo; heng ono siji wong baen neng langit lan dunyo hang ngerti perkoro ghoib, kadung heng Gusti Pengeran”, lan wong-wong iku heng ngerti kadung arepe dibangkitaken.

## 27:66

Sakbenere kaweruan wong kabeh perkoro akhirat heng sampek (merono) malahan wong-wong iku mageh mamang perkoro akherat iku, tambah-tambah maning wong kabeh iku picek tekokonone.

## 27:67

Ngomongo wong-wong kapir; apuwo tah mari kene dadi tanah lan (gedigu pisan) apak-apak kene; apuwo ta kene arepe di tokaken teko (kuburan)?

## 27:68

Sakbenere kene wes duweni ancaman hanggo iki (kambi) apak-apak kene bengyen; iki mung dungeng-dungengan wong bengyen”.

## 27:69

Ngomongo: “melakuo riko (neng raine) dunyo, mari digu delengen kelendi akibyate wong-wong hang kedosan.

## 27:70

Lan ojo riko sekaken neng wong-wong iku, lan ojo (dodone riko) ngerasakaken sempit hanggo paran hang wong iku akalaken.

## 27:71

Lan wong-wong iku (wong-wong kapir) ngomong; “kapan azab iku teko? Kadung memang riko wong- wong hang bener”.

## 27:72

Ngomongo: “koyone wes arepe teko neng riko separuh teko (azab) hang riko jaluk koyo sak karepane riko (myane) di cepetaken.

## 27:73

Lan sakbenere pangeran riko temenanan duwe karunia hang gedi (hang diwakaken) konggo menungso, tapi kaken teko wongwong iku heng nyukuri

## 27:74

Lan sabenere pengeran riko, temenanan weruh nang paran hang disengidakaken atine wong iku lan paran hang wong iku nyatakaen.

## 27:75

Heng ono siji baen hang ghoib(heng katon) nang langit lan nang dunyo, kadung heng kitab hang katon (lauh mahfudz)

## 27:76

Sakbenere Al-Qur’an iki njelasaken neng Bani Isroil sekebehane perkoro-perkoro hang wong-wong silisihaken pasale iku mau.

## 27:77

Lan sakbenere Al-Qur’an iku temenanan dadi piduduh lan rahmat hanggo wongwong hang duwe imyan

## 27:78

Sakbenere pangeran riko arep marekaken perkoro antarane wong-wong iku kambi Keputusan (pengeran), lan Gusti Pengeran Maha kuat lan Maha ngerti.

## 27:79

Sebab iku mau tawakallo neng pangeran, sakbenere riko ono nang duwure kebenaran hang ketoro.

## 27:80

Sakbenere riko heng biso ndadekaken wong-wong hang mati ngerungokaken lan (heng pisan) ndadekaken wong-wong hang budeg ngerungokaken celukan, paran maning wong-wong iku wes melengos memburi.

## 27:81

Lan riko heng ksiro biso mimpin (malingaken) wong-wong picek teko kesesatane wong-wong kabeh iku. Riko heng biso ndadekaken (sak uwong baen) ngerungokaken, kadungheng wongwong hang duwe imyan neng ayat-ayat kene, maredigu wong-wong kabeh iku nyerahaken awak.

## 27:82

Lan kadung omongan wes tebluk teko wong-wong iku(mereka), kene ngetokaken koyo kewan hang lembek teko dunyo hang arep ngomong reng wong-wong kabeh iku, sakbenere menuso byengen heng yakin kambi ayat-ayete kene.

## 27:83

Lan (ingeto) dino (arepe) kene kumpulaken teko sabyan-sabyan umat segolongane wong-wong hang dustakaken ayat-ayate kene, maridigu wong-wong kabeh iku di dum-dum (nang kelompok-kelompok).

## 27:84

Kadung sampek wong-wongkabeh iku teko, pangeran ngomong: “apuwo ta riko wes dustakaken ayat-ayat isun, padahal ilmun riko heng cukup, utowo apuwo ta hang wes riko lakokaken?”.

## 27:85

Lan teblukeno omongan (azab) teko wong-wong kabeh iku, hang disebabaken kedolimane, makane wong-wong kabeh iku heng biso ngomong (paran-paran).

## 27:86

Apuwo ta wong-wong kabeh iku heng merhatikaken, sakbenere kene wes ndadekaken begi myane wong-wong kabeh iki istirahat lan isuk heng nerangaken? Sakbenere paran hang iku mau ono tandyatandya (kuasane pengeran) hanggo wongwong hang duwe imyan.

## 27:87

Lan (ilingo) dino (arepe) disemprong sangkakala, dadi kaget paran hang neng langit lan paran hang neng dunyo, kadungheng sopo hang diparingi Gusti Pengeran. lan kabeh wong iku teko ngadep pangeran ngerendahaken awak.

## 27:88

Lan riko ndeleng gunung-gunung iku, riko ksiro gunung-gunung iku tetep neng tempat, padahal gunung-gunung iku melaku kayo awan. (gedigu iku) penggaweane pangeran hang gawe kuwat sekabehane paran-paran; sakbenere pangeran Maha ngerti paran byaen hang riko lakokaken.

## 27:89

Sopo wonge hang nggowo ke apikan, mangkane wonge ulih (byalesan) hang lebih apik teko hang sulung. Wong-wong kabeh iku melebu wong-wong hang ayem teko dahsyate dino iku.

## 27:90

Lan sopo wonge hang Gowa ke elek.an , maka disundungaken rahine wong-wong kabeh iku neng jerone neroko. Balesan riko podo kambi paran hang riko amalaken byengen.

## 27:91

Isun mung diperintahaken hanggo nyembah pangeran neng kuto iki (makkah) hang mari ndadekaken suci lan gadane Gusti Pengeran sekabehane, lan isun di kongkon myane kelebon wong-wong hang pasrahaken awak.

## 27:92

Lan myane isin moco qur’an (reng menuso). mangkane, sopo wonge hang ulih piduduh, mangkane sakbenere wong iku mung olih piduduh dienggo awak dewek, lan sopo wonge hang sesat, mangkane ngomongo; “sakbenere isun (iki) mung salah siji wong hang nguweni peringtan”.

## 27:93

Lan ngomongo: “kabeh puji-pujian hanggo pangeran, Gusti Pengeran arep nduduhaken nang riko tondo-tondo keagungane, mangkane riko arep weruh. Lan pangeran riko heng arep lali nang paran hang riko lalokaken”.

## 28:1

Thaa Siin Miim.

## 28:2

Iki ayat-ayat kitab (Al-Qur’an) hang katon (teko Pengeran)

## 28:3

Kene mocokaken neng riko setengah teko kisah Musa lan Fir’aun hang bener dienggo wong-wong hang beriman.

## 28:4

Sakbenere Fir’aun wes gawe sak enake dewek neng dunyo lan ndadekaken wargane pecah sigar, ambi nindyas sak golongane teko wong-wong akeh lan nggeningaken urip lare-lare wadone wong-wong kabeh iku. Sakbenere Fir’aun melebu wong-wong hang gawe kerusakan.

## 28:5

Lan kene arep nguweni karunia neng uwong-uwong hang sengsoro neng dunyo (Mesir) iku lan arepe ndadekaken wongwong kabeh iku kepolo lan ndadekaken wong-wong kabeh iku hang dadi warisan (bumi)

## 28:6

Lan arep kene kokohaken pelungguhane wong-wong kabeh iku neng dunyo lan arepe kene duduhaken neng Fir’aun lan Haman ambi tentarane paran baen hang mesti di kawatiraken teko wong-wong kabeh iku.

## 28:7

Lan kene dudui neng mak.e Musa; “susonono lare iku, lan kadung riko khawatir ambi lare iku teblukeno lare iku neng byanyu (Nil). Lan ojo riko khawatir lan ojo riko keroso-roso, polae Sakbenere kene arepe nguwakaken neng riko, lan ngawekaken (sijine wong) teko rosul-rosul.

## 28:8

Makanek di juwud lare iku ambi keluargane Fir’aun hang akibyate lare iku dadi musuh lan keroso-roso kanggo wongwong kabeh. Sakbenere Fir’aun lan Haman ambi tentarane iku wong-wong hang duwe salah.

## 28:9

Lan ngomongo wong wadone Fir’aun: “(lare iku) yoikunyegeraken moto ati kanggo isun lan kanggo riko. Ojo riko mateni lare iku, mugi-mugi lare iku manfaat kanggo kene utowo kene juwud lare iku dadi anak”, tapeng wong-wong iku heng podo sadar

## 28:10

Lan dadi lowong atine emak Musa. Sakbenere emeh baen lare iku nguwarah rahasiane Musa, umpamane heng kene kuwataken atine, myane lare iku melebu uwong-uwong hang percoyok (neng janjine gusti Pengeran)

## 28:11

Lan ngomong emak Musa neng dulur Musa hang wadon: “tuteno lare iku” makanek Musa ketoro teko kadoan, padyahal wongwong kabeh iku hang weruh.

## 28:12

Lan kene nyegah Musa teko nyusu neng wong wadon wadon hang arep nyusui sedurunge iku; makan ngomong dulur Musa: “gelem tah riko isun dudui neng riko ahlul bait hang arep ngerawati kanggo riko lan wong-wong kabeh iku biso ngelakoni ke apikan.

## 28:13

Makane kene belekaken Musa neng emake, myane seneng atine lan seng nelongso lan myane larene weruh kadung janji Pengeran iku bener. Taping keakehen menuso heng weruh.

## 28:14

Lan pas Musa wes cukup umur lan sempurno akale, kene uweni neng larene hikmah (kenabian) lan keweruan. Lan koyo gedigu iku kene nguweni byalesan neng uwong-uwong hang gawe ke apikan.

## 28:15

Lan Musa melebu neng kota (Mempish) pas warganek podo mumet. Makan di temokaken neng kota iku loro uwong lanang hang tukaran; hang siti teko golongane Bani Isra’il hang sijine maning teko musehe (kaum Fir’aun). Makane wong hang teko golongane Musa njaluk tulung neng golonhane&#x20;
Musa, kanggo ngalahaken uwong hag teko musuh-musuhe iku. Musa ngomong: “iki iku penggaweane setan, Sakbenere setan iku musuh hang nyesataken lan katon (ketambengane).

## 28:16

Musa ndungo: “duh pangeran isun, Sakbenere isun wes nyikso awak isun dewek, kadung gedigu seporonen isun”. Makane pangeran nyepuroni, Sakbenere pangeran Maha nyepuro lan Maha ngasihi.

## 28:17

Musa ngomong: “duh pangeran isun, kanggo nikmat hang wes riko weni neng isun. Isun seng arep dadi penulung kanggo wongwong hang duwe duso”.

## 28:18

Sebab gedigu, dadio Musa neng kuto iku ngeroso wedi ngenten-ngeneni ambi khawatir (sebyab penggawehane), makan moro-moro wong hang jaluk tulung sorek byerak njaluk tulung neng Musa. Musa ngomong ambi wong hang jaluk tulung: Sakbenere riko wong hang sesat temenan hang katon (kesesatanek).

## 28:19

Makane pas Musa arep nyekel temenanan wong hang dadi musuhe, musuhe ngomong: “He Musa, apuwo tah riko duwe maksud mateni isun, koyo sorek riko mateni menuso? Riko heng ono maksud taping arep dadi wong hang karepe dewek neng negoro (iki), lan heng ono riko arep dadi sijine uwong teko uwong-uwong hang ngadakaken damai.

## 28:20

Lan teko wong lanang nang pucuk kuto kesusu-susu ambi ngomong: “He Musa, Sakbenere penggede negoro iki mageh rundingan perkoro riko kanggo mateni riko, sebab iku metuwo (teko kuto iki) Sakbenere isun melebu wong-wong hang nguweni wejangan kanggo riko”

## 28:21

Mangkane Musa metu teko kuto iku ambi roso wedi ngenten-ngenteni ambi khawatir, Musa ndungo: “duh pangeran isun, selametno isun teko wong-wong hang dolim iku”.

## 28:22

Lan pas ngadep neng arah Madyan Musa ndungo (maning): “mugi-mugi pangeran isun mimpin isun neng dalan hang bener.

## 28:23

Lan pas Musa gadug neng sumber byanyu negoro Mad-yan Musa nemokaken neng kono kumpulane wong hang nguweni ngumbe (angonane), lan Musa nemokake neng burine wong akeh iku loro wong wadon hang arep ngadang-ngadang (angonane). Musa ngomong: “paran maksud riko (ngelakoni gedigu)?” wong wadon loro iku jawab: “kene heng biso ngumbeni (ternake kene), sedurunge hang ngerawati iku mbelekaken (angonane), padahal apak isun wes tuwek umur”.

## 28:24

Makane Musa nguweni ngumbe angonan iku kanggo (nulung) karo-karone, merek digu balik neng panggon hang adem marek digu ndungo: “ duh pangeran isun Sakbenere isun merlukaken hang aran keapikan hang rikoBunaken kanggo isun”.

## 28:25

Merek digu teko neng Musa salah siji teko lorone wong wadon iku melaku kemisenen, ngomong: “Sakbenere apak isun nyeluk riko myene nguweni balasan kanggo (keapikan) riko nguweni ngumbe (angonan) kene”. Mangkane pas Musa nekani apake (Syu’aib) lan nyeritakaken neng apake cerito (perkoro awake). Syu’aib ngomong: ojo riko wedi. Riko wes selamet teko wong-wong dolim iku”.

## 28:26

Salah siji teko wong wadon loro iku ngomong: “duh apak isun juwuten wong iku dadi wong hang megawe (ambi kene), soale Sakbenere wong hang paling apik kanggo megawe (ambi kene) yoiku wong hang kuwat ambi biso dipercoyo”.

## 28:27

Ngomong riko (Syu’aib): “ Sakbenere isun duwe maksud nikahaken riko ambi salah siji teko anak isun iki, sebabe riko wes megawe nang isun wulung taun mangkane iku (arane keapikan) teko riko, makane isun heng ksiro ngabotaken riko. Lan riko insya pengeran arep nemokaken isun melebu wong-wong hang apik”.

## 28:28

Riko (Musa) ngomong: “iku antarane (janjine) isun ambi riko. Endi baen teko ke loro waktu hang ditentokaken iku isun sempurnakaken, makane heng ono tuntutan maning teko isun. Lan pangeran iku saksi paran hang diucapaken”.

## 28:29

Makane pas Musa arep marekaken waktu hang wes di tentokaken lan Musa melaku ambi keluargane, wuruh geni teko gunung. Musa ngomong neng keluargane: “entenono (neng kene), Sakbenere isun katon gedi, mugi-mugi isun biso gowo kabar neng riko teko (panggonan) geni iku utowo (nggowo) wowoke geni myane riko biso ngangetaken awak”.

## 28:30

Makane Musa teko neng (panggonan) geni iku, diomongi Musa teko pinggir lembah hang diberkahi, teko setugel wit kayu, yoiku: “He Musa, Sakbenere isun iki pangeran, pangeran hang nguasani alam kabeh.

## 28:31

Lan uncaleno tongkat riko. Mangkane pas (tongkat iku dadi ulo lan) Musa weruh ubah-ubah koyo ulo hang gesit, Musa mbalik melayu memburi ambi heng noleh. (marek digu Musa diomongi): “He Musa teko.ho neng isun lan ojo riko wedi. Sakbenere riko melebu golongan hanng aman.

## 28:32

Lebokeno tangan riko neng gulu kelambin riko, dipastekaken metu putih heng cacat heng kerono penyakit, lan sedakepno loro-lorone tangan riko (neng dodo) riko nawi wedi, makane hang gedigu iku yoiku mu’jizat teko pangeran riko (hang arep riko deppaken neng Fir’aun lan penggedepenggedene). Sakbenere wong kabeh iku, wong-wong hang fasik”.

## 28:33

Musa ngomong, duh pangeran isun sakbenere isun wes mateni wong siji teko golongane wong-wong iku moko isun wedi wong-wong iku arrep mateni isun.

## 28:34

Lan dulur isun Harun deweke lebih fesih lisane timbyang isun, moko utusane pisan bareng isun kanggo nulungi isun, kanggo mbeneraken (omongan) isun, sakbenere isun kuwatir wong-wong iku gubabaken isun.

## 28:35

Gusti Gusti Alloh mungel, isun arep nulungi riko lan dulur riko lan isun nguweni riko ambi kuoso hang gedi, myane wong-wong iku heng biso nututi ssiro (melakuo riko karo) ambi nggowo mukjizat isun, riko lan wong-wong hang milu riko iku hang menang

## 28:36

Moko pas Musa teko neng riko kabeh ambi (nggowo) mukjizat-mukjizat kene kabeh hang nyoto, wong-wong kabeh ngomong iki seng bedo iki mung sihir hang digawegawe lan kene kabeh durung tau rungu (kongkonan hang koyo) iki neng embahembahe kene byengen.

## 28:37

Musa njawab, pangeran isun lebih weruh wong hang (nurut) nggowo piduduh teko sampinge gusti Gusti Alloh lan sopo hang arepe uleh asel (hang apik) neng jerone akhirat. Sakbenere seng ono hang oleh kemenagan wong-wong hang dolim.

## 28:38

Lan Fir’aun ngomong; ”he penggede koum isun, isun heng weruh pangeran kanggo riko sakliyane isun, mangkane byakaren He Haman kanggo isun lemah lempung, terusane gawekeno kanggo isun bangunan hang duwur myane isun biso menek ndeleng pangeran Musa, lan sakbenere isun bener-bener yakin kadung Musa melebu wong-wong hang dusta.

## 28:39

Lan Fir’aun nggawe keangkuwan ambi poro tentorone neng bumi Mesir tonpo alasan hang bener lan wong wongkabeh nyongko kadung wong wong kabeh seng arepe dibalekaken neng kene kabeh..

## 28:40

Mongko kene kabeh ngukum firaun lan poro tentorone, terus kene nguncalaken wong wong kabeh neng jero laut terus tulien kelendi sebab wong-wong hang dolim.

## 28:41

Lan kene kabeh dadekaken wong wong pemimpin pemimpin hang ngongkon (menuso) neng neroko lan neng dino kiamat wong wong heng arep ditulung.

## 28:42

Lan kene kabeh milu laknat ambi wong wong neng dunyo iki; lan neng dino kiamat wong-wong kabeh melebu wong wong hang di adohaken (teko) rahmat Gusti Alloh.

## 28:43

Lan sakbenere wes kene wakaken neng Musa Al-Kitab (Taurot) sakmareke kene ngentekakaken kelanunan kelanunan hang bengen, dienggo dadi pe madang kanggo menungso lan piduduh ambi rahmat myane wong wong enget.

## 28:44

Lan seng ono riko Muhammad (ono neng samping hang pinggir kulon pas kene nyampekaken perintah neng Musa, lan seng ono pisan riko melebu wong wong hang ndeleng).

## 28:45

Taping kene wes ngadyakaken kelanunankelanunan, lan seng ono waktu hang dowo kanggo wong wong iku. Lan seng ono riko tinggal byareng-byareng wargo Mad-yan ambi mocokaken ayat ayat kene neng wong wong kabeh, taping kene wes ngongkon rosul rosul.

## 28:46

Lan heng ono riko ono neng pareke gunung Thur pas kene ngongkon (Musa), taping (kene nguweni weruh neng riko) dienggo rahmat teko pangeran riko, myane riko duweni wuruh neng kaom (Quraisy) hang sepisan pisan durung teko neng wong wong hang nguweni peringtan sedurunge riko myane wong wong inget.

## 28:47

Lan myane wong wong seng ngucapaken wektu azab ngantem wong wong disebyabaken paren hang wong wong lakoni: he pangeran kene apuwo riki heng ngongkon sijine rosul neng kene, terus kene ngetutaken ayat ayat riko lan dadio kene melebu wong wong mukmin.

## 28:48

Makane wektu teko neng wong-wong kabeh kebeneran teko sampingen kene wong wong kebeh ngomong apuwo hang diwakaken neng Muhammad koyo hang wes diwakaken neng Musa byengen?. Lan apuwo wong wong iku wes ingkar (pisan) neng paren hang diwakaken neng Musa byengen? Wong wong kabeh bengen wes ngomong: Musa lan Harun yoiku ahli ahli sihir hang podo-podo nulung lan wong wong kabeh (pisan) gomong: sakbenere kene heng percoyo neng wong wong iku.

## 28:49

Ngomongo; tekokeno teko riko siji kitab teko gusti Gusti Alloh hang kitab iku lebih (biso) nguweni piduduh teko hang loro (Taurot lan Al-Qur’an) pasti isun ngetutaken, kadung riko bener bener wong hang bener.

## 28:50

Moko kadung wong wong heng njawab (tatangane) riko weruhono kadung sakbenere wong wong kabeh mung ngetutaken howo nafsune. Lan sopo hang lebih sesat ketimbyang wong hang ngetutaken howo nafsune ambi seng nerimo piduduh teko gusti Gusti Alloh setik baen. Sakbenere gusti Gusti Alloh heng nguweni piduduh neng wong wong hang dolim.

## 28:51

Lan sakbenere wes kene dunaken terus terusan ucapan iki (Al-Qur’an) neng wong wong kabeh myane wong wong kabeh nerimo pelajaran.

## 28:52

Wong wong hang wes kene tekokaken neng wong wong kabeh Al-Kitab sakdurunge AlQur’an wong wong kabeh podo iman (pisan) ambi Al-Qur’an iku.

## 28:53

Lan kadung diwocokaken (Al-Qur’an iku) neng wong wong kabeh, wong wong kabeh ngomong : “kene podo imyan neng AlQur’an iku”, sakbenere Al-Qur’an iku suatu kebeneran teko pengerane kene, sakbenere kene sakduringe yoiku wong wong hang beneraken qur’an.

## 28:54

Wong-wong kabeh iku diweni ganjaran ping Apindo disebabaken kesabarane wong wong iku kabeh lan wong wong kabeh nolak ke elekan ambi keapikan, lan setengah teko paren hang kene rejekikaken neng wong wong kabeh nafkahaken.

## 28:55

Lan kadung wong wong kabeh rungu omongan hang heng penting, wong wong heng ngereken teko iku mau. Lan wong wong ngomong kanggo kene amal amal kene lan kanggo siri amal amal riko, kesenengan teko awak riko, kene heng kepengen kumpul ambi wong wong hang jahil.

## 28:56

Sakbenere riko heng arepe oleh nguweni piduduh neng wong hang sayangi, taping gusti Gusti Alloh nguweni piduduh neng wong hang dikarepi, lan gusti Gusti Alloh lebih ngeweruhi wong wong hang kepingan nerimo piduduh.

## 28:57

Lan wong wong kabeh ngucap: “kadung kene ngetutaken piduduh ambi riko pastinek kene arepe di usir teko negorone kene. Lan puwo kene heng nguwataken kedudukane wong wong kabeh teko daerah haram (lemah suci) hang aman, hang ditekokaken neng panggon iku uwoh-uwohan teko segela macem (wit-witan) kanggo ndadekaken rijeki (kanggo riko) teko isun? Taping akeh akehe uwong iku heng weruh.

## 28:58

Akeh bener (kaum) bongso hang wis Isun pateni hang akeh seneng-senenge neng keuripane. Terus panggonan iku hang dienggoni wong akeh hang sing ono panggonane maning sakmarine, sakliyane bagian sitik. Lan Sakbenere isun hang marisi.

## 28:59

Lan pangeran siro sing ngarep ngancuraken negorone sakdurunge Gusti Alloh ngirim Rosul neng negoro iku hang mocokaken ayat-ayat Isun (Alloh) neng siro kabeh. Lan sing tau, Isun (Alloh) ngencuraken kaum (bangsa) sakliyane kaum hang ngelakoni kerusakan.

## 28:60

Lan paran baen hang diwyakaken neng riko, yoiku keni’matan orep duniawi lan perhiasane; paren hang nang sisine pengeran yoiku lebih apik lan lebih kekal. Mangkane, opo riko seng weruh?

## 28:61

Mangkane opo wong hang kene janjekaken neng yane onone janji, hang apik, (suwargo) terus yane asil, podo ambi wong hang (kene) wyeni nang yane kenikmatan orip dunyo; terusane (dia) nang dino akhir melebu wong wong hang ditarik ( nang jero neroko)?

## 28:62

Lan (engetono) dino (neng wektu) gusti pengeran njaluk nang riko kabeh, gusti Pengeran ngomong; neng endi sekutu sekutune isun hang bengyen riko ucapaken?

## 28:63

Ngomongo wong wong hang wis tetep hukumyan kanggo riko kabeh; ya gustine kene kabeh, iku kabeh wong wong hang kene kabeh sesataken iku; kene kabeh wis nyesataken wong wong iku kabeh, podo baen ambi isun hang sesat, kene kabeh nyatakaken ngeculaken awak (teko iku kabeh) neng riko, riko kabeh sepisan pisan seng nyembah kene (pengeran).

## 28:64

Diwarah (neng iku kabeh):’ “ngomongo teko riko,sekutu sekutunsiro, trus riko kabeh ngomongaken, mangkane sekutu sekutu iku seng nguliyaken (omongan) riko kabeh, lan riko kabeh noleh azab.( Riko kabeh, pas iku kepingin) ksiro ksirone riko kabeh bengyen nerimo piduduh.

## 28:65

Lan (ingetono) dino (neng waktu) gusti Pengeran ngongkon riko kabeh, gusti pengeran ngomong; paran jawaban riko neng poro rosul?”

## 28:66

Mangkane petengo bagi wong kabeh kabeh maceme alasan neng dino iku. kerono wong kabeh iku seng podo takon takonan.”

## 28:67

Koyo tah ono wong hang tobat lan iman , serto ngerjakaken amal hang sholeh, mugi mugi wong iku melebu wong wong hang untung.

## 28:68

Lan pengeran riko hang nggyawe paran hang dikarepi lan milih, sepisan pisan seng ono pilihan kanggo wong kabeh. Maha suci pengeran lan maha tinggi teko paran hang wong kabeh pesekutuaken.(neng gusti pengeran).”

## 28:69

Lan pengeran riko ngeweruhi paran hang di sengidyakaken (neng jero) dodo wong kabeh lan paran. hang wong kabeh dudokaken.

## 28:70

Lan mung gusti pengeran, seng ono pengeran (hang oleh disembyah) sakliane pangeran, kanggo gusti pengeran sekabehane puji neng dunyo lan neng akhirat , lan kanggo mung gusti pengeran kabeh ketentuwan lan mung neng gusti pengeran riko dibyalekaken.

## 28:71

Ngomongo; “terangno neng isun, kadung gusti pengeran ndadekaken bengi kanggo riko terus terusan sampek dino kiamat, sopo hang arepe nekokaken bengi neng riko sekliane gusti pengeran hang riko arepe istrahat nengkono?“ mangkane opo riko seng merhatekaken?

## 28:72

Ucapeno: “terangno neng isun, kadung gusti Gusti Alloh dadikaken kanggo ssiro padang iku terus-terusan sampe dino kiamat, sopo pangeran hang arepe nekokaken bengi neng ssiro saklaine gusti Gusti Alloh hang riko enggo panggon mandeg nang gusti Gusti Alloh. moko apuwo ta riko heng merhatekaken.

## 28:73

Lan kerono rahmate, gusti Gusti Alloh dadekaken kanggo siri bengi lan padang, supoyo riko meneng neng bengi iku lan supoyo riko golet kesenenegan teko karunia (neng wektu padang) lan myane riko nyukuri neng gusti Gusti Alloh.

## 28:74

Lan (ingetono) dino (neng wektu) gusti pengeran ngongkon riko kabeh, ambi ngomong;” neng endi sekutu sekutunisun hang bengyen riko omongaken?”

## 28:75

Lan kene kabeh nekokaken teko tiap tiap umyat sijine uwong saksi, terus kene kabeh ngucap, dudokno bukti kebenerane riko,” mangkane ngertiyo riko kabeh bahwasane hang bener iku duwyene gusti pengeran lan enteko riko kabeh teko paran hang bengyene riko gyawe gyawe.

## 28:76

Sakbenere karun yoiku melebu koume Musa, mangkane korun kelakowane nyekso neng riko kabeh, lan kene kabeh wes nguweni anugerah neng korun bendahara kesugian hang kunci kuncine bener bener abot di pekul ambi sakjumlahe wong hang kuwyat kuwyat. (Ingetono) pas waktu kaume Musa ngocap neng Karun; ”ojo riko terlalu bangga; sakbenere gusti pengeran seng demen neng wong wong hang ngebanggakaen awake dewek.

## 28:77

Lan goletono neng endi hang wes diweni gusti pengeran neng riko,(kesenengan) negoro akherat. Lan ojo riko ngelalekaen kesenengan riko teko,(kenikmatan) dunyo, lakonono keapikan (neng wong liyo) koyo tah gusti pengeran wes apik neng riko, lan ojo riko ngerosak neng bumi iki . Sakbenere, gusti pengeran seng seneng neng wong wong hang ngerosak.

## 28:78

Korun ngocap;” Sakbenere isun mong diweni kesugian iku, kerono ilmu hang ono neng awakhun”. Lan apuwo tah korun seng weruh kadung pasti pengeran bener bener wes ngilyangaken umyat umyat sakdurunge hang lebeh kuwyat teko (korun) lan lebih akeh nglumpukaken kesugian? Lan heng perlu ditakoni neng wong wong hang duwe duso iku,tentang duso duso riko kabeh.”

## 28:79

Mangkane metuo korun neng kaume ambi kemegahane. Ngomongo wong wong hang ngepingini kauripan dunyo.: mugo mugo sekiryane kene kabeh duwe koyo tah paran hang wes diwyakaen neng karun, Sakbenere iku bener bener duwe keuntungyan hang gedi. “

## 28:80

ucapno wong wong hang diweni ilmu: musibyah hang gedi kanggo riko gyanjaran pengeran yoiku lebih apik kanggo wong wong hang imyan lan gawek amal soleh, lan seng diterimo gyanjaran iku, sakliyane ambi wong wong hang sabyar.

## 28:81

Makane kene kabeh mendem korun ambi umyae neng jero bumi, mangkane sengono kanggo karun sekumpulyan hang biso nulung neng azabe pengeran. Lan sengono korun melebu wong wong hang biso mbelo (awake dewek)

## 28:82

Lan dadio wong wong hang sorek kepengen neng kedudukane karun iku, ngocap;” duh, bener pengeran njembyaraken rizki kanggo sopo hang gusti pengeran kepingini, teko hamba hambane lan nyempitaken; kadung pengeran seng ngelimpahaken karuniae neng kene kabeh bener bener pengeran wes mendem kene kabeh (pisan). duh bener, seng beruntung wong wong hang ngingkari nikmat pengeran.

## 28:83

Negoro akherat iku, kene kabeh dyadekaken dinggo wong wong hang seng kepingin nyombongaken awake dewek lan ngerosak neng bumi iki. Lan keapikan hang wes marek yoiku kanggo wong wong hang bertakwa.

## 28:84

Barangsiapa hang teko ambi nggowo keapikan , makane dinggo riko (ganjaran) hang lebih apik teko keapikane iku, lan sopo wonge hang teko ambi nggowo kejelekan iku seng diweni byalesan neng wong wong hang wes ngerjakaken kejahatan iku, melainkan (seimbyang) ambi paren hang bengyen (wong-wong)lakoni.

## 28:85

Sakbenere hang nguwajibaken neng riko (ngelakoni hukum hukum) Al-Qur’an bener bener arepe mbalekaken riko neng pangon sakdurunge. Ucapno;” pengeran isun weruh wong hang nggowo piduduh lan wong hang sesat hang nyoto.

## 28:86

Lan riko seng tau ngarep myane Al-Qur'an di dunak.en neng riko, tapi ia (didunak
en) kerono rahmate hang gedi teko pengeransiro. Sebyab iku ojo sepisan pisan riko dyadi penolung kanggo wong wong kapir.

## 28:87

Lan ojo sepisan pisan riko kabeh oleh ngalangi riko teko (omongane) ayat ayat pengeran, sak mareke ayat ayat iku didunyaken neng riko lan ngongkon riko kabyeh neng (dyalan) pengeran siro, lan ojo sepisan pisan riko dyadi wong wong hang nyekutuaken gusti pengeran.

## 28:88

Ojo riko sembyah sakliane (nyembah) pengeran, pengeran paran baen hang liyo. Seng ono pengeran hang bener (hak) disembyah selain pengeran. Sparan baen pasti entek (binasa) sakliane wajahe (pengeran) mung kanggo pangeran kabeh ketentoan. Lan mung neng gusti pengeran riko dibalekaken.

## 29:1

Alif laam miim.

## 29:2

Apuwo ta menuso iku ngiro, wong-wong iku digeningaken ngomong “isun wes imyan” sedeng wong-wong iku oseng di uji maning?

## 29:3

Sakbenere pangeran wes nguji wong-wong hang sakdurunge, mangkane sakbenere pangeran weruh wong-wong hang bener kambi sakbenere gusti Gusti Alloh weruh nang wong hang aclak.

## 29:4

Utowo wong-wong hang ngelakoni ke, elekan iku ngiro setuhune wong-wong iku arep lopot teko sekso isun? Kari elek hang ditetepaken kanggo wong-wong iku.

## 29:5

Sopo wonge hang arep ketemu kambi pangeran moko sakbenere wektu (hang dijanjikaken) pangeran iku, pasti teko lan gusti pangeran moho ngerungu kambi moho weroh.

## 29:6

Lan sopowonge hang temenanan, moko sakbenere temenane iku di enggo awak dewek. Sakbenere Alloh bener-bener moho sugih (heng butuh paran-paran) teko alam kabeh

## 29:7

Lan wong-wong kang iman lan ngelakoni amal apik, bener-bener arep isun busek teko wong-wong iku duso-dusone lan bener-bener arep isun weni wong-wong iku balesan hang lebih apik teko paren hang lebih apik teko paren hang wong-wong iku lakoni.

## 29:8

Lan isun wajibaken menungso (gawe) keapikan neng wong tuwek loro, lan kadung karo-karone mokso riko kanggo nyekutukaken isun kambi paranbyaen hang hengono pengaweruh riko perkoro iku,&#x20;
makan ojo riko nuruti karo-karone, mung neng isun balik riko, terus isun kabaraken neng riko paren kang wes riko lakoni.

## 29:9

Lan wong-wong kang iman lan ngelakoni amal soleh bener-bener arepe isun lenokaken neng golongane wong-wong hang sholeh.

## 29:10

Lan neng antarane menungso ono wong hang ngomong: isun iman neng Gusti Alloh, moko kapan deweke dilarani (kerono deweke iman) neng Gusti Alloh, deweke nganggep fitnah menungso iku seksone Gusti Alloh lan bener kapan teko tulungan teko pangeran riko. Wong-wong iku mesti ngomong: sakbenere isun bareng riko. Seng weruh tah Gusti Alloh lebih weruh paran hang ono neng jerone dodone menungso.

## 29:11

Lan sakbenere Gusti Alloh bener-bener weruh neng wong-wong hang iman lan sakbenere gusti Gusti Alloh weroh nyang wong-wong hang munafik.

## 29:12

Lan wong-wong hang kafir ngomong neng wong-wong hang iman, “miluo dalan isun engko isun arep nanggung duso-duso riko lan wong-wong iku sitik baen heng (sanggup) mikul duso-dusone dewek. Sakbenere wong-wong iku bener-bener wong hang gubab.

## 29:13

Lan sakbenere wong-wong iku arep mikul abot bobot (duso) ne dewek lan bobotbobot (duso liyane) sakliyane bobot bobot dewek. Lan sakbenere wong-wong iku arep di takoni neng dino kiamat perkoro paren hang terus Diana-anakaken.

## 29:14

Lan sakbenere isun wes ngutus Nuh neng kaum, deweke (Nuh) manggon neng antarane wong-wong iku sewu taun kurang seket taun, makan wong-wong iku diterak banjir gedi lan wong-wong iku melebu wong-wong hang dolim.

## 29:15

Makane isun selametaken Nuh lan wong hang numpak paruhu lan isun dadekaken kedadian iku pelajaran kanggo kabeh menungso.

## 29:16

Lan (engeto) neng Ibrohim pas deweke ngomong neng kaume “nyembaho Gusti Alloh lan wediyo neng Gusti Alloh, kang gedigu iku leboh kanggo riko, kadung riko ngerti.

## 29:17

Sakbenere paren kang riko sembah liyane Gusti Alloh iku arane recok lan riko gawe apus-apusan/gubab. Sebenere hang riko sembah liyane Gusti Alloh iku heng biso nguweni rizki neng riko. Makan jaluko rizki iku neng Gusti Alloh lan hyembaho lan syukoro neng Gusti Alloh. mung neng Gusti Alloh riko arep dibalekaken.

## 29:18

Lan kapan riko (khawatir) gubabaken. Moko umat hang sakdurunge riko yowes gubabaken, lan kuwajibane rosul iku mung nyampeaken (agomo Gusti Alloh) sak terang-terange.

## 29:19

Lan apuwo ta wong wong kabeh heng masdekaken kelandi gusti Gusti Alloh nyiptakaken (menuso) teko kawitane, merek digu dibyaleni maning. Sakbenere hang iku mau yoiku gampang kanggo gusti Gusti Alloh.

## 29:20

Ngucapo: “melakuo neng bumi terus pasdekkeno kelendi gusti Gusti Alloh nyiptakaken (menuso) teko kawitane, terus gusti Gusti Alloh ndadekaken sepisan maning. Sakbenere gusti Gusti Alloh moho kuoso kambi sekabehane.

## 29:21

Gusti Alloh ngazab sopo hang dikarepi lan nguweni rahmat neng sopo hang dikarepi, kambi mung neng gusrti Gusti Alloh dibyalekaken.

## 29:22

Lan riko sepisan pisan heng arepe ngeculaken awak dewek (teko azab Gusti Alloh) neng bumi lan neng langit pisan kambi sepisan pisan heng ono kanggo riko hang ngelindungi serto nulung sakliyane gusti Gusti Alloh

## 29:23

Lan wong wong hang kapir neng ayat ayate Gusti Alloh lan ketemune kambi gusti Gusti Alloh, wong wong iku nyerahteko rahmat isun lan wong wong kabeh iku oleh adzam hang perih

## 29:24

Moko heng ono jawabyan teko Ibrohim saklaine ngomongaken: “patenono utuwo byakarenwong kapir iku, terus gusti Gusti Alloh nyelametaken teko geni. Sekbenere hang gedigu iku bener bener ono tando tondo kebesaran Gusti Alloh Knggo wong wong hang beriman.

## 29:25

Lan Ibrohim ngomong:” sakbenere patung patung hang riko sembah saklaine gusti Gusti Alloh yoiku kanggo nyiptakaken roso welas asih neng antarane siro reng jero kauripan dunyo iki seteruse neng dunyo kiamat separo teko siro ngingkari separo tekko (hang laen) lan separo teko riko ngelaknati separuh teko (hang laen)., lan panggonane riko byalek yoiku neroko lan sepisan-pisan heng ono kanggo riko siji hang nulung.

## 29:26

Terus Luth mbeneraken kenabiyane. Lan ngomong: “sakbenere isun arepe pindah neng (tempat hang diperintahaken) pangeran isun (neng isun), sakbenere mung gusti Gusti Alloh hang moho perkoso lan moho bijaksana

## 29:27

Lan isun anugerahekan neng Ibrohim Ishak lan yakkub kambi isun ndadekaken kenabiyan lan Al-Kitab neng keturunane, lan isun nguwakaken neng ketelu telune byalesane neng dunyo; lan sakbenere ketelun telune neng akhirat, bener bener melebu wong wong hang sholeh.

## 29:28

Lan (ingetono) pas Luth ngucapaken neng kaume: “sakbenere siro bener-bener ngelakoni kekejiyan hang durung tau dilakoni kambi siji uwong teko umyat umyat sakdurunge riko.

## 29:29

Apuwo sakbenere riko nurut nekani wong lanang lanang, (ngerampok) lan ngawe rusuh neng panggon panggon ketentuan riko terus jawabane kaume seng lain mung ngomomg: “tekoho neng isun azab Gusti Alloh kadung riko melebu wong wong hang bener

## 29:30

Luth ndungo: ”duh pangeran isun tulungen isun (kambi nekokaken azab) kambi koum koum hang gawe kerosakan iku.

## 29:31

Lan wektu kongkonane isun (poro moloekat) teko neng Ibrohim gowo kabyar seneng, wong wong iku ngomong:”sakbenere isun arepe ngancuraken rakyat (sodom) iki: sakbenere rakyat yoiku wong wong hang dolim.

## 29:32

Ibrohim ngomong: ”sakbenere neng kuto iku ono Luth. Poro moloekat ngomong kene lebih weruh sopo hang ono neng kuto iku. Kene bener bener bener arepe nyelametaken Luth kambi bolo-bolone kecuali rabine. Rabine Luth iku melebu wong wong hang kelalen (dimusnahaken).

## 29:33

Lan pas iku teko kongkonan-kongkonane kene (poro moloekat) iku neng Luth, kongkonane iku ngeroso susah soal (ketekoan) wong-wong, lan (ngeroso) seng duwe kekuwatan kanggo ngekindungi uwong uwong iku kabeh lan wong wong iku ngomong: ojo riko wedi lan ojo riko susah pisan. Sakbenere isun arep nyelametaken riko kambi bo bolo riko, kecuali rabin riko, rabin riko iku melebu wong wong hang kelalen.

## 29:34

Sakbenere isun arep ngedunaken azab teko langit reng penduduk kuto iki soal wong wong iku ngelakoni fasik.

## 29:35

Lan sakbenere isun tinggalaken teko iku mau siji tondo hang nyoto kanggo wong wong hang duwe akal.

## 29:36

Lan (isun wes ngongkon) neng rakyat Madyan, dulur wong wong iku yoiku Syu’aib, terus Syu’aib ngomong: “he koum isun nyembaho riko neng gusti Gusti Alloh, kepingino (ganjaran) dino akhir, lan ojo siro keliaran neng bumi ngelakoni kerusakan.

## 29:37

Terus uwong uwong iku ngapusi Syu’aib, terus uwong uwong iku oleh gempa sak geden geden, lan dadio wong wong iku mayit mayit hang gelempangan neng panggon panggone wongiku.

## 29:38

Lan (pisan) koum “Ad lan Samud, lan bener wes nyoto kanggo siro (kehancurane wong wong kabeh) teko (selengkrahane) panggonane wong wong kabeh lan setan ndadekaken wong wong iku kabeh ndeleng kelakoan apike wong wong kabeh terus setan ngalangi wong wong kabeh teko dalane (Gusti Alloh), taping wong wong iku melebu wong hang tajam pandangane.

## 29:39

Lan korun (pisan) Fir’aun lan Haman. Lan sakbenere wes teko neng wong wong kabeh Musa kambi (nggowo bukti bukti) keterangan keterangan hang nyoto. Taping wong wong kabeh iku duwe sifat sombong neng bumi iki, lan heng ono wong wong iku kabeh wong wong hang luput (teko keajuran itu)

## 29:40

Moko siji siji teko wong iku isun sekso disebyabaken dusone, mangkane neng antarane wong wong iku ono hang isun wyeni neng riko udyan watu kerikil lan neng atarane uwing uwong iku ono hang diweni suworo anter lan ramek lan reng antarane wong wong iku ono hang isun pendem reng jero bumi, lan reng antarene wong wong iku ono hang isun silepaken lan gusti Gusti Alloh sepisan pisan heng kepingen nyikso wong wong iku. Taping wong wong iku hang nyikso awak dewek.

## 29:41

Seumpamane wong wong hang juwud lindungan lindungan sak laine gusti Gusti Alloh yoiku koyo tah keluwung hang gawe umyah lan sakbenere umyah hang paling lemes (lemah) yoiku umyah keluwung kadung wong owng iku weruh.

## 29:42

Sakbenere gusti Gusti Alloh weruh paran byaen hang wong wong iku kongkon saklaine gusti Gusti Alloh lan gusti Gusti Alloh iku moho perkasa lan moho bijaksana.

## 29:43

Lan umpomo-umpomo iki isun gawekaken gawe menungso; lan seng ono hang mahami kecuali wong wong hang duwe ilmu.

## 29:44

Gusti Alloh gawe langit lan bumi kambi kebeneran. Sakbenere hang koyo iku mau ono tondo-tondo kuosone gusti Gusti Alloh kanggo wong wong hang mukmin.

## 29:45

Wocoen opo hang diwahyuno nang riko, yoiku Al-Kitab (Al-Qur’an) lan edekno sholat. Sakjane sholat iku iso nyegah (penggawe-penggawe) olo lan mungkar. Lan saktemene iling Gusti Alloh (sholat) yoiku luwih gede (utomo-utomone ketimbang hang liyane). Lan Gusti Alloh weruh opo hang riko gawe.

## 29:46

Lan ojo riko debat karo uwong Ahli Kitab, kejobo nganggo coro hang paling apik, kejobo karo uwong-uwong hang dzalim nyang antarane yane kabeh [^654] , lan ngomongo: “Kito wes imyan marang (kitab-kitab) hang diedunaen nyang kito lan hang diedunaen nyang riko ; Pengeran kito lan Pengeran riko yoiku siji lan kito mung nyang (Gusti Alloh) pasrah awak.”

[^654]: Karepe “uwong hang dzolim” yoiku : uwong-uwong hang wes diweni keterangan-keterangan lan kejelasan-kejelasan nganggo coro hang apik, iane tetep mbyantah lan nentang lan tetep ngakoni musuh.

## 29:47

Lan koyok ngono Kito ngedunaen nyang riko Al-Kitab (Al-Qur’an) mongko uwong-uwong hang wes kito weni nyang iane Al-Kitab (Taurot) iane imyan nyang (Al-Qur’an) [^655] lan nyang golongane iane (uwong-uwong kafir Mekkah) ono hang imyan nang (Al-Qur’an). Lan heng ono hang suloyo marang ayat-ayat kito kejobo uwong-uwong kafir

[^655]: Yoiku antarane yane hang diweni Kitab Taurot, koyok Abdullah bin Salam lan uwong hang karo iane

## 29:48

lan riko osing tau moco sak durunge (AlQur’an) opo-opo hang ono nyang Kitab lan riko ora tau nolis nyang Kitab nganggo tangan tengen riko, umpomo (riko tau moco lan nolis), temen-temen myang-myang uwong hang suloyo (marang riko).

## 29:49

Sakjane, Al-Qur’an ikau ayat-ayat hang nyoto nang jerone dodone uwong hang diweni ilmu [^656] . Lan osing ono hang ngingkari ayatayat kito kejobo uwong-uwong hang dzolim

[^656]: Karepe ayat-ayat Al-Qur’an ikau diopeni nangjero dodo kelawan diapalaen uwong-uwong Islam kelawan turun temurun lan dingerteni yane, hinggo osing ono siji uwong hang biso ngerubah.

## 29:50

lan uwong-uwong Kafir Mekkah ngomong: “Abuwo osing didunaen nyang Nabi Muhammad mu’jizat-mu’jizat sangking Pengerane?” Omongono: “Sakjane mu’jizatmu’jizat ikau opo jare Gusti Alloh. Lan sakjane isun mung uwong hang weni pepiling hang nyoto”.

## 29:51

Lan opo osing cukup kanggo uwong-uwong kafir yenKitowesngedunaennyang ianeAlKitab (Al-Qur’an) hang diwocokaen nyang yane? Saktemene nang jerone Al-Qur’an iku ono rahmat hang gede lan pelajaran kanggo uwong-uwong hang imyan.

## 29:52

Omongono: “Cukup Gusti Alloh hang dadi saksi antarane isun lan riko. Gusti Alloh weroh opo hang ono nyang langit lan nyang bumi. Lan uwong-uwong hang percoyo nyang perkoro batil lan ingkar nyang Gusti Alloh, iane iku uwong-uwong hang rugi.

## 29:53

Lan iane jalok karo riko supoyo cepet didunaen sikso. Umpomo osing kerono wektu hang wes dipastekaken [^657] , bener-bener wes teko sikso kanggo iane lan sikso ikau bener-bener bakal teko nyang iane kelawan ndadak, keadaane yane osing sadar

[^657]: Hang dikarepaen kambi “waktu hang wes ditetepaen” yoiku janjeaken sikso nyang dino piwales; nyang akhirat.

## 29:54

Yane jalok nyang riko supoyo cepet didunaen sikso. Lan saktemene (Neroko) Jahannam bener-bener ngepunguwong-uwong hang kafir.

## 29:55

Ono dinone uwong-uwong kafir ditutupi kambi sikso soko arah dukur lan arah ngisor sikile yane lan Gusti Alloh ngomongi (nyang iane) “Rasakno (balesan saking) opo hang wes riko gawe.

## 29:56

He kawulo-kawulo isun hang podo imyan, saktemene bumi isun gede, mongko sembahen siji-sijine isun.

## 29:57

Saben-saben hang urip bakalan ngerasakaken mati. Sakwise ikau mung nyang kito, riko dibalekaken.

## 29:58

Lan uwong-uwong hang imyan lan ngelakoni amal-amal sholih, saktemene bakal kito panggonaen uwong-uwong hang imyan ikau yang panggonan-panggonan hang duwur nyang jero surgo, hang mili kalen-kalen nyang jerone (surgo), uwong uwong ikau kekal nyang jerone (surgo). Ikau mau seapik-apike bialesane uwong-uwong hang amal.

## 29:59

(Yoiku) hang gelem sabar lan tawakkal nyang Pengerane.

## 29:60

Lan akeh kewan hang osing biso gowo (ngoros) rizqine dewe. Gusti Alloh hang nguweni rizqi nyang kewan mau lan nyang riko lan Iane (Gusti Alloh) Moho Ngrungokno lan Moho Weruh.

## 29:61

Lan saktemene kadung riko takokno nyang uwong-uwong kafir :“Sopo hang dadekaken langit lan bumi lan nunduk aken matahari lan bulan?” Temen iane (uwong kafir) byakal jawab,”Gusti Alloh” moko kepundai uwong-uwongkafir ikaubisodiplengosaken sangking dyalan hang bener.

## 29:62

Gusti Alloh jembaraen rizqi nyang sopo byaen hang dikarepaen Gusti Alloh. Saktemene Gusti Alloh moho Ngaweruhi Paran byaen.

## 29:63

Lan saktemene kadung riko nakoaken nyang uwong-uwong kafir :”Sopo hang ngedunaen bianyu sangking langit terus nguripaen bumi nganggo bianyu ikau sakmarine myatine bumi?” Pasti uwong-uwong kafir byakal jawab :”Gusti Alloh”, Omongono : Kabeh puji weke Gusti Alloh,” tapekno akeh-akehe iane kabeh osing biso paham.

## 29:64

Lan osing ono orep nyang dunyo ikai sakliyane guyonan lan memengan. Lan saktemene akhirat ikau hang bener-bener orep, kadung iane kabeh podo weruh.

## 29:65

Mulokno kadung iane kabeh nunggang kapal iane kabeh podo ndungo nyang Gusti Alloh kambi ihlas nyang Iane [^658] ; mulokno pas Gusti Alloh nyelametaen iane kabeh sampek nyang darat, ujuk-ujuk yane kabeh mbalek nyekutoaken (Gusti Alloh).

[^658]: Karepe: murniaken ketaatan mung nyang Gusti Alloh.

## 29:66

Supoyo iane kabeh podo ngingkari nikmat hang wes Isun wekaken nyang iane kabeh lan supoyo iane kabeh (orep) senengseneng (nyang kekapiran). Mbesok iane kabeh byakal weruh (salahe penggaweane).

## 29:67

Lan opo iane kabeh osing gatekno, kadung saktemene Isun wes dadekno (negoro iane) tanah suci hang aman, bido kambi uwong-uwong hang ono kiwo tengene podo rampok-rampokan. Mulokno abuo (sakwise nyoto-nyoto bener) iane kabeh magi percoyo nyang perkoro batil lan ingkar nyang nikmate Gusti Alloh?

## 29:68

Lan sopo hang paling dzolim ketimbyang uwong-uwong hang podo gawe salah nyang Gusti Alloh utowo gae-gae salah nyang perkoro hang bener6 pas hang bener ikau teko nyang iane ? Osing ta wes nyang jerone neroko Jahannam ikau ono panggonan kanggo uwong-uwong hang kapir?

## 29:69

Lan uwong-uwong hang perang kanggo golet (ridhone) Isun, bener-bener arepe Isun katonaen nyang iane kabeh dalandalane Isun. Lan sakbenere Gusti Alloh byareng karo uwong-uwong hang ngelakoni keapikan.

## 30:1

Alif laam Miim

## 30:2

Wes dikalahno bongso Rumawi. [^659]

[^659]: Karepe: Rumawi Timur hang pusate ono nyang Konstantinopel.

## 30:3

Nyang negeri hang parek [^660] lan iane kabeh sakmarine dikalahno terus menang. [^661]

[^660]: Karepe: paling parek kambi negeri Arab yoiku syiria, lan Palestina zamane dijajah kambi kerajaan Romawi Timur

[^661]: Bongso Rumawi yoiku bongso kang duwe agomo Nasrani hang duweni Kitab Suci sedenge bongso Persia agomone majusi, nyembah geni, lan patung (musyrik). Lurukarone bongso iku podo perangan. Pas kerungu berita kalahe bongso Rumawi kambi bongso Persia, mulakno kaum musyrik Mekkah nyambut kambi seneng-seneng kerono mihak nyang wong-wong musyrik Persia. Sedenge kaum muslim sekaen keronone. Sakwise iku mudun ayat iki lan ayat sakteruse hang nerangaen setemene bongso Rumawi sakwise kalah iku arep oleh kemenangan nyang jerone wektu piro-piro tahun. Ngene iki bener-bener kedadean. Pirang-pirang tahun sakwise iku, bongso Rumawi menang lan bongso Persia kalah. Kambi kedadean hang koyok ngene iki nyoto benere Nabi Muhammad SAW kang dadi Nabil lanRosul lan benereAl-Qur’an kang dadifirmaneGustiAlloh.

## 30:4

Nyang jerone pirang-pirang tahun (maning). [^662]  Mung nyang Gusti Alloh urusan sakdurunge lan sakwise (iane kabeh menang). Lan nyang dinone (menange bongso Rumawi) iku podo seneng-seneng uwong-uwong hang iman.

[^662]: Yoiku antara telu sampek sangang tahun. Waktu kalahe bongso Rumawi (tahun 614-615) M kambi menange (tahun 622 M) yoiku kiro-kiro pitung tahun

## 30:5

Kerono pitulung Gusti Alloh. Iane nolong sopo baen hang dikarepaen lan Iane hang Moho Perkoso tur Moho penyayang.

## 30:6

(Kanggo) janji hang bener-bener sangking Gusti Alloh. Gusti Alloh heng nyalahi janjijanjine, tapekno akeh-akehe menungso heng weroh.

## 30:7

Iane kabeh mung weruh hang katone sangking keuripan dunia; sedenge Iane kabeh karo kauripan akhirat podo lali.

## 30:8

Lan apuwo Iane kabeh osing mikiraen masalah (kedadean) awae iane dewek?, Gusti Alloh osing dadekno langit lan bumi lan opoaen hang ono antarane karone sakliiane kambi (tujuan) hang bener lan wektu hang ditentuaken. Lan setemene akeh-akehe antarane menungso bener-bener ingkar arep ketemu kambi Pengerane.

## 30:9

Lan apuwo iane kabeh osing ngadakaen melaku-melaku nyang duwur bumi lan merhatekno akibat (hang dirasakaen) kambi uwong-uwong sakdurunge iane kabeh ? Uwong-uwong iku yoiku luwih kuat dibandingaen iane kabeh (iane dewek) lan wes ngelolah bumi (lemah) maning wes makmuraen luweh akeh dibandingaen opo hang wes iane kabeh makmuraen. Lan wes teko nyang iane kabeh rosul-rosul iane kabeh kambi gowo bukti-bukti hang nyoto. Mulokno Gusti Alloh sepisan-pisan osing tahu dzolim nyang iane kabeh, tapekno iane kabeh hang dzolim nyang awake dewek.

## 30:10

Sakwise iku, akibat uwong-uwong hang ngelakoni kejahatan yoiku (adzab) hang luwih elek, kerono iane kabeh ngapusi nyang ayat-ayate Gusti Alloh lan iane kabeh sering ngelokno-ngelokno.

## 30:11

Gusti Alloh nyiptakaen (menungso) tekan kawitan, sakwise iku balekaken maning (nguripaen) maning; sakwise iku nang Iane riko dibalekno.

## 30:12

Lan nyang dinone onone kiamat, uwonguwong hang duso podo

## 30:13

Lan pisan-pisan osing ono hang nguweni syafaatkanggone iane kabeh teko berhala-berhala iane kabeh lan iane kabeh podo ngingkari nyang berhalane iane kabeh. [^663]

[^663]: Miturut sebagian ahlitafsir ayatiki diartikaen:“...sedenge yane kabih dadi kafir, yoiku disebabaken patung-patung,”

## 30:14

Lan nyang dinone onone kiamat, nyang dino iku iane kabeh (menungso) dadi kelompok-kelompok.

## 30:15

Anapun uwong-uwong hang iman lan ngamal sholeh, mulokno iane kabeh nyang jerone taman (surga) podo seneng-seneng.

## 30:16

Uwong-uwong hang kafir lan dustakaen ayat-ayat Isun (Al-Qur’an) ugi (dustakaen) nemoni dinone ono akherat, mulokno iane kabeh tetep ono nyang jerone sikso (neroko).

## 30:17

Mulokno mocoho tasbih nyang Gusti Alloh nyang waktu riko ono waktu sore lan waktu riko ono nyang waktu subuh.

## 30:18

Lan kanggo Iane kabeh puji nyang langit lan nyang bumi lan nyang dinone riko ono wektu sore lan nyang dinone riko ono wektu dhuhur. [^664]

[^664]: Karepe moco tasbih nyang jerone ayat 17 yoiku sembahyang. Ayat-ayat 17 lan 18 nerangaen masalah waktune sembahyang hang limo

## 30:19

Iane ngetokaen hang orep teko hang mati lan ngetokaen hang mati teko hang ore plan nguripaen bumi sakwise matine. Lan koyok ngono iku riko arep ditokaen (teko kubur).

## 30:20

Lan antarane tondo-tondo kekuasaane Yoiku Iane nyiptakaen riko teko lemah, sakwise iku ujuk-ujuk riko (dadi) menungso hang mundak akeh.

## 30:21

Lan antarane tondo-tondo kekuasaane Yoiku Iane nyiptakaen kanggo riko bojo-bojo teko jenis riko dewe, supoyo riko condong lan ngeroso ayem nyang iane lan didadekno nyang antarane riko roso welas lan asih. Satemene nyang kono-kono mau iku bener-bener ono tondo-tondo kanggo kaum hang gelem mikir.

## 30:22

Lan antarane tondo-tondo kekuasaane Yoiku nyiptakaen langit lan bumi lan bedo-bedone bahase riko lan werno kulit riko. Satemene nyang kono-kono mau iku bener-bener ono tondo-tondo kanggo uwong-uwong hang weruh.

## 30:23

Lan antarane tondo-tondo kekuasaane Yoiku turu riko nyang wektu bengi lan awan lan usaha riko ngoleti sebagian karuniane. Satemene nyang kono-kono mau iku bener-bener ono tondo-tondo kanggo kaum hang ngerungokaen.

## 30:24

Lan antarane tondo-tondo kekuasaane, Iane ngatonaen nyang riko kiat kanggo (nganakaen) keweden lan ngarep-ngarep. Lan Iane ngedunaen banyu udan teko lagit. terus nguripaen bumi nganggo banyu iku sakwise matine. Satemene nyang kono-kono mau iku bener-bener ono tondo-tondo kanggo kaum hang gelem gawe akale

## 30:25

Lan antarane tondo-tondo kekuasaane Yoiku dedeke langit lan bum ikambi irodahe. Terus umpomone iane nyelok nyang riko sepisan byaen nyelok teko bumi, sakkalan iku riko metu (teko kubur)

## 30:26

Lan weke Iane sopoaen hang ono nyang langit lan bumi. Kabeh mung Nyang Iane tunduk.

## 30:27

Lan Iane hang nyiptakaen (menungso) teko kawitan, terus balekaen (nguripaen) maning, lan nguripaken maning iku luwih gampang miturut Iane. Lan kanggo Ianesifat hang Maha Tinggi nyang langit lan nyang bumi; lan mung Iane Hang Maha Perkasa tur Maha wicaksono.

## 30:28

Lane gawe conto kanggo riko teko awak riko dewek. Opo onok antarane hamba-sahaya hang diduweni tangan tengen riko, konco kanggo riko nyang jerone (duweni) rezqi hang wes Isun wekaen nyang riko; mulokno riko podo karo iane kabeh nyang jerone (hak nganggo) rezki iku, riko wedi nyang iane kabeh koyok riko wedi nyang awak riko dewek? Koyok ngene iki Isun jelasaen ayat-ayat nyang kaum hang duweni akal

## 30:29

Tetapine uwong-uwong hang dzolim, milu nyang howo nafsune tanpo ilmu pengetahuan; mulokno sopo uwonge hang arep oleh hidayah hang wes disesataen Gusti Alloh? Lan osing ono kanggo iane kabeh sak uwong biyaen hang nulungi.

## 30:30

Mulokno adepno wajah riko kambi lurus nyang agama (Gusti Alloh); (tetepo nyang) fitra Gusti Alloh hang wes nyiptakaen menungso miturut fitrah iku. Osing ono berubahe fitrah Gusti Alloh iku. (Ngono iku) Agomo hang lurus; tetapine akeh-akehe menungso osing weruh. [^665]

[^665]: Fitrah Gusti Alloh karepe: ciptaane Gusti Alloh. Menungso didadekno Gusti Alloh duweni naluri nyang agomo yoiku agomo tauhid. Umpomo ono menungso osing duweni agomo, mongko osing lumrah. Yane kabeh osing duweni agomo tauhid iku cumok kerono lingkungan.

## 30:31

Kambi balik taubat nyang Iane lan taqwoho nyang Iane serto dekno sholat lan ojo riko kelebu golongane uwong-uwong hang nyekutoaken Gusti Alloh.

## 30:32

Yoiku uwong-uwong hang mecah belah agomo iane kabeh [^666] lan iane kabeh dadi piro-piro golongan. Saben-saben golongan ngeroso seneng kambi opo hang ono nyang golongane iane.

[^666]: Karepe: ninggalaen agomo tauhid milu nyang macem-maceme kepercayaan hang cocok kambi howo nafsune yane kabeh.

## 30:33

Lan umpomone menungso keneng sijine bahoyo, iane kabeh podo dungo nyang Pengerane kambi balek taubat nyang Iane, terus umpomone Pengeran ngerasakaen nyang iane kabeh barang setitik rahmat [^667] teko Iane, dadak sebagian teko iane kabeh nyekutoaken Pengerane.

[^667]: Hang dikarepaen kambi “rahmat” nyang keneyoiku ocol teko bahoyo iku.

## 30:34

Hinggo iane kabeh ngingkari kambi rahmat hang wes Isun weaken nyang iane kabeh. Mulokno seneng-senengo riko kabeh besok riko bakale weroh (akibate penggaweane riko).

## 30:35

Utowo wes tahu ta Isun nurunaen nyang iane kabeh keterangan, terus keterangan iku nuduhaken (benere) opo hang iane kabeh sering nyekutoaken kambi Pengeran.

## 30:36

Lan kadung riko rasakaen salah sijine rahmat nyang menungso, pasti iane kabeh podo seneng kambi rahmat iku. Lan kadung iane kabeh kenek belahi (bahoyo) kerono kesalahan hang wes dilakoni kambi tangane iane kabeh dewek, dadak iane kabeh iku putus asa.

## 30:37

Lan opo iane kabeh osing merhatekaen setemene Gusti Alloh ngeluasaen rezki kanggo sopo hang di karepaen lan Iane (maning) hang nyempitaen (rezki iku). Setemene hang gedigu iku bener-bener ono tondo-tondone (kekuasaane Gusti Alloh) kanggo kaum hang iman

## 30:38

Mulokno wehono hake dolor hang parek, gedigu (maning) nyang fakir miskin lan uwong-uwong hang ono dalan [^668]. Ngono iku hang paling apik kanggo uwong-uwong hang goleti ridhane Gusti Alloh; lan iane kabeh iku uwong-uwong hang untung.

[^668]: Delengen arti ibnu sabil nyang jerone not. 647.

## 30:39

Lan siji perkoro riba (leluwehan) hang riko wekaen mekne iane dadi tambah nyang hartane menungso, mulokno riba iku osing nambahi nyang sanding Gusti Alloh. Lan opo hang riko weaken hang rupo zakat hang riko karepaen kanggo gaduk nyang keridhaan Gusti Alloh. Mulokno (hang ngelakoni gedigu) yoiku uwong-uwong hang ngelipatgandaaken (pahalane).

## 30:40

Gusti Alloh hang dadekaen riko, terus nguweni rezki, terus mateni riko, terus nguripaen riko (maning). Opo ono nyang antarane perkoro hang riko sekutukaen kambi Gusti Alloh iku hang biso ngelakoni suwiji perkoro teko hang gedigu iku ? Moho Suci Iane lan Moho Dukur teko opo hang iane kabeh sekutokaen.

## 30:41

Wes katon kerusakan nyang darat lan laut kerono kelakuwane tangane menungso, mekne Gusti Alloh nyicipaen nyang iane kabeh sebagian teko (pungkasane) kelakuwane iane kabeh, mekne iane kabeh balek (nyang dalan hang bener).

## 30:42

Ngomongo: “Onokno plesiran nyang duwure bumi lan titenono kelinde pongkasane uwong-uwong bengen. Akeh-akehe iane kabeh iku yoiku uwong-uwong hang nyekutokaen (Gusti Alloh)”.

## 30:43

Mulokno, adepno wajah riko nyang agomo hang lurus (Islam) sedurunge ono suwiji dino teko Gusti Alloh hang osing biso ditolak (anane): ono dino iku iane kabeh podo pisah-pisah [^669].

[^669]: Yoiku sebagian yane kabeh ono nyang jerone surgo lan sebagian maning ono nyang jerone neroko.

## 30:44

Sopo uwonge hang kafir mongko iane dewek hang nanggung (pongkasane) kekafirane iku; lan sopo uwonge hang ngamal saleh mongko kanggo iane kabeh dewek hang nyiapaen (panggonan hang enak)

## 30:45

Mekne Gusti Alloh nguweni ganjaran nyang uwong-uwong hang iman lan ngamal saleh teko karuniane. Setemene Iane osing seneng nyang uwong-uwong hang ingkar.

## 30:46

Lan antarane tondo-tondo kekuasaane yoiku setemene Iane ngirimaen angin kang kanggo gowo berita seneng [^670] lan kanggo nyicipaen nyang riko sebagian rahmate lan makne kapal biso layar kambi perintahe Iane [^671] lan (maning) makne riko biso goletikaruniane Iane; mugo-mugo riko biso syukur.

[^670]: “Kang gowo berita seneng” karepe : awan hang kandel hang disebol angina terus nurunaen udan. Keronone biso dirasakaen rahmat Gusti Alloh kambi merujuke wiji-wiji hang wes disemaikaen lan ijone tanduran-tanduran tor nguwohe tanduran-tanduran lan lian-liane.

[^671]: Yoiku : kambi izine Gusti Alloh lan kambi kekarepane Yane.

## 30:47

Lan setemene isun wes ngutus sedurunge riko piro-piro rosul nyang kaume, iane kabeh teko nyang rosule kambi gowo keterangan-keterangan (hang cukup), terus Isun ngedekaen balesan nyang uwong-uwong hang duso [^672]. Lan Isun mesti duweni kewajiban nolong nyang uwong-uwong hang iman.

[^672]: Kambi tekone rosul-rosul hang cokop gowo keterangan-keterangan nyang kaume iku, mulokno sebagian yane kabeh percoyo lan sebagian hang maning gubabaen sampek ono hang ngelarakaen yane. Mulokno nyang uwong hang duso koyok iku Gusti Alloh nyikso yane kabeh.

## 30:48

Gusti Alloh, Iane hang ngerem angine, terus angen iku ngobah-ngobahaen awan lan Gusti Alloh bentangaen nyang langet nyocoki hang dikarepaen, lan dadekaen awan iku gumpalan hang akeh; terus riko deleng udan metu teko celah-celahe, mulokno kadung udan iku mudun terus keneng hambah-hambahe hang dikarepaen dadak iane kabeh dadi seneng.

## 30:49

Lan setemene sedurunge udan didunaen nyang iane kabeh, iane kabeh bener-bener wes putu asa.

## 30:50

Mulokno perhatekaen bekas-bekas rahmate Gusti Alloh, kepundi Gusti Alloh nguripaen bumi hang mati. Setemene (Pengeran hang Kuoso koyok) gedigu bener-bener (kuoso) nguripaen uwong-uwong hang wes mati. Lan Iane Moho Kuoso nyang kabeh perkoro.

## 30:51

Lan temen, kadung isun ngirimaen angina (nyang wit-witan) terus iane kabeh deleng (wit-witan iku) dadi kuning (kereng), bener-bener tetep iane kabeh sakwise iku dadi uwong-uwong hang ingkar.

## 30:52

Mulokno setemene riko osing sanggup dadekaen uwong-uwong hang mati iku biso ngerungokaen, lan dadekaen uwong-uwong hang kopoken biso ngerungokaen ajakan, kadung iane kabeh iku mungkur memburi [^673].

[^673]: Wong-wong kafir iku dipodokaen Pengeran kambi Wong-wong mati hang osing mungkin maning ngerungokaen pelajaran-pelajaran. Terus maning dipodokaen Wong-wong kafir iku kambi Wong-wong hang kopoken hang osing biso ngerungokaen celok-celoke uwong pisan baen kadung yane kabeh sedeng mungkuri Isun.

## 30:53

Lan riko pisan-pisan osing arep biso nguweni pituduh nyang uwong-uwong hang picek (moto atine) teko kesesatane. Lan riko osing biso aweh ngerungu (nyang pituduhe Pengeran) tapekno biso nyang uwong-uwong hang iman kambi ayat-ayat Isun, iane kabeh iku uwong-uwong hang pasrah (nyang Isun).

## 30:54

Gusti Alloh, Iane hang nyiptakaen riko teko apes, terus Iane dadekaen (riko) sakwise apes iku dadi kuat, terus Iane dadekaen (riko) sakwise kuat apes (maning) lan uwanen. Iane dadekaen opo hang dikarepaen lan Iane Hang Moho Ngaweruhi tur Moho Kuoso.

## 30:55

Lan nyang dinone kedadeane kiamat, podo sumpah uwong-uwong hang duso; “Iane kabeh osing meneng (nyang jerone kubur) tapekno cumo sedelok “’ podo karo gedigu iku iane kabeh mesti dipalingaen (teko kebeneran [^674].

[^674]: Karepe: koyok kelendi yane kabeh gubab nyang jerone omongane yane kabeh iki, podo karo gedigu iku yane kabeh mesti gubab nyang dunyo.

## 30:56

Lan ngomong uwong-uwong hang wes diweni ilmu lan iman (nyang uwong-uwong hang kafir): “setemene riko wes meneng (nyang jerone kubur) miturut ketetepane Gusti Alloh, tumeko nyang dinane ditangekaen saking kubur; mulokno iki dinone ditangekaen saking kubur iku tapekno riko mesti osing yakin (nyang iku).

## 30:57

Mulokno nyang dino iku osing manfaat (maning) kanggo uwong-uwong hang dzolim jalukane alasane iane kabeh, lan osing pisan iane kabeh diweni kesempatan taubat maning.

## 30:58

Lan setemene wes Isun gawe nyang jerone Al-Qur’an iki kabeh macem contoh kanggo menungso. Lan setemene kadung riko gowo nyang iane kabeh sewiji ayat, pasti uwong-uwong kafir iku arep ngomong: “Riko osing lio cumo uwong-uwong hang gawe kegubaban baen”.

## 30:59

Gediku Gusti Alloh ngunci mati atine uwong-uwong hang osing gelem ngerteni

## 30:60

Mulokno sabaro riko, setemene janjine Gusti Alloh yoiku bener lan ojo pisan-paisan uwong-uwong hang osing yakin (nyang benere ayat-ayate Gusti Alloh) iku nguatiraen riko.

## 31:1

Alif Laam Miim

## 31:2

Iki ayat-ayat Al-Qur’an hang ngandung hikmah

## 31:3

Dadi petunjuk lan rahmat kanggo wong-wong hang ngelakoni keapikan.

## 31:4

(Yoiku) wong-wong hang ngedekaen sholat, bayar zakat, lan iane kabeh yaqin nyang anane negeri akherat.

## 31:5

Iane kabeh iku wong-wong hang tetep oleh hidayah teko Pengerane lan iane kabeh iku wong-wong hang ontong.

## 31:6

Lan antarane menungso (ono) wong hang gunakaen omongan hang osing ono gunane kanggo nyesataen (menungso) teko dalane Gusti Alloh osing nganggo ilmu lan dadekaen dalane Gusti Alloh iku elok-elokan. Iane kabeh iku arep oleh azab hang nginoaken.

## 31:7

Lan kadung di wacakaen nyang iane [^675] ayat-ayat Isun, iane melengos ambi ladake koyok-koyok iane dorong ngerungokaen, koyokkoyok ono sumpele kuping lorone; mulokno iane wenono berita seneng ambi sikso hang ngelarakaen.

[^675]: Hang dikarepaen ambi “nyang yane” yoiku nyang uwong hang gunakaen omongan-omonganhang osing maedahi kanggo nyesataen menungso.

## 31:8

Setemene wong-wong hang imanlan ngelakoni amal-amal sholeh, kanggo iane surgo-surgo hang hang kebek kenikmatan.

## 31:9

Langgeng iane kabeh nyang jerone; kanggo janjine Gusti Alloh hang bener. Lan Iane Hang Moho Perkasatur Moho Wicaksono.

## 31:10

Iane dadekaen langit osing nganggo soko hang riko deleng lan Iane deleh gunung-gunung (nyang duwur) bumi supoyo bui iki osing ngobah-ngobahaen riko lan ngembang biakno macem-macem jenise kewan. Lan Isun donaen banyu udan teko langit, terun isun merujukaen wit-witan hang apik

## 31:11

Iki ciptaane Gusti Alloh, mulokno katonaen teko riko nyang Isun opo hang wes diciptakaen ambi sembahan-sembahan (riko) sakliane Gusti Alloh. Setemene wong-wong hang dzolim iku ono nyang kesesatan hang nyoto

## 31:12

Lan setemene wes Isun weni hikmah nyang Luqman, yoiku: “Syukuro nyang Gusti Alloh. Lan sopo uwonge hang syukur (nyang Gusti Alloh), mulokno setemene iane nyukuri nyang awake dewe; lan sopo uwonge hang osing syukur ; mulokno setemene Gusti Alloh Moho Sugih tur Moho Terpuji”.

## 31:13

Lan (ilingo) nalikone Luqman ngomong nyang anake, nyang wayahe iane aweh pelajaran nyang anake: “He nak isun, ojo sampek riko nyekutokaen nyang Gusti Alloh, setemene nyekutokaen (Gusti Alloh) yoiku bener-bener kezaliman hang gede.”

## 31:14

Lan Isun perintahaen nyang menungso (ngelakoni keapikan) nyang uwong loro emak-apake; emake wes ngandung iane pas awake lemes hang tambah payahe, lan nyapeh iane nyang jerone wayah rong tahun [^676]. Syukuro nyang Isun lan nyang uwong loro emak apak riko, mung nyang Isun baline riko.

[^676]: Karepe : sak lambat-lambate wayahe nyapeh yoiku sakwise lare umur rong tahun.

## 31:15

Lan kadung loro-lorone mekso nyang riko kanggo nyekutoaken nyang Isun suwiji perkoro Hang osing ono ilmune masalah iku, mulokno ojo riko milu loro-lorone, lan serawungono loro-lorone nyang donyo kelawan apik lan miluo dalane uwong hang balek nyang Isun, terus mung nyang Isun balike riko, mulokno isun weni kabar nyang riko opo hang wes riko kerjakaen.

## 31:16

(Luqman ngomong): “he anak isun, setemene kadung ono (suwiji kelakuan) sak abote wiji sawi lan ono nyang jerone watu utowo langit utowo nyang jerone bumi, pasti Gusti Alloh arep nekaaken (bales). Setemene Gusti Alloh Moho Alus [^677] tur Moho Ngaweruhi.

[^677]: Hang dikarepaen ambi “Gusti Alloh Moho Alus” yoiku Ilmu Gusti Allohiku ngeliputi kabeh perkoro kelendi baen cilice.

## 31:17

He anak isun, dekno sholat lan kongkonen (menungso) ngelakoni hang apik lancegahen (iane kabeh) teko penggawean hang mungkar lan sabaro nyang opo baen hang ngeneki riko. Setemene hang gedigu iku masuk nyang perkoro hang diwajibaen (ambi Gusti Alloh)

## 31:18

Lan ojo riko malingaen rahi riko teko menungso (kerono ladak) lan ojo riko melaku nyang duwure bum iambi ladak. Setemene Gusti Alloh osing seneng nyang wong-wong hang ladak tur bangga nyang awake dewek.

## 31:19

Lan sedengno kadung riko melaku [^678] lan lirihno suara riko. Setemene sak olo-olone suoro yoiku suorone keledai.

[^678]: Karepe : kadung riko melaku, ojo cepet-cepet lan ojo maning kesuwen banget.

## 31:20

Osing ta riko titeni setemene Gusti Alloh wes nundukaen kanggo (kepentingan) riko opo hang ono nyang langit lan opo hang ono nyang bumi lan nyampurnakaen kanggo riko nikmate lahir lan batin. Lan antarane menungso ono hang bantah masalah (keesaan) Gusti Alloh osing nganggo ilmu pengetahuan utowo pituduh lan osing nganggo Kitab hang nguweni padang.

## 31:21

Lan kadung diomongaen nyang iane kabeh: “Miluho nyang opo hang diturunaen ambi Gusti Alloh”, Iane kabeh jawab: “(Osing), tapekno isun kabeh (mung) milu opo hang isun kabeh temui apak-apak isun kabeh podo ngelakoni”, Lan opotoh iane kabeh (arep milu-milu apak-apake iane kabeh) senajan syaitan iku nyeru nyang iane kabeh nyang jeroni siksone geni hang mulat-mulat.

## 31:22

Lan sopo uwonge hang masrahaken awake nyang Gusti Alloh, sedeng iane uwong hang ngelakoni keapikan, mulokno setemene iane wes gandolan nyang tali hang kuat. Lan mung nyang Gusti Alloh pongkasane kabeh urusan.

## 31:23

Lan sopo uwonge hang kafir mulokno kafire iku ojok sampek nyusahaken riko. Mung nyang Isun iane kabeh bali, terus Isun kabaraen nyang iane kabeh opo hang wes iane kabeh lakoni. Setemene Gusti Alloh Moho Ngaweruhi kabeh isine ati.

## 31:24

Isun jaraen iane kabeh seneng-seneng sedelok, terus Isun pekso iane kabeh (melebu) nyang sikso hang kereng.

## 31:25

Lan setemene kadung riko tekokno nyang iane kabeh: “Sopo hang dadekaen langit lan bumi”, Pasti iane kabeh bakal jawab : “Gusti Alloh”. Omongono: “ Kabeh puji duwene Gusti Alloh“; tapekno akeh-akehe iane kabeh osing ngerti

## 31:26

Kaduwene Gusti Alloh opo hang ono nyang langit lan nyang bumi. Setemene Gusti Alloh hang Moho Sugih lan Moho Dipuji.

## 31:27

Lan umpomo wet-wetan nyang bumi dadi potlote lan segoro (dadi mangsine), ditambahi (maning) iane pitung segoro sakwise (garinge), pasti osing entek-entek (dienggo nolis) kalimat Gusti Alloh [^679]. Setemene Gusti Alloh Moho Kuat ugo Moho Wicaksono.

[^679]: Hang dikarepaen ambi “Kalimat Gusti Alloh” yoiku Kalame.

## 31:28

Osengta Gusti Alloh nyiptakaen lan nangekaen riko (teko jeroning kubur) iku kejobo mung koyok (nyiptakaen lan bangkitaen) siji jiwo tok [^680]. Setemene Gusti Alloh Moho Ngerungu ugo Moho Ngaweruhi.

[^680]: Karepe : nyiptakaen menungso lan bangkitaen yane kabeh maning nyang dino kiamat yoiku gampang banget mungguhe Gusti Alloh.

## 31:29

Osengta riko perhatekaen, setemene Gusti Alloh ngelebokaen bengi nyang raino lan ngelebokaen raino nyang bengi lan iane tundukaen sengenge lan bulan saben-saben suwiji melaku nyang sampek nyang wektu hang wes ditentukaen lan setemene Gusti Alloh Moho Ngaweruhi opo hang riko lakoni.

## 31:30

Gedigu iku, kerono setemene Gusti Alloh, Iane hang duweni hak lan setemene opo baen hang iane kabeh ajak nyang sakliane Gusti Alloh iku hang batil lan setemene Gusti Alloh Iane Hang Moho Duwur ugo Moho Agung.

## 31:31

Osengta riko perhateaken satemene kapal iku menyang nong segoro ambi ni’mat Gusti Alloh, supoyo dikatonaken-Ne nyang riko separoh teko tondo-tondo (Kekuasaan)-Ne. Satemene podo hang gedigu iku bener-bener ono tondo-tondo gawe kabeh uwong hang nemen sabar mane akeh syukure.

## 31:32

Lan kadung wong-wong iku dilabur ombak hang gedi koyo gunung,iane kabeh iku podo dungo nyang Gusti Alloh ambi murnikno ketaatan nyang Iane mulokno pas Gusti Alloh nyelametaen iane kabeh sampek nyang darat, terus separoh wong-wong iku tetep nyang dalan hang lurus [^681] . Lan oseng ono hang nolak ayat-ayat Isun sakliane wong-wong hang oseng setia maning gubab.

[^681]: Hang dikarepaen ambi "dalan hang lurus" iku : ngakoni ke-esaane Gusti Alloh.

## 31:33

He menungso,taqwao tah nyang Pengeran riko lan wedenono suwiji dino hang ( nyang dino iku ) apak oseng biso nulong anake lan anak oseng biso (pisan) nulong apake masio sitik. Setemene janji Gusti Alloh iku bener, mulokno ojo pisan-pisan panguripan dunyo muloroso nyang riko lan ojo (maning) gubabe (syaitan) muloroso nyang riko pas (taat) nyang Gusti Alloh.

## 31:34

Setemene Gusti Alloh, mung nyang sisine pangeweruh masalah kiamat; lan Iane hang ngedunaen udan lan weruh opo hang ono nyang Rahim. Lan osing ono siji uwong hang weruh (ambi pasti) opo hang digawe Iane kesok [^682] . Lan osing ono siji uwong hang biso weruh nyang bumi endi iane mati. Setemene Gusti Alloh Moho Ngaweruhi ugo Moho Waspodo.

[^682]: Karepe : menungso iku osing biso weruh ambi pasti opo hang bakal digawe kesok utowo hang bakal dihasilaen, tapekno yane kabeh diwajibaen usaha.

## 32:1

Alif Laam Miim

## 32:2

Mudune Al-Qur’an hang osing ono ragu-ragune nyang jerone, (yoiku) teko Pengeran hang Mengerani uwong sak jagad.

## 32:3

Tapekno apuwo iane kabeh (uwong kafir) ngomong: “Iane Muhammad gae-gae gubab”. Saktemene Al-Qur’an iku perkoro hang bener teko Pengeran riko, supoyo riko nguweni peringatan nyang kaum hang dorong teko nyang iane kaben uwong hang nguweni peringatan sakdurunge riko; mugo-mugo iane kabeh oleh pituduh

## 32:4

Gusti Alloh hang dadekaen langit lan bumi lan opo hang ono nyang karo-karone, nyang jerone enem dino, terus Iane Kuoso nyang duwure Arsy. Osing ono kanggo riko saklione teko Iane siji uwong hang nulungi pisan baen la nosing (pisan) siji uwong hang nguweni syafa’at. Mulokno opo riko osing merhatekaen?

## 32:5

Iane ngatur urusan teko langit nyang bumi, terus (urusan) iku munggah nyang Iane nyang jerone sedino hang ukurane (suwene) yoiku sewu tahun miturut itungan-itungan riko. [^683]

[^683]: Karepe: “urusan iku munggah nyang Iane” yoiku : kabare hang digowo ambi malaikat. Ayat iki suwijining contoh kanggo Gede lan Agunge Gusti Alloh.

## 32:6

Hang gedigu iku yoiku Pengeran Hang Weruh nyang perkoro ghaib lan hang nyoto, Hang Moho Kuat ugo Moho Asih.

## 32:7

Hang gawe kabeh perkoro hang Iane dadekaen apik-apik lan hang ngawiti kedadeane menungso teko lemah.

## 32:8

Terus Iane dadekaen keturunane teko saripatine banyu hang ino (mani)

## 32:9

Terus Iane nyempurnaaken lan niup nyang jero (awake) roh (ciptaane) lan Iane dadekaen kanggo riko pengrungu, pengaweruh, lan ati; (tapekno) riko sitik banget syukure.

## 32:10

Lan iane kabeh podo ngomong:”opo kadung isun kabeh wes ilang (ancur) nyang jero lemah, isun kabeh bakal ono nyang kedadean hang anyar [^684] . Sakjane iane kabeh podo ingkar bakal nemoni Pengerane.

[^684]: Karepe: diuripaen maning kanggo nerimo balesan Pengeran nyang dino kiamat.

## 32:11

Omongono: “Malaikat juru pati hang dipasrahi kanggo (jabut nyowo) riko bakal mateni riko; terus mung nyang Pengeran riko bakal dibalekaen.

## 32:12

Lan (banget ngerine), kadung sekirone riko deleng pas uwong- uwong hang duso iku nundukaen endase nyang ngarepe Pengerane, (iane kabeh ngomong): “Duh Pengeran isun kabeh, isun kabeh wes deleng lan ngerungu, mulokno balekaen isun kabeh (nyang dunyo), isun kabeh bakal ngelakoni amal soleh, saktemene isun kabeh yoiku uwong- uwong hang yakin”.

## 32:13

Lan kadung Isun karepaen pasti Isun bakal weni nyang siji-sijine jiwo pituduh (kanggo iane), tapekno wes tetep omongan (ketetepan) teko nyang isun: “Saktemene bakal Isun kebeki neroko Jahannam iku ambi jin lan menungso sekabehane.

## 32:14

Mulokno cicipono ambi riko (sikso iki) disebabaen riko lali bakal ketemu ambi dino riki iki (dino kiamat); saktemene Isun wes ngelalekaen riko (pisan) lan cicipono sikso hang langgeng, disebabaken opo hang mesti riko dilakoni”.

## 32:15

Saktemene uwong- uwong hang iman ambi ayat-ayat Isun, yoiku uwong- uwong hang kadung diilingaen ambi ayat-ayat (Isun), iane kabeh jungkel sujud [^685] lan moco tasbih ugo muji Pengerane iane kabeh, sedeng iane kabeh osing podo ladak.

[^685]: Karep: iane kabeh sujud nurut nyang Gusti Alloh ugo khusyu'. disunnahaken sujud tilawah kadung moco utowo kerungu ayat-ayat sajdah hang koyok iki.

## 32:16

Lambung iane kabeh adoh teko panggonanturune [^686], sedeng iane kabeh dungo nyang pengerane ambi roso wedi lan ngarep-ngarep lan iane kabeh nafkahaken sebagiane rezki hang Isun weni nyang iane kabeh

[^686]: Karepe: iane kabeh osing turu nyang wayah biasane uwong turu, kanggo ngelakoni sembahyang bengi.

## 32:17

Sijining uwong osing weruh opo hang disimpen kanggo iane kabeh yoiku (macem-maceme ni’mat) hang nyedepaen moto kanggo bales nyang opo hang wes iane kabeh lakoni.

## 32:18

Mulokno opo yo uwong iman iku podo karo uwong hang fasik (kafir)? Iane kabeh osing podo.

## 32:19

Anapun uwong- uwong hang imanlan ngelakoni amal-amal soleh, mulokno kanggo iane kabeh surgo-surgo panggonan netep, kanggo ganjaran nyang opo hang wes iane kabeh lakoni.

## 32:20

Lan anapun uwong- uwong hang fasik (kafir), mulokno paggonan iane kabeh yoiku neroko. Saben-saben iane kabeh arep metu teko nyang neroko, iane kabeh dibalekaen (maning) nyang jerone lan diomongaen nyang iane kabeh: “Cicipono sikso neroko hang bengen riko gubabaen”.

## 32:21

Lan saktemene Isun nyicipaen nyang iane kabeh sebagian sikso hang parek (nyang donyo) sakdurunge sikso hang luwih gede (nyang akhirat); mugo-mugo iane kabeh balek (nyang dalan hang bener).

## 32:22

Lan sopo hang luwih zalim ketimbang wong hang wes diilingaen ambi ayat-ayat Pengerane, terus iane mengo teko ayat-ayat iku? Saktemene Isun bakal nguweni wales nyang uwong- uwong hang duso.

## 32:23

Lan saktemene wes Isun weni nyang Musa Al-Kitab (Taurot), mulokno ojo riko (Muhammad) mang-mang nerimo (Al-Qur’an iku) lan Isun dadekaen Al-Kitab (Taurot) iku pituduh kanggo Bani Isroil [^687].

[^687]: Karepe: koyokdene wes diwenekaen nyang Musa, Taurot, gedigu pisan diwenekaen nyang Muhammad SAW.
    Al-Qur’an. Lan koyok dene Taurot didadekaen pituduh kanggo Bani Isroil, mulokno didadekaen Al-Qur’an pituduh kanggo umat riko.

## 32:24

Lan Isun dadekaen antarane iane kabeh pemimpin-pemimpin hang nguweni pituduh ambi perintah Isun kadung iane kabeh sabar [^688] . Lan yoiku iane kabeh yakin nyang ayat-ayat Isun kabeh.

[^688]: Hang dikarepaen ambi “sabar” yoiku sabar nyang jeroni ngedekaen perkoro hang bener

## 32:25

Saktemene pengeran riko Iane hang nguweni keputusan nyang antarane iane kabeh nyang dino kiamat masalah opo hang mesti iane kabeh selisihno nyang Iane.

## 32:26

Lan opotoh osing dadi pituduh kanggo iane kabeh, pirang-pirang umat sakdurungw iane kabeh hang wes isun ancuraen sedeng iane kabeh dewek melaku nyang panggonan-panggonane netep iane kabeh iku. Saktemene nyang gedigu iku ono tondotondo (kekuasaane Pengeran). Mulokno opotoh iane kabeh osingngerungokaen (merhatekaen)?

## 32:27

Lan opotoh iane kabeh osing merhatekaen, saktemene Isun ngatur (awan hang ngandung) banyu nyang bumi hang tandus, terus isun merojokaen ambi banyu udan iku wit-witan hang teko iane iku (biso) mangan kewan–kewan rawatane iane kabeh lan iane kabeh dewek. Mulokno opo iane kabeh osing merhatekaen?

## 32:28

Lan iane kabeh podo takon: “Kapan menange iku (teko) kadung riko memang uwong-uwong hang bener?”

## 32:29

Omongono: “Nyang dinone menang [^689] iku osing ono gunane kanggo uwong-uwong kafir imaneianekabehlanosing(pisan)iane kabeh diweni kuat.”

[^689]: Dinone menang yoiku Dino Kiamat utowo menang nyang jerone perang Badar, utowo takluke negeri Mekkah

## 32:30

Mulokno melengoso riko teko iane kabeh lan entenono, saktemene iane kabeh (pisan) ngentene [^690]

[^690]: Nabi Muhammad SAW. bareng-bareng uwong- uwong hang iman dikongkon ngenteni menange nyang uwong kafir lan ancure iane kabeh.

## 33:1

He nabi, takwaho nyang Gusti Alloh lan ojo riko nuruti (karepe) uwong-uwong kafir lan uwong-uwong munafik. Saktemene Gusti Alloh yoiku Maha Ngaweruhi ugo Maha Wicaksono.

## 33:2

Lan miluho opo hang diwahyuaken Pengeran nyang riko. Saktemene Gusti Alloh yoiku Maha Ngaweruhi opo hang riko lakoni.

## 33:3

Lan takwaho nyang Gusti Alloh lan cukup Gusti Alloh hang dipasrahi.

## 33:4

Gusti Alloh pisan-pisan osing dadekaen nyang sijine uwong rong macem ati nyang jerone ronggahe; lan Iane osing dadekaen bojo-bojo riko hang riko zhihar [^691] iku hang dadi emak riko, lan iane osing dadekaen anak-anak angkat riko hang dadi anak kandung riko (dewek). Hang gedigu iku mung omongan riko nyang cangkeme riko baen, lan Gusti Alloh ngomong hang sebenere lan Iane nuduhaken dalan (hang bener).

[^691]: Zhihar yoiku omongane bojo lanang nyang bojo wadon: “ Punggung riko haram kanggo isun koyok punggunge ibu isun” utowo omongan lio hang podo karepe. Yoiku dadi adat kebiasaane uwong-uwong arab jahiliyah setemene kadung iane ngomong hang gedigu nyang bojone mulokno bojone iku haram kanggo iane sak lawas-lawase iku dibusek lan bojo-bojone iku balek halal kanggo iane ambi bayar kaffarat (denda).

## 33:5

Celoken iane kabeh (anak-anak angkat iku) ambi (nganggo) asmone apak-apake iane kabeh; iki hang luwih adil nyang sisine Gusti Alloh, lan kadung riko osing weruh apak-apake iane kabeh, mulokno (celuken iane kabeh hang dadi) dulur-dulur riko seagomo lan maula-maula riko [^692]. Lan osing ono duso kanggo riko nyang opo hang riko khilaf nyang iane, tapekno (hang ono dusone) opo hang disengojo ati riko. Lan yoiku Gusti Alloh hang Maha Welas.

[^692]: Maula-maula yoiku sijine uwong budak hang wes dimerdekaaken utowo sijine uwong hang wes didadekaen anak angkat, koyok Salim anak angkat Huzaifah, dicelok maula Huzaifah.

## 33:6

Nabi iku (kudune) luwih utomo nyang uwong-uwong mu’min ketimbang awak dewene iane kabeh [^693] lan bojo-bojone yoiku emak-emake iane kabeh. Lan uwong-uwong hang duweni hubungan getih siji ambi hang lio luwih hak (waris mewaris) nyang jerone Kitab Gusti Alloh ketimbang uwong-uwong mu’min lan uwong-uwong Muhajirin, kejobo kadung riko gelem ngelakoni keapikan [^694] nyang dulur-dulur riko (seagomo). Yoiku hang gedigu iku wes ditulis nyang jerone Kitab (Gusti Alloh).

[^693]: Karepe: uwong-uwong mu’min iku cinta nyang Nabi iane kabeh ngeluweni ketimbang awak dewene nyang kabeh urusan.

[^694]: Hang dikarepaen ngelakoni apik nyang kene yoiku wasiat hang osing lebih teko sepertiga bondo tinggalan.

## 33:7

Lan (ilingo) pas Isun juwut janji teko nabi-nabi lan teko riko (dewek), teko Nuh, Ibrohim, Musa lan Isa putera Maryam lan Isun wes juwut teko iane kabeh janji hang teguh [^695].

[^695]: “Janji hang teguh” yoiku kesanggupan nyampekaen agomo nyang umate dewek-dewek.

## 33:8

Supoyo Iane nakokaen nyang uwong-uwong hang bener masalah benere iane kabeh [^696] lan Iane nyediakaen nyang uwong-uwong kafir sikso hang ngelarakaen.

[^696]: Nyang dino kiamat Gusti Alloh bakal nakokaen nyang rosul-rosul sampek nyang endi usahane iane kabeh nyampekaen ajaran-ajarane Gusti Alloh nyang umate lan sampek nyang endi umate ngelakoni ajarane Gusti Alloh iku.

## 33:9

He uwong-uwong hang iman, ilingo nyang ni’mate Gusti Alloh (hang wes dikaruniaken) nyang riko pas teko nyang riko tentara-tentara, terus isun kirimno nyang iane kabehangin topan lan tentara hang osing biso riko deleng. [^697] Lan yoiku Gusti Alloh Maha ngaweruhi bakal opo hang riko lakoni.

[^697]: Ayat iki nerangaen cerito Ahzab yoiku golongan-golongan hang diancuraen nyang perang Khondaq kerono nentang Gusti Alloh lan Rosule. Hang dikarepaen ambi tentara hang osing biso riko deleng yoiku poro malaikat hang sengojo ditekaaken Pengeran kanggo ngancuraen musuh-musuh Gusti Alloh iku.

## 33:10

(Yoiku) pas iane kabeh teko nyang riko teko dukur lan ngisor riko lan pas osing tetep pisan peningale (riko) lan ati riko munggah nyesek sampek nyang gorokan [^698] lan riko nyongko nyang Gusti Alloh ambi macem-macem penyono.

[^698]: Karepe: gambaraen kelendi hebate rasane wedi lan rasane gentar nyang wayah iku.

## 33:11

Nyang kono-kono panggonan uwong-uwong mu’min diuji lan di goncangaen (atine) ambi gocangan hang banget.

## 33:12

Lan (ilingo) pas uwong-uwong munafik lan uwong-uwong hang penyakiten atine ngomong: “ Gusti Alloh lan Rosule osing janjiaken nyang isun kabeh kejobo gubab”.

## 33:13

Lan (ilingo) pas sijigolongan nyang antarane iane kabeh ngomong:”He penduduk Yatsrib (Madinah) osing ono panggonan kanggo riko, mulokno muleho riko “. Lan sebagian teko iane kabeh jalok izin nyang Nabi (kanggo muleh) ambi ngomong:”Saktemene omah-omah isun kabeh kebukak (osing ono hang jogo) “. Lan omah-omah iku pisan-pisan osing kebukak, iane kabeh osing lio arep melayu.

## 33:14

Kadung (Yatsrib) diserang teko kabeh penjuru, terus dijalok nyang iane kabeh supoyo murtad [^699], pasti iane kabeh ngelakoni; lan iane kabeh osing bakal nunda kanggo murtad iku kejobo nyang jerone wayah hang singkat

[^699]: Hang dikarepaen ambi ngelakoni fitnah yoiku: murtad utowo merangi nyang uwong-uwong Islam.

## 33:15

Lan saktemene iane kabeh sak durunge iku wes janji nyang Gusti Alloh:”Iane kabeh osing bakal mungkur nyang buri (mundur)”. Lan yoiku janji nyang Gusti Alloh bakal dijaluki tanggung jawabe .

## 33:16

Omongono: “Melayu pisan-pisan osing ono gunane nyang riko, kadung riko kabur teko mati utowo paten pinaten lan kadung (riko selamet teko mati) riko osing pisan bakal ngerasakaen kesenengan kejobo sediluk baen”.

## 33:17

Omongono: “Sopo uwonge hang biso ngerekso riko teko (takdir) Gusti Alloh kadung Iane duwe karep bencono nyang riko utowo karep paring rahmat kanggo awak riko?” lan uwong-uwong munafik iku osing oleh kanggo iane kabeh hang ngelindungi lan nolong sak liane Gusti Alloh.

## 33:18

Saktemene Gusti Alloh ngaweruhi uwong-uwong hang ngalang-ngalangi nyang antarane riko lan uwong-uwong hang ngomong nyang dulur-dulure: “Ayo merene nyang isun kabeh”. Lan iane kabeh osing nekani perang kejobo sediluk.

## 33:19

Iane kabeh pelit nyang riko, kadung teko kinaweden (bahoyo), riko deleng iane kabeh iku deleng nyang riko ambi moto hang kuwalek koyok uwong hang semaput kerono arep mati, lan kadung wedine ilang, iane kabeh ngenyek riko ambi lidah hang tajem, sedeng iane kabeh bahil kanggo ngelakoni keapikan. Iane kabeh iku osing iman, mulokno Gusti Alloh busek (ganjaran) amale. Lan hang gedigu iku yoiku gampang mungguhe Gusti Alloh.

## 33:20

Iane kabeh ngiro (saktemene) golongan-golongan hang sekutonan iku durung ngaleh; lan kadung golongan-golongan hang sekutonan iku teko maning pasti iane kabeh pengen nyang dusun-dusun bareng-bareng uwong Arab Badwi, ambi takon-takon masalah kabar-kabare riko. Lan sekirone iane kabeh bareng riko, iane kabeh osing arep perang, kejobo sedilut baen.

## 33:21

Saktemene wes ono nyang (awake) Rosulullah iku suri tauladan hang apik kanggo riko (yoiku) kanggo uwong hang ngarepaen (rahmat) Gusti Alloh lan (tekone) dino kiamat lan iane akeh nyebut Gusti Alloh.

## 33:22

Lan pas uwong-uwong mu’min deleng golongan-golongan hang sekutonan iku, iane kabeh ngomong: “Iki ta hang dijanjekaen Gusti Alloh lan Rosule [^700] nyang isun kabeh”. Lan benar Gusti Alloh lanrosule. Lan hang gedigu iku osing nambah nyang iane kabeh kejobo iman lan tunduk.

[^700]: Hang dijanjekaen Gusti Alloh lan rosule yoiku menang sak wise susah.

## 33:23

Nyang antarane uwong-uwong mu’min iku ono uwong-uwong hang manggon opo hang wes iane kabeh janjikaen nyang Gusti Alloh: mulokno nyang antarane iane kabeh ono hang mati. Lan antarane iane kabeh ono (pisan) hang ngenteni-ngenteni [^701] lan iane kabeh sitik baen osing ngerubah (janjine).

[^701]: Karepe ngenteni opo hang wes Gusti Alloh janjikaen nyang iane.

## 33:24

Supoyo Gusti Alloh nguweni balesan nyang uwong-uwong hang bener iku kerono kebenerane, lan nyikso uwong munafik kadung dikarepaen Iane, utowo nerimo toubate iane kabeh. Saktemene Gusti Alloh yoiku Maha Ngampuni ugo Maha Asih.

## 33:25

Lan Gusti Alloh nolak uwong-uwong hang kafir iku hang keadaane iane kabeh banget mangkele, (maning) iane kabeh osing oleh bati opo baen. Lan Gusti Alloh ngindaraen uwong-uwong teko perangan. [^702] Lan yoiku Gusti Alloh Maha Kuat ugo Maha Perkoso.

[^702]: Karepe uwong mu’min osing usah perangan, kerono Gusti Alloh wes nolak iane kabehy ambi ngirimaen angin lan malaikat.

## 33:26

Lan iane ngedunaen uwong-uwong Ahli Kitab (Bani Quraizhah) hang nulungi glongan-golongan hang sekutonan teko benteng-bentenge iane kabeh, lan iane ngelebokaenroso wedi nyang jerone atine iane kabeh. Sebagiane iane kabeh riko pateni lan sebagian hang lione riko kunjoro. [^703]

[^703]: Sakwise golongan-golongan hang sekutonan iku kocar kacir, mulokno Gusti Alloh ngongkon Nabi kanggo ngancuraen Bani Quraizhah (Ahli Kitab) lan nolak iane kabeh teko benteng-bentenge iane kabeh. Terus kabeh uwong lanang hang milu perang dipateni, uwong wadon lan anak-anak di kunjoro.

## 33:27

Lan Iane marisaken nyang riko tanah-tanah, omah-omah lan bondone iane kabeh lan (gedigu pisan) lemah hang gorong riko idek [^704]. Lan yoiku Gusti Alloh Maha kuoso nyang kabeh perkoro.

[^704]: “Lemah hang gorong diidek” yoiku: tanah-tanah hang arep dileboni tentara-tentara Islam.

## 33:28

He Nabi, omongono bojo-bojone riko :”Kadung riko kabeh pengen panguripan dunyo lan hiasane, mulokno meriniyo supoyo isun weni mut’ah [^705] lan isun pegat riko ambi coro hang apik.

[^705]: “Mut’ah” yoiku suwiji peparing hang diwenekaen nyang uwong wadon hang wes dipegat hang cocok ambi kesanggupane bojo lanang.

## 33:29

Lan kadung riko kabeh karep (keridhoan) Gusti Alloh lan Rosule serto (kesenengan) nyang negeri akhirat, mulokno saktemene Gusti Alloh nyediakaen kanggo sopo baen hang amal apik nyang antarane riko ganjaran hang gede.

## 33:30

He bojo-bojone Nabi, sopo-sopo nyang antarane riko hang ngelakoni penggawean keji hang nyoto, pasti ditikel-tikelaen siksone nyang iane kabeh rong tikelan. Lan yoiku hang gedigu iku gampang mungguhe Gusti Alloh.

## 33:31

Lan sopo uwonge antarane riko kabeh (rabi-rabine Nabi) tetep taat nyang Gusti Alloh lan Rosule lan ngelakoni amal sholeh, pasti Isun weni iane ganjaran ping pindo lan Isun cawisaken kanggo iane rizqi hang mulyo.

## 33:32

He rabi-rabine Nabi, riko kabeh osing podo ambi uwong-uwong wadon liyo, kadung riko taqwa. Mulokno riko ojo milu [^706] nyang jerone omongan sampek kepingin uwong hang duwe penyakit nyang jero atine [^707] lan ngomongo omongan hang apik.

[^706]: Hang dimaksud ambi “tunduk” nyang kene yoiku ngomong ambi sikap hang nggarai wanine uwong ngelakoni perkoro hang osing apik ambi iane kabeh.

[^707]: Hang dimaksud ambi “nyang jerone atine iane kabeh ono penyakit” yoiku : uwong hang duwe niat ngelakoni serong ambi wong wadon, podo ambi ngelakoni zina.

## 33:33

Lan makne riko tetep nyang omah riko [^708] lan ojo riko macak lan duwe tingkah koyok uwong-uwong jahiliyah hang bengen [^709] lan dekno sholat, bayaren zakat lan taato nyang Gusti Alloh lan Rosule. Saktemene Gusti Alloh duwe maksud arep ngilangaen duso teko riko, he ahlul bait [^710] lan ngerijigi riko serijig-rijige.

[^708]: Maksude : rabi-rabine Rosul makne tetep nyang omah, lan metu teko omah ono keperluan hang dibeneraken ambi syara’. Perintah iki yo nyangkut kabeh mukminat.

[^709]: Hang dimaksud ambi “Jahiliyah hang bengen” yoiku Jahiliyah kekafiran hang ono sakdurunge zamane Nabi Muhammad SAW. lan Hang dimaksud ambi “Jahiliyyah saiki“ yoiku Jahiliyah kemaksiatan, hang ono sakwise tekone Islam.

[^710]: “Ahlul bait” nyang kene, yoiku keluargo rumah tanggane Rosulullah saw.

## 33:34

Lan ilingo paran hang diwocokaen nyang omah riko teko ayat-ayat Gusti Alloh lan hikmah (sunnah Nabi riko). Saktemene Gusti Alloh yoiku Maha Lembut tur Maha Ngaweruhi.

## 33:35

Saktemene lanang lan wadon hang muslim, lanang lan wadon hang mukmin [^711], lanang lan wadon hang tetep nyang jerone ketaatane, lanang lan wadon hang bener, lanang lan wadon hang sabar, lanang lan wadon hang khusu’, lanang lan wadon hang bersedekah, lanang lan wadon hang puoso, lanang lan wadon hang jogo kehormatane, lanang lan wadon hang akeh nyebute marang (aran) Gusti Alloh, Gusti Alloh wes nyawisaken kanggo iane kabeh pengapuro lan ganjaran hang gede.

[^711]: Hang dimaksud ambi uwong “muslim” nyang kene iki yoiku uwong-uwong hang milu perintah lan larangan nyang lahire, sedeng hang dimaksud uwong hang mukmin” nyang kene iki yoiku uwong hang beneraen paran hang kudu dibeneraen ambi atine.

## 33:36

Lan osing pantes kanggo lanang hang mukmin lan osing (maning) kanggo wadon hang mukmin, kadung Gusti Alloh lan Rosule wes netepaken siji ketetepan, arep ono kanggo iane kabeh pilihan (hang liyo) masalah urusane iane kabeh. Lan sopo uwonge hang duroko nyang Gusti Alloh lan Rosule mulokno saktemene iane wes sesat, sesat hang nyoto.

## 33:37

Lan (ilingo), pas riko ngomong nyang uwong hang Gusti Alloh wes nguweni kabeh ni’mat nyang iane lan riko (yo) wes nguweni nikmat nyang uwong iku : “Tahanen terus rabine riko lan wedio nyang Gusti Alloh”, sedeng riko nyengedakaen nyang jerone ati riko paran hang Gusti Alloh arep nduduhaken, lan riko wedi nyang menungso, sedeng Gusti Alloh iku hang luwih duwe hak kanggo riko wedeni. Mulokno pas Zaid wes mareni keperluane nyang rabine (megat rabine). Isun kawinaen riko ambi iane [^712] makne osing ono bot-boten kanggo uwong mukmin hang (ngerabi) rabi-rabine piro-piro anak angkate iane kabeh. Kadung piro-piro anak angkate iku wes nunntasaen keperluane nyang rabi-rabine. [^713] Lan ketetepane Gusti Alloh iku pasti kedadian.

[^712]: Maksude sakwise entek iddahe.

[^713]: Hang diaksud ambi “uwong hang Gusti Alloh wes nguweni akeh nikmat nyang iane” yoiku Zaid bin Haritsah. Gusti Alloh wes nguweni akeh nikmat nyang iane ambi nguweni Taufik melebu Islam. Nabi Muhammad pisan wes nguweni nikmat nyang iane ambi merdekaaken kaume lan ngangkat iane dadi anak. Ayat iki nguweni pengertian setemene wong oleh ngawini pecake rabine anak angkate.

## 33:38

Osing ono suwiji hang ngabotaken mungguh Nabi paran byaen hang wes ditetepaken Gusti Alloh kanggo iane. (Gusti Alloh wes netepaken hang gedigu) kanggo sunnahe-Iane nyang Nabi-Nabi hang wes keliwat bengen [^714]. Lan ketetapane Gusti Alloh iku siji ketetapan hang mesti kelaku.

[^714]: Hang dimaksud ambi “ Sunnah Gusti Alloh” neng kene yoiku ngelakoni siji perkoro kang diolehi Gusti Alloh tanpo ragu-ragu.

## 33:39

(Yoiku) uwong-uwong hang nyampekaen Risalah-Risalah Gusti Alloh [^715], iane kabeh wedi nyang Iane lan iane kabeh osing ngeroso wedi nyang sopo byaen sakliiane Gusti Alloh. Lan wes cukup Gusti Alloh hang nggawe itungan.

[^715]: Maksude: poro Rasul hang nyampekaen syari’at-syari’at Gusti Alloh nyang menungso

## 33:40

Muhammad iku pisan-pisan osing apak sijine wong lanang nyang antarane riko, [^716] Tapekno iane yoiku Rasulullah lan pungkasane Nabi-Nabi. Lan Yoiku Gusti Alloh Maha ngaweruhi kebeh perkoro.

[^716]: Maksude: Nabi Muhammad SAW duduk apak salah sijine koncone Nabi, kerono iku rondone Zaid biso dirabi ambi Rasululloh saw.

## 33:41

He uwong-uwong kang iman, ilingo (ambi nyebut aran) Gusti Alloh, ambi iling hang akeh.

## 33:42

Lan mocoho tasbih nyang Iane neng wayah isuk lan soren.

## 33:43

Iane iku hang nguweni rahmat nyang riko lan malaikate (njalukaen sepuro kanggo riko), makne Iane ngetokaen riko teko peteng nyang padang (hang terang). Lan yoiku Iane Maha welas nyang uwong-uwong hang iman.

## 33:44

Salam hormat nyang iane kabeh (uwong-uwong mukmin iku) neng dino hang iane iane kabeh nemoni-Iane yoiku: “ salam”; lan Iane nyawisaken ganjaran hang mulyo kanggo iane kabeh.

## 33:45

He Nabi, saktemene isun ngutus riko kanggo dadi saksi lan kang nggowo kabar seneng lan hang nguweni pepiling.

## 33:46

Lan kanggo dadi uwong hang ngajak nyang agomone Gusti Alloh ambi izine lan kanggo dadi cayaho kang madangi.

## 33:47

Lan sampekno kabar seneng nyang uwong-uwong mukmin saktemene kanggo iane kabeh ono karunia hang gede teko Gusti Alloh.

## 33:48

Lan riko ojo nuruti uwong-uwong hang kafir lan uwong-uwong munafik iku, ojo riko anggep gangguane iane kabeh lan pasraho nyang Gusti Alloh. Lan wes cukup Gusti Alloh hang dadi pelindung.

## 33:49

He uwong-uwong hang podo iman kadung riko ngerabi wadon-wadon hang iman, terus riko pegat iane kabeh iku sedurunge riko ngumpuli mulokno pisan-pisan osing wajib kanggo iane kabeh iddah kanggo riko hang riko njaluk nyempurnakno iku, mulokno wenehono iane kabeh mut’ah [^717] lan culno iane kabeh iku ambi coro hang paling apik.

[^717]: Hang dimaksud ambi: “mut’ah” nyang kene “ pawewehan“ kanggo nyenengaken atine rabi wadon kang dipegat sedurunge dikumpuli

## 33:50

He Nabi, saktemene Isun wes ngalalaken kanggo riko rabi-rabi riko hang wes Riko weni mas kawine lan budake hang riko nduweni hang melbu paran hang riko hasilaken neng wayahe perang hang diweni Gusti Alloh kanggo riko, lan (gedigu pisan) lare-lare wadon teko dulur lanange apak riko, lare-lare wadon teko dulur wadone apak riko, lare-lare wadon teko dulur lanange emak riko lan lare-lare wadon teko dulur wadone emak riko hang milu ngaleh ambi riko lan wadon mukmin hang nguwehno awake nyang Nabi kadung nabi gelem ngerabi, kanggo pengkhususan nyang riko, duduk kanggo kabeh wong mukmin. Setemen Isun wes weruh paran hang Isun wajibaken nyang Iane kabeh masalah rabi-rabine iane kabeh lan budak hang iane kabeh nduweni makne osing dadi kangelane riko. Lan yoiku Gusti Alloh Maha ngapuro yo Maha welas

## 33:51

Riko oleh nundo (ngumpuli) sopo hang riko karepaken antarane iane kabeh (rabi-rabi riko) lan (oleh pisan ngumpuli sopo hang riko karepaken. Lan sopo byaen hang riko kepingini kanggo ngumpuli maning teko wadon hang wes riko pegat, mulokno osing ono duso kanggo riko. Hang gedigu iku lebih parek kanggo antenge atine iane kabeh, lan iane kabeh osing ngeroso susah, lan kabeh nerimo ambi paran hang wes riko wekaken nyang iane kabeh. Lan Gusti Alloh weruh paran hang (kesimpen) nyang njerone ati riko, lan yoiku Gusti Alloh Maha weruh yo Maha penyantun [^718].

[^718]: Menurut cerito, ono siji waktu rabi-rabine Nabi Muhammad SAW ono hang cemburu, lan ono hang njaluk tambahan belonjo. Mulokno nabi s.a.w medot hubungan nyang iane kabeh sampek sewulan suwene. Kerono wedi dipegat Nabi, mulokno iane kabeh teko nyang Nabi nyatakaen kerelaane nyang paran byaen hang dilakoni Nabi nyang iane kabeh. Mudune ayat iki nguweni izin nyang Nabi kanggo ngumpuli sopo hang dikarepi lan rabi-rabine utowo osing ngumpuli; lan nguweni izin pisan nyang Nabi kanggo balen nyang rabi-rabine seumpomo ono rabine hang wes dipegat

## 33:52

Osing halal kanggo riko ngerabi wadon-wadon marine iku lang osing oleh (pisan) ngganti iane kabeh ambi rabi-rabi (hang liyo), masiyo ayune narik ati riko sakliiane wadon-waadoh (budak) hang riko nduweni. Lan yoiku Gusti Alloh Maha ngawasi paran byaen [^719]

[^719]: Nabi osing diolehi rabi mari nduwe rabi-rabi hang wes ono iku lan osing diolehi pisan ngganti rabine hang wes ono iku ambi ngerabi wadon liyo.

## 33:53

He uwong-uwong hang iman, ojo riko ngeleboni omah-omahe Nabi sakliiane kadung riko diizinaken madang ambi osing ngenteni wayahe masak (panganane) [^720], tapekno kadung riko diundang yo melebuo lan kadung riko wes mari madang, riko metuo tanpo enak-enakan dawaaken omongan. Saktemene hang gedigu iku arep ngangu Nabi terus Nabi isin nyang riko (kanggo ngongkon riko metu), lan Gusti Alloh osing isin nerangaen hang bener. Kadung riko jaluk siji perkoro (keperluan) nyang iane kabeh (rabi-rabine Nabi), mulokno jaluko nyang burine tabir. Coro hang gedigu iku lebih suci kanggo ati riko lan ati iane kabeh. Lan osing oleh riko ngelaraaken (atie) Rosulullah lan osing (pisan) ngerabi rabi-rabine selawase sakmarine Iane wafat. Saktemene kelakuan iku gede banget (dusone) nyang sandingi Gusti Alloh.

[^720]: Maksude, nyang zamane Rosululloh saw. tahu kedaden uwong-uwong hang ngentene wayah madange Rosulullah saw. terus mudun ayat iki ngelarang melebu omahe Rosulullah kanggo madang ambi ngenteniwayah madange Rosulullah.

## 33:54

Kadung riko duduaken siji perkoro utowo nyengedakaen perkoro iku, mulokno saktemene Gusti Alloh yoiku Maha Ngaweruhi kabeh perkoro.

## 33:55

Osing ono duso kanggo rabi-rabine Nabi (kanggo ketemu tanpo tabir) ambi apak-apake iane kabeh, lare-lare lanange iane kabeh, dulur lanange iane kabeh, anak lanang teko dulur lanange iane kabeh, anak lanang teko dulur iane kabeh hang wadon, wadon-wadon hang iman lan budak hang iane kabeh duweni lan wedio riko (he rabi-rabine Nabi) nyang Gusti Alloh, saktemene Gusti Alloh Maha Nyaksekaen kabeh perkoro.

## 33:56

Saktemene Gusti Alloh lan malaikat-malaikate moco sholawat nyang Nabi [^721]. He uwong-uwong hang iman, mocoho sholawat riko kanggo Nabi lan mocoho salam kanggo ngormati nyang Iane [^722].

[^721]: “Moco sholawat” artine : kadung teko Gusti Alloh berarti nguweni rahmat; teko malaikat berarti jalokaen ampunan lan kadung teko uwong-uwong mukmin berarti dongo makne diweni rahmat podo ambi ambi omongan :” Gusti Allohumma shalli’ala Muhammad.”

[^722]: Ambi ngucapaen omongan koyok,”Assalamu ‘alaika ayyuhan Nabi” artine mtur-mtur keselametan sampek nyang iane he Nabi.

## 33:57

Saktemene uwong-uwong hang ngelarakaen Gusti Alloh lan Rosule [^723]. Gusti Alloh arep ngela’nati iane nyang dunyo lan nyang akhirat lan nyawisaen kanggo iane sikso hang nginoaken.

[^723]: “Ngelarakaen Gusti Alloh lan Rosul-rosule” yoiku ngelakoni penggawe-penggawe hang osing diridhai Gusti Alloh lan osing dibenaraen ambi rosule; koyok kufur, gubabaen kenabian lan liyo-liyone.

## 33:58

Lan uwong-uwong hang ngelarakaen uwong-uwong mukmin lan mukminat tanpo keluputan hang iane kabeh lakoni, mulokno saktemene iane kabeh wes mikul gubaban lan duso hang nyoto.

## 33:59

He Nabi ngomongo nyang rabi-rabine riko, lare-lare wadon riko lan rabi-rabine uwong mukmin: “Kudune iane kabeh dawakaen jilbabe [^724] nyang kabih awake iane kabeh.” Hang gedigu iku makne iane kabeh luwih gampang dikenal kerono iane kabeh osing di grido. Lan Gusti Alloh yoiku Maha Pengapuro tur Maha Welas.

[^724]: Jilbab yoiku podone kelambi kurung hang wero hang biso nutupi sira, rahi lan dodo.

## 33:60

Saktemene kadung osing mareni uwong-uwong munafik, uwong-uwong hang jero atine duweni penyakit lan uwong-uwong hang nyebaraen kabar gubab nyang Madinah (teko ngelarakaen riko), pasti Isun kongkon riko (kanggo merangi) iane kabeh, terus iane kabeh osing dadi tonggo riko (nyang Madinah) kejobo nyang jerone wayah hang sediluk.

## 33:61

Nyang jerone la’nat. Nyang endi baen iane kabeh ditemoni, iane kabeh dicekel lan dipateni ambi temenanan

## 33:62

Kanggo sunnah Gusti Alloh hang wes kelaku nyang uwong-uwong hang bengen sakdurung (riko), lan pisan-pisan riko osing arep nemoni owah-owahan nyang sunnahe Gusti Alloh.

## 33:63

Menungso takon nyang riko masalah dino kiamat. Ngomongo :”Saktemene ilmune masalah dino kiamat iku ono nyang sandinge Gusti Alloh”. Lan weruh ta riko (he Muhammad), biso baen dino kiamat iku wes parek wayahe.

## 33:64

Saktemene Gusti Alloh ngela’nati uwong-uwong kafir lan nyiapaen nyang iane kabeh geni hang mulat-mulat (neroko).

## 33:65

Iane kabeh langgeng nyang jerone selawas-lawase; iane kabeh osing oleh siji-sijine pelindung lan osing (pisan) siji-sijine uwong hang nulungi.

## 33:66

Nyang dinone bangete raine iane kabeh diwolak-walikaen nyang jerone neroko, iane kabeh ngomong: “Mandanneyo apike, umpomo isun kabeh ta’at nyang Gusti Alloh lan ta’at (pisan) nyang Rosul”.

## 33:67

Lan iane kabeh ngomong : “Duh Pengeran isun saktemene isun kabeh wes taat nyang pemimpin-pemimpin lan penggede-penggede isun kabeh, terus iane kabeh nyesataken isun kabeh teko dalan hang (bener).

## 33:68

Duh Pengeran isun kabeh, tekokno nyang iane kabeh sikso ping loro lan kutuken iane kabeh ambi kutukan hang gede”.

## 33:69

He uwong-uwong hang iman, ojo riko dadi koyok uwong-uwong hang ngelarakaen Musa: mulokno Gusti Alloh bersihaken teko tuduhan-tuduhan hang iane kabeh omongaen. Lan yoiku iane sijine uwong hang duweni pangkat mulyo nyang sandingi Gusti Alloh.

## 33:70

He uwong-uwong hang iman, takwaho riko nyang Gusti Alloh lan ngomongo omongan hang bener.

## 33:71

Pasti Gusti Alloh bakal ngapiki kanggo riko amalan-amalan riko lan ngapuro duso-duso kanggo riko lan sopo uwonge taat nyang Gusti Alloh lan Rosule, mulokno saktemene iane wes oleh kemenangan hang gede.

## 33:72

Saktemene Isun wes nguweni amanat35 nyang langit, bumi lan gunung-gunung, mulokno kabeh osing gelem mekol amanat iku lan iane kabeh wedi ngianati, lan menungso gelem mekol amanat iku. Saktemene menungso iku akeh dzolime lan bodohe.

## 33:73

Sampek Gusti Alloh nyikso uwong-uwong munafik lanang lan wadon lan uwong-uwong musyrik lanang lan wadon; sampek Gusti Alloh nerimo taubate uwong-uwong mukmin lanang lan wadon. Lan yoiku Gusti Alloh Maha Ngampuni tur Maha Welas.

## 34:1

Kabeh puji kanggo Gusti Alloh hang duweni paran hang ono nyang langit lan paran hang ono nyang bumi lan duwene Iane (maning) kabeh puji nyang akhirat. Lan Iane hang Moho Wicaksono tur Moho Ngaweruhi

## 34:2

Iane weroh paran baen hang melebu nyang bumi, paran baen hang metu teko bumi, paran hang medun teko langit lan paran hang munggah nyang langit. Lan Iane Hang Moho Welas tur Moho Ngapuro.

## 34:3

Lan wong-wong hang kafir ngomong: “Dino kiamat iku osing arep teko nyang riko”, Ngomongo: “Pasti teko, demi Pengeran isun Hang weruh nyang ghaib, saktemene kiamat iku pasti arep teko nyang riko. Osing biso sengedan teko Iane sak bobote wiji sawi hang ono nyang langit lan hang ono nyang bumi lan osing ono (pisan) hang luweh cilik teko iku lan luweh gede, kejobo ono nyang kitab hang nyoto (lauh mahfuzh)”

## 34:4

Makne Gusti Alloh nguweni balesan nyang wong-wong hang iman lan ngelakoni amal hang soleh. Iane kabeh iku wong-wong hang oleh sepuro lan rizqi hang mulyo.

## 34:5

Lan wong-wong hang usaha kanggo (nentang) ayat-ayat Isun kambi anggepan iane kabeh biso ngelemahaken (murungaen azab Isun) iane kabeh oleh azab yoiku (jenise) sikso hang ngelarakaen.

## 34:6

Lan wong-wong hang diweni ilmu (ahli Kitab) duwe pendapat saktemene wahyu hang didunaen nyang riko teko Pengeran riko iku hang bener lan nuduhaken (menungso) nyang dalane Pengeran Hang Moho Kuat tur Moho Denpuji.

## 34:7

Lan wong-wong kafir ngomong (nyang konco-koncone): “Gelem ta riko, isun duduhi sewiji uwong lanang [^725] hang ngabari nyang riko saktemene kadung awak riko wes ancur-ancuran, saktemene riko bener-bener (arep ditangekaen maning) nyang jerone kedadean hang anyar.

[^725]: Hang dikarepaen sewijine uwong lanang kambi uwong-uwong kafir iku Nabi Muhammad SAW. kanggo ngenyek yane kabeh nyang yane

## 34:8

Opo iane nganakaen gubaban nyang Gusti Alloh utowo ono nyang iane loro edan?” (Osing), tapekno wong-wong hang osing iman nyang negoro akhirat ono nyang jerone sikso lan kesesatan hang adoh.

## 34:9

Mulokno kadung iane kabeh osing deleng langit lan bumi hang ono nyang ngarepe lan nyang burine iane kabeh? Kadung Isun ngarepaen, pasti Isun delepaen iane kabeh nyang bumi utowo Isun ciciraen nyang iane kabeh gumpalan teko langit. Saktemene hang gedigu iku bener-bener ono tondo (kekuasaane Pengeran) kanggo saben-saben hamba hang balik (nyang Iane)

## 34:10

Lan saktemene wes Isun weni Daud kautaman teko Isun. (Isun berfirman) : “He gunung-gunung lan manuk-manuk, tasbiho ping akeh bareng-bareng kambi Daud”, lan Isun wes ngelemesaen wesi kanggo iane.

## 34:11

(Yoiku) gaweo kelkambi wesi hang gede-gede lan ukuren anyamane; lan lakonono amalan hang soleh. Saktemene Isun deleng opo hang riko lakoni.

## 34:12

Lan Isun (tundukaen) angin kanggo Sulaiman, hang pelakone nyang wayah isuk podo kambi pelakon sak ulan lan pelakon nyang wayah sore podo kambi pelakon sak ulan (pisan) [^726] lan Isun ngilikaen cairane tembogo kanggo iane. Lan sebagian teko jin ono hang megawe nyang ngarepe (nang ngisor kekuasaane) kambi izin Pengerane. Lan sopo hang nyimpang antarane iane kabeh teko perintah Isun, Isun rasakaen nyang iane sikso neroko hang genine mulat-mulat.

[^726]: Karepe kadung Sulaiman ngadakaen pelakon teko isuk sampek bedog mulokno jarak hang ditempuh podo kambi jarak pelakone unto hang cepet nyang wayah sak ulan. Gedigu pisan kadung yane ngadakaen pelakon nyang wayah bedug sampek sore, mulokno kecepetane podo kambi pelakon sak ulan.

## 34:13

Poro jin iku gawe kanggo Sulaiman paran hang dikarepaen teko bangunan-bangunan hang duwur lan patung-patung lan piring-piring hang (gedene) koyok kolam lan dandang hang tetep (ono nyang duwure pawon). Megaweo he keluargone Daud kanggo syukur (nyang Gusti Alloh). Lan sitik banget hamba-hamba Isun hang gelem syukur.

## 34:14

Mulokno pas Isun wes netepaen matine Sulaiman, osing ono hang nuduhaken nyang iane kabeh matine iku kejobo rayap hang mangan tongkate. Mulokno pas iane tibo jin iku dadi weruh saktemene kadung sekirone iane kabeh ngaweruhi hang ghaib pasti iane kabeh osing tetep nyang jerone sikso hang nginoaken

## 34:15

Saktemene kanggo kaum saba’ ono tondo (kekuasane Pengeran) nyang panggonan menenge iane kabeh yoiku rong kebonan nyang arah kanan lan arah kiri. (nyang iane kabeh diomongaen) “Madango riko teko rezki hang (dianugrahake) Pengeran riko lan syukuro riko nyang Iane. (Negoro riko) yoiku negoro hang apik lan (Pengeran riko) yoiku Pengeran hang Moho Ngapuro”

## 34:16

Tapekno iane kabeh mengo, mulokno Isun tekakno nyang iane kabeh banjir bandang [^727] lan Isun ganti rong kebone iane kabeh kambi rong kebon hang merojok (wet-wet) hang nguwoh pahit, wet Atsl lan sitik teko wet Sidr. [^728]

[^727]: Karepe : banjir gede hang disebabaen jebole bendungan Ma’rib.

[^728]: “Wet Atsl yoiku sak jenis kambi wet cemoro “wet Sidr” yoiku sak jenis kambi wet bidara.

## 34:17

Gedigu iku Isun nguweni balesan nyang iane kabeh kerono kekafiran iane kabeh. Lan Isun osing nurunaen sikso (hang gedigu iku), tapekno cumo nyang wong-wong hang banget kafire.

## 34:18

Lan Isun dadekaen antarane iane kabeh lan antarane negoro-negoro hang Isun weni berkah, piro-piro negoro hang parek-parekan lan Isun tetepaen antarane negoro-negoro iku (jarak-jarak) pelakone. Melakuwo riko nyang kuto-kuto iku wayah bengi lan raino kambi aman. [^729]

[^729]: Hang dikarepaen kambi “negoro hang Isun weni berkah” yoiku negoro hang ono nyang syam, kerono subure lan negoro-negoro hang parek yoiku negoro-negoro anatarane Yaman lan Syam, hinggo uwong-uwong biso melaku kambi aman wayah raino lan bengi osing kepokso mandeg nyang padang pasir lan osing kangelan.

## 34:19

Mulokno iane kabeh ngomong : “Duh Pengeran Isun kabeh dohno jarak pelakone isun kabeh” [^730], lan iane kabeh nganingoyo awake dewe; mulokno Isun dadekno iane kabeh bahan omongan lan Isun ajuraken iane kabeh sak ajur-ajure. Saktemene nyang gedigu iku bener-bener ono tondo-tondo kekuasaane Gusti Alloh kanggo saben-saben uwong hang sabar tur syukur.

[^730]: Hang dikarepaen kambi penjaluk iki yoiku makne kuto-kuto hang parek iku dibusek, makne pelakone dadi dowo lan yane kabeh biso ngelakoni monopoli nyang jerone dagang iku, hinggo bati lebih gede.

## 34:20

Lan saktemene iblis wes biso buktikaen benere olehe nyongko nyang iane kabeh terus iane kabeh milu nyang iblis, kejobo wong-wong hang iman.

## 34:21

Lan osing ono kekuasaan iblis nyang iane kabeh, sakliiane mung makne Isun biso bedakaen sopo hang iman Nyang anane urip ning akhirat teko sopo hang ragu-ragu masalah iku. Lan Pengeran riko Moho Ngopeni kabeh perkoro.

## 34:22

Ngomongo : “Jaluko nyang iane kabeh hang riko anggep (dadi Pengeran) sak liane Gusti Alloh, iane kabeh osing duwe (kekuasaan) sak bobote wiji sawi baen nyang langit lan nyang bumi lan iane kabeh osing duwe oron nyang jerone (kedadeane) langit lan bumi lan pisan-pisan osing ono nyang antarane iane kabeh hang dadi pembantune Gusti Alloh

## 34:23

Lan osing ono gawene syafa’at hang ono sisihe Gusti Alloh, kejobo kanggo uwong hang wes diizini oleh syafa’at iku, hinggo kadung wes diilangaen roso wedi teko atine iane kabeh, iane kabeh ngomong “ Paran hang wes difirmanaen kambi Pengeran riko?” Iane kabeh jawab : “(Omongan) hang bener “, lan Iane Hang Moho Duwur tur Moho Agung [^731].

[^731]: Karepe: setemene Gusti Alloh Swt kadung berfirman kanggo wahyuaken perkoro siji, poro peduduk langit (poro malaikat) ngerungokaen firmane. Terus yane kabeh ngeroso wedi kambi Keagungane Gusti Alloh. Kadung roso wedi iku ilang teko ati-atine yane kabeh, sebagian yane kabeh podo takon nyang sebagian hang liyo: paran hang wes difirmanaen kambi Pengeran riko, terus yane kabeh takon : (Omongan ) hang bener.

## 34:24

Ngomongo: “Sopo hang nguweni rezqi nyang riko teko langit lan teko bumi ?” Ngomongo: “Gusti Alloh”, lan saktemene Isun utowo riko (wong-wong musyrik), pasti ono nyang hidayah utowo nyang kesesatan hang nyoto.

## 34:25

Ngomongo: “ Riko osing arep ditakoni (tanggung jawab) masalah duso hang isun kabeh lakoni lan isun kabeh osing ditakoni (pisan) masalah paran hang riko lakoni.

## 34:26

Ngomongo: “Pengeran isun kabeh arep ngumpulaen isun kabeh, terus iane nguweni keputusan antara isun kabeh kambi bener. Lan Iane Moho Nguweni Keputusan tur Moho Ngaweruhi”.

## 34:27

Ngomongo: “Delengno nyang Isun sembahan-sembahan hang riko hubungaen kambi Iane kanggo sekutu-sekutune, sepisan-pisan osing mungkin! Saktemene Iane Gusti Alloh Hang Moho Kuat tur Moho Wicaksono”.

## 34:28

Lan Isun osing ngutus riko, kejobo nyang kabeh umat menungso kanggo gowo kabar hang seneng lan kanggo nguweni peringatan, tapekno akeh-akehe menungso osing ngerteni.

## 34:29

Lan Iane kabeh ngomong : “ Kapan yo (tekone) janji iki, kadung riko kelebu wong-wong hang bener ?”.

## 34:30

Ngomongo: “Kanggo riko ono dino hangwes dijanjekaen (dino kiamat) hang osing biso riko jaluk mundur teko dino iku masio sediluk lan osing (pisan) riko biso jaluk makne maju”.

## 34:31

Lan wong-wong kafir ngomong : “Isun pisan-pisan osing arep iman nyang Al-Qur’an iki lan osing (pisan) nyang kitab sakdurunge”. Lan (hebat banget) kadung riko deleng pas wong-wong hang zalim iku diadepaen nyang Pengerane, sebagian teko iane kabeh ngadepaen omongan nyang sebagian hang liyo; wong-wong hang dianggep lemah ngomong nyang wong-wong hang ladak: “Kadung osing kerono riko pasti isun dadi wong-wong hang iman.”.

## 34:32

Wong-wong hang ladak iku ngomong kambi wong-wong hang dianggep lemah: “Isun kabeh ta hang wes ngalang-ngalangi riko teko pituduh sakwise pituduh iku teko nyang riko? (Osing) saktemene riko dewek wong-wong hang duso”.

## 34:33

Lan wong-wong hang dianggep lemah ngomong nyang wong-wong hang ladak: “(Osing) saktemene gubabe (riko) nyang wayah bengi lan raino (hang ngalang-ngalangi isun kabeh), pas riko ngajak isun kabeh makne isun kabeh kafir nyang Gusti Alloh lan dadekaen sekutu-sekutu nyang Iane”, rong kelompok nyatakaen getune pas iane kabeh deleng sikso. Lan Isun pasang rante nyang gulune wong-wong hang kafir. Iane kabeh osing di wales kejobo kambi paran hang wes iane kabeh lakoni.

## 34:34

Lan isun osing ngongkon nyang suwiji negoro sijine uwong hang nguweni peringatan kejobo wong-wong hang urep mewah nyang negoro iku ngomong : “Saktemene isun kabeh ngingkari paran hang riko dikongkon kanggo nyampekaen”.

## 34:35

Lan iane kabeh ngomong : “Isun kabeh luweh akeh duwe bondo lan lare-lare (dibandingaen riko) lan isun kabeh pisan-pisan osing arep di sikso. [^732]

[^732]: Karepe: kerono uwong-uwong kafir iku oleh nikmat hang gede nyang dunyo, mulokno yane kabeh ngeroso setemene yane kabeh di welasi Pengeran lan osing arep disikso nyang akhirat.

## 34:36

Ngomongo: “Saktemene Pengeran isun beber rezki nyang sopo baen hang dikarepaen lan nyempitaen (nyang sopo baen hang dikarepaen), tapekno akeh-akehe menungso osing weruh”.

## 34:37

Lan pisan-pisan duduk bondo lan duduk (pisan) lare-lare riko hang biso marekaen riko nyang Isun sitik baen; tapekno wong-wong hang iman lan ngelakoni amal-amal soleh, iane kabeh iku hang oleh balesan tumpo-tumpo disebabaen paran hang wes iane kabeh lakoni; lan iane kabeh aman sentoso nyang panggonan-panggonan hang duwur (nyang jero surgo).

## 34:38

Lan wong-wong hang usaha (nentang) nyang ayat-ayat Isun kambi anggapan biso ngelemahaken (gagalaen sikso Isun) iane kabeh iku dilebokaen nyang jerone sikso.

## 34:39

Ngomongo: “Saktemene Pengeran isun beber rezki nyang sopo baen hang dikarepaen nyang antarane hamba-hambane lan nyempitaen (sopo baen hang dikarepaen)”. Lan barang paran baen hang riko nafkahaken, mulokno Gusti Alloh arep ganti lan Iane iku seapik-apike hang aweh rezki.

## 34:40

Lan (ilingo) dino (hang nyang wayah iku) Gusti Alloh ngumpulaen iane kabeh terus Gusti Alloh berfirman nyang malaikat : “Opo iane kabeh biyen nyembah riko?”.

## 34:41

Malaikat-malaikat iku jawab : “Moho suci Diko, Diko hang ngelindungi isun kabeh, duduk iane kabeh; balek iane kabeh wes nyembah jin [^733] ; akeh-akehe iane kabeh podo iman nyang jin iku”.

[^733]: Hang dikarepaen “jin” nyang kene yoiku jin hang duroko yoiku setan.

## 34:42

Mulokno dino iki separo riko osing kuoso (kanggo nguweni) manfaat lan osing pisan melarati nyang separo hang liyo. Lan isun omongi wong-wong hang zalim : “Tilikono kambi riko sikso neroko hang bengen riko gubabaen iku”.

## 34:43

Lan kadung diwacakaen nyang iane kabeh ayat-ayat Isun hang terang, iane kabeh ngomong : “Uwong iki osing maning cumo sewijine uwong lanang hang pingin ngalangi riko teko paran hang disembah kambi apak-apake riko “, lan iane kabeh ngomong : “(Al-Qur’an) iki osing liyo cumo gubaban hang dionok-onokaen tok”, Lan wong-wong kafir ngomong nyang perkoro hang bener kadung perkoro bener iku teko nyang iane kabeh :”Iki osing liyo cumo sihir hang nyoto”.

## 34:44

Lan Isun osing tahu nguweni nyang iane kabeh kitab-kitab hang iane kabeh woco lan pisan-pisan osing tahu (pisan) ngongkon nyang iane kabeh sakdurunge riko sijining uwong hang aweh pepeling.

## 34:45

Lan wong-wong hang sakdurunge iane kabeh wes gubabaken sedeng wong-wong kafir Mekkah iku durung sampek nerimo seper sepoloh teko para [^734]  hang wes Isun wenekaen nyang wong-wong bengen iku terus iane kabeh gubabaen rosul-rosul Isun. Mulokno banget hebate pungkasane murko Isun.

[^734]: Karepe teko “seper sepoloh teko paran hang wes Isun wenekaen nyang yane kabeh” yoiku peparingi Pengeran masalah kepinteran ilmu pengetahuan, umur dowo, kuate jasmani, sugihe bondo lan liyo-liyone.

## 34:46

Ngomongo:”Saktemene Isun arep ngilingaen nyang riko suwiji perkoro baen, yoiku makne riko ngadep Gusti Alloh (kambi ikhlas) loro-loro utowo dewek-dewek; terus riko pikiraen (masalah Muhammad SAW) osing ono loro edan setitik baen nyang konco riko iku. Iane osing liyo cumo hang paring pepiling kanggo riko sedurunge (ngadepi) sikso hang anter. [^735]

[^735]: “Loro-loro utowo dewek-dewek” karepe setemene pas madep nyang Gusti Alloh, terus mikiraen keadaane Muhammad SAW iku sak bagus-baguse dilakoni nyang wayah tenang lan iki osing biso dilakoni nyang wayah rame-rame.

## 34:47

Ngomongo :”Opa paran baen hang Isun jalok nyang riko, mulokno iku kanggo riko [^736] . Opahe isun mung teko Gusti Alloh , lan Iane Moho Ngaweruhi kabeh perkoro”.

[^736]: Hang dikarepaen kambi omongan iki yoiku setemene Rosulullah saw pisan-pisan osing tahu jalok opah nyang yane kabeh. Tapekno hang di jalok Rosulullah saw. kanggo opah yoiku makne yane kabeh iman nyang Gusti Alloh. Iman iku kanggo keapikane yane kabeh dewek.

## 34:48

Ngomongo :”Saktemene Pengeran isun wahyuaken perkoro bener. Iane Moho Ngaweruhi kabeh perkoro hang ghaib”.

## 34:49

Ngomongo :”Perkoro hang bener wes teko lan hang batil iku osing arep ngawiti lan osing (pisan) arep baleni”. [^737]

[^737]: Karepe yoiku kadung perkoro bener wes teko mulokno kebatilan arep ancur rusak lan osing biso ngelakoni suwiji perkoro kanggo ngelawan lan ngeruntuhaken perkoro hang bener iku.

## 34:50

Ngomongo :”Kadung isun sesat mulokno saktemene isun sesat sebabe kemudhorotane isun dewek; lan kadung isun oleh pituduh mulokno iku disebabaken paran hang diwahyukaen Pengeran isun nyang isun. Saktemene Iane Moho Ngerungu tur Moho Parek”.

## 34:51

Lan (banget hebate) kadung riko deleng pas iane kabeh (wong-wong kafir) kaget keweden (nyang dino kiamat); mulokno iane kabeh osing biso ngecolaen awake dewek lan iane kabeh ditangkep teko panggonan hang parek (kanggo digowo nyang neroko).

## 34:52

Lan (nyang wayah iku) iane kabeh ngomong :”Isun kabeh iman nyang Gusti Alloh “, kelendi iane kabeh biso gaduk nyang (keimanan) teko panggonan hang adoh iku. [^738]

[^738]: Karepe sakwise yane kabeh deleng kelendi bangete sikso nyang dino kiamat iku mulokno yane kabeh buru gelem iman nyang Gusti Alloh lan Rosule sedeng panggonan iman iku wes adoh yoiku nyang dunyo.

## 34:53

Lan saktemene iane kabeh wes ngingkari Gusti Alloh sak gurunge iku ; lan iane kabeh podo nyongko nyang masalah hang ghaib teko panggonan hang adoh.

## 34:54

Lan dialang-alangi antarane iane kabeh kambi paran hang iane kepingini [^739]  koyo kelendi hang wes dilakoni nyang wong-wong hang podo kambi iane kabeh nyang zaman bengen . saktemene iane kabeh bengen (nyang dunyo) nyang jerone keraguan hang jeru.

[^739]: Hang yane kabeh pingini yoiku iman nyang Gusti Alloh utowo balek nyang dunyo kanggo taubat.

## 35:1

Kabeh puji duwene Gusti Alloh Hang Dadekaen langit lan bumi, Hang dadekaen malaikat dadi kongkonan-kongkonan (kanggo ngurus macem-macem urusan) hang duweni sriwi, saben-saben siji ono hang loro, telo lan papat. Gusti Alloh nambahaken nyang ciptaane paran hang dikarepaen. Saktemene Gusti Alloh Moho Kuoso nyang kabeh perkoro.

## 35:2

Paran baen hang Gusti Alloh anugerahaken nyang menungso hang rupo rahmat, mulokno osing ono sijine hang biso nahan; lan paran baen hang ditahan Gusti Alloh mulokno osing siji uwong baen hang sanggup ocol sak wise iku. Lan Iane Hang Moho Kuat tur Moho Wicaksono.

## 35:3

He menungso, ilingo kambi ni’mate Gusti Alloh nyang riko. Opo ono Dzat Hang dadekaen sakliyone Gusti Alloh hang biso nguweni rezki nyang riko teko langet lan bumi ? Osing ono Pengeran (hang duwe hak disembah) kejobo Iane; mulokno abuo riko melengos (teko ketauhidan)?

## 35:4

Lan kadung iane kabeh gubabaen riko (sak wise riko weni pepeleng), mulokno saktemene wes digubabaen pisan rosul-rosul sak durunge riko. Lan mung nyang Gusti Alloh dibalekaen kabeh urusan.

## 35:5

He menungso, saktemene janjine Gusti Alloh iku bener, mulokno pisan-pisan ojo sampek urip nyang donyo nipu riko lan pisan-pisan ojo sampek setan hang pinter nipu, nipu riko masalah Gusti Alloh.

## 35:6

Saktemene setan iku musuh kanggo riko, mulokno anggepen iane musuh (riko), kerono saktemene setan-setan iku cumo ngajak golongane makne iane kabeh dadi penghunine neroko hang mulat-mulat.

## 35:7

Uwong-uwong hang kafir kanggo iane kabeh sikso hang banget. Lan uwong-uwong hang iman lan ngelakoni amal soleh kanggo iane kabeh pengapuro lan ganjaran hang gede.

## 35:8

Mulokno opo uwong hang didadekaen (setan) nganggep apik nyang penggaweane hang elek terus iane ngeyaqini penggawean iku apik (podo kambi uwong hang osing ketipu kambi setan)? Mulokno saktemene Gusti Alloh nyesataen sopo hang dikarepaen lan aweh pituduh nyang sopo hang dikarepaen; mulokno ojo sampek awak riko acur kerono susah nyang iane kabeh. Saktemene Gusti Alloh Moho Ngaweruhi opo hang iane lakoni.

## 35:9

Lan Gusti Alloh iane Hang ngirimaen angin; terus angin iku hang ngobahaken awan mulokno Isun gereng awan iku nyang suwiji negoro hang mati terus Isun uripaen bumi sakwise matine kambi udan iku. Gedigu kebangkitan iku.

## 35:10

Sopo uwong hang ngarepaen kemuliaan, mulokno kanggo Gusti Alloh kemuliaan iku kabeh. Nyang Iane munggah omongan-omongan hang apik [^740]  lan amal hang soleh diunggahaken Iane [^741] . Lan uwong-uwong hang ngerencanakaen kejahatan kanggo iane kabeh sikso hang banget lan rencana jahate iane kabeh bakal ancur.

[^740]: Sebagian ahli tafsir ngomog setemene omongan hang apik yoiku kalimat tauhid “Laa ilaaha illGusti Alloh”, lan ono maning hang ngomongzikir nyang Gusti Alloh lan ono maning hang ngomong kabeh omongan hang apik hang diucapaen kerono Gusti Alloh.

[^741]: Karepe yoiku setemene omongan apik lan amal hang apik iku diunggahaken kanggo diterimo lan diweni ganjaran.

## 35:11

Lan Gusti Alloh nyiptakaen riko teko lemah terus teko banyu mani, terus Iane dadekaen riko pasang-pasangan (lanang lan wadon). Lan osing ono uwong wadon pisan-pisan meteng lan osing (pisan) ngelahiraen kejobo kambi pangeweruhi Iane. Lan pisan-pisan osing didawakaen umure siji uwong hang duweni umur dowo lan osing pisan dikurangi umure, kejobo wes ditetepaen nyang jerone Kitab (Lauh Mahfuzh). Saktemene hang gedigu iku kanggo Gusti Alloh iku gampang.

## 35:12

Lan osing podo (antarane) rong laut; hang iki campak, seger, sedep diombe lan hang liyo asin, pahit pisan. Lan teko siji-sijine laut iku riko biso mangan daging hang seger lan riko biso ngetoaken pepaes hang biso riko gawe lan ono siji-sijine riko deleng kapal-kapal hang layar nyigar laut makne riko biso goleti karunia Iane lan makne riko syukur.

## 35:13

Lan ngelebokaen bengi nyang jerone raino lan ngelebokaen raino nyang bengi lan nundukaen serngenge lan ulan, siji-sijine melaku turut wayah hang wes ditentukaen. Hang (ngelakoni) gedigu iku Gusti Alloh Pengeran riko, duwene Iane kerajaan. Lan uwong-uwong hang riko seru (sembah) sakliyone Gusti Alloh osing duwe paran-paran masio koyok tipise kulit ari.

## 35:14

Kadung riko ngajak iane kabeh, iane kabeh osing bakal ngerungokaen jakan riko, lan kadung iane kabeh kerungu, iane kabeh osing biso ngelestarekaen ajakan riko. Lan nyang dino kiamat iane kabeh bakal ngingkari kemusyrikan riko lan osing ono hang biso nguweni keterangan nyang riko koyok kelendi hang wes diweni kambi Hang Moho Ngaweruhi [^742]

[^742]: Nyang jerone masalah iki yoiku Gusti Alloh Swt.

## 35:15

He menungso, riko hang duwe karep nyang Gusti Alloh; lan Gusti Alloh iane Hang Moho Sugih (osing butuhaen suwiji-wiji) tur Moho puji.

## 35:16

Kadung Iane duwe karep, pasti Iane musnahaken riko lan nekaaken mahluk hang anyar (kanggo ganti riko).

## 35:17

Lan hang gedigu iku pisan-pisan osing angel kanggo Gusti Alloh.

## 35:18

Lan uwong hang duso osing biso mikul dusone uwong liyo. Lan kadung sijineng hang abot dusone nyelok (uwong liyo) kanggo mikul dusone iku osing bakal dipikulaen kanggo iane sitik baen senajan (hang dicelok iku) kaum kerabate. Saktemene hang biso diweni peringatan iku mung uwong-uwong hang wedi nyang sikso pengerane (senajan) iane kabeh osing deleng [^743]  lan iane kabeh negakaen sembahyang. Lan sopo uwonge hang nyucikaen awake, saktemene iane nyucikaen awak dewe kanggo keapikan awake dewek. Lan nyang Gusti Alloh baline (riko).

[^743]: Sebagian ahli tafsir nafsiraen “bil ghaib” nyang jerone ayat iki yoiku pas wong-wong iku dewekan tanpo deleng uwong liyo.

## 35:19

Lan osing podo uwong hang picek kambi uwong hang biso deleng.

## 35:20

Lan osing (pisan) podo peteng banget kambi terang.

## 35:21

Lan osing (pisan) podo hang dem kambi hang panas.

## 35:22

Lan osing (pisan) podo uwong-uwong hang urip lan uwong-uwong hang mati. Saktemene Gusti Alloh nguweni pengrungu nyang sopo hang dikarepaen lan riko pisan-pisan osing sanggup dadekaen uwong hang ono jerone kubur biso kerungu [^744] .

[^744]: Karepe: Nabi Muhammad osing biso nguweni pituduh nyang wong-wong musyrikin hang wes mati atine

## 35:23

Riko osing liyo mung sijine uwong hang nguweni peringatan.

## 35:24

Saktemene isun ngutus riko kambi gowo perkoro hang bener [^745]  kanggo gowo berita seneng lan kanggo nguweni peringatan. Lan osing ono siji umat baen kejobo wes ono nyang iane sijine uwong hang nguweni peringatan.

[^745]: Hang dikarepaen kambi “perkoro hang bener” nyang kene yoiku agomo tauhid lan hukum-hukume.

## 35:25

Lan kadung iane kabeh gubabaen riko, mulokno saktemene uwong-uwong hang sakdurunge iane kabeh wes gubabaen (roosul-rosule); nyang iane kabeh wes teko rosul-rosule kambi gowo mu’jizat hang nyoto, zubur lan kitab hang nguweni kejelasan hang sempurno. [^746]

[^746]: Karepe: Gusti Alloh nguweni pituduh nyang sopo hang dikarepaen Iane kambi nguweni kesanggupan kanggo ngerungokaen lan nerimo keterangan-keterangan.

## 35:26

Terus Isun sikso uwong-uwong hang kafir; mulokno (delengen) kelendi (bangete) pungkasane murko Isun.

## 35:27

Onotoh osing deleng saktemene Gusti Alloh nurunaen udan teko langit terus Isun hasilaen kambi udan iku uwoh-uwohan hang macem-macem jenise. Lan antarane gunung-gunung iku ono garis-garis putih lan abang hang macem-macem wernone llan ono (maning) hang ireng.

## 35:28

Lan gedigu (pisan) nyang antarane menungso, kewan-kewan rumangkang lan rojokoyo-rojokoyo ono hang macem-macem wernone (lan jenise). Saktemene hang wedi nyang Gusti Alloh antara hamba-hambane, mung ulama. [^747]  Saktemene Alla Moho Kuat tur Moho Ngapuro.

[^747]: Hang dikarepaen kambi ulamanyangayat iki yoiku wong-wong hang ngaweruhi keagungan lan kekuasaane Gusti Alloh.

## 35:29

Saktemene uwong-uwong hang mesti moco kitab Gusti Alloh lan ngedekaen sholat lan nafkahaken sebagiaan teko rezki hang Isun wenekaen nyang iane kabeh kambi meneg-meneng lan terang-terangan, iane kabeh ngarepaen dagangan hang osing bakal rugi.

## 35:30

Makne Gusti Alloh nyampurnakaen nyang iane kabeh ganjarane iane lan nambah iane kabeh teko karuniane. Saktemene Gusti Alloh Moho Ngampuni tur Moho Nyukuri.

## 35:31

Lan opo hang wes Isun wahyukaen nyang riko yoiku Al-Kitab (Al-Qur’an) iku hang bener, kambi bneraen kitab-kitab hang sakdurunge. Stemene Gusti Alloh bener-bener Moho Moho Ngaweruhi tur Moho Ningali (keadaane) hamba-hambane.

## 35:32

Terus Kitab iku Isun warisaen nyang uwong-uwong hang Isun pilih nyang antarane hamba-hambane Isun, terus nyang antarane iane kabeh ono hang ngelarakaen awake dewek lan antarane iane kabeh ono hang tengah-tengah lan antarane iane kabeh ono (pisan) Hang paling disek ngelakoni keapikan [^748]  kambi izin Gusti Alloh. Hang gedigu iku yoiku karunia hang gede banget.

[^748]: Hang dikarepaen kambi “uwong hang nganiyoyo nyang awake dewek” yoiku uwong hang luwih akeh keluputane ketimbang keapikane, lan “Tengah-tengah” yoiku uwong hang keapikane sebanding kambi kambi keluputane, sedeng hang dikarepaen kambi “wong-wong hang luwih bengen ngelakoni keapikan” yoiku wong-wong hang keapikane akeh banget lan arang banget ngelakoni keluputan.

## 35:33

(Kanggo iane kabeh) surgo ‘Adn, iane kabeh melebu nyang jerone, nyang jero iane kabeh diweni pepaes kambi gelang-gelang teko emas lan kambi mutioro lan kelambene iane kabeh nyang jero iku sutera.

## 35:34

Lan iane kabeh ngomong: “Kabeh puji kanggo Gusti Alloh hang wes ngilangaen susah teko isun kabeh. Saktemene Pengeran isun kabeh bener-bener Moho Ngampuni tur Moho Nyukuri.

## 35:35

Hang manggonaen isun kabeh nyang jerone panggonan hang langgeng (surgo) teko karuniane Iane; nyang jerone isun kabeh osing ngeroso kesel lan osing pisan ngeroso lemes.

## 35:36

Lan uwong-uwong kafir kanggo iane kabeh neroko jahannam. Iane kabeh osing dimusnahaken sampek iane kabeh mati la osing (pisan) dientengaen teko iane kabeh siksone. Gedigi iki isun males saben-saben uwong hang banget kafire.

## 35:37

Lan iane kabeh podo jerit nyang jerone neroko iku: “Duh Pengeran isun kabeh, tokaen isun kabeh pasti isun kabeh bakal ngelakoni amal soleh bido kambi hang wes isun kabeh lakoni”. Lan opotoh isun osing dawakaen umur riko nyang jerone waktu hang cukup kanggo mikir kanggo uwong hang gelem mikir, lan (opotoh osing) teko nyang riko uwong hang nguweni pepeleng? Mulokno rasakno (sikso Isun) la nosing ono kanggo uwong-uwong hang zalim siji uwong hang nulungi.

## 35:38

Saktemene Gusti Alloh ngaweruhi hang kesimpen nyang langit lan bumi. Saktemene iane Moho ngaweruhi kabeh isine ati.

## 35:39

Iane hang dadekaen riko khalifah-khalifah nyang duwure bumi. Sopo uwonge hang kafir, mulokno (pungkasane) kafire keneng nyang awake dewek. Lan kafire uwong-uwong hang kafir iku osing liyo mung arep nambah rugine iane kabeh.

## 35:40

Ngomongo: “Jelasno nyang Isun masalah sekutu-sekutu riko hang riko ajak-ajak sak liyone Gusti Alloh. Katonaen nyang Isun (bagian) hang endi teko bumi iki hang wes iane kabeh ciptakaen utowo iane kabeh duwe saham nyang jerone (nyiptakaen) langit utowo onotoh Isun nguweni nyang iane kabeh suwijine Kitab hinggo iane kabeh oleh keterangan-keterangan hang jelas teko iku? Saktemene uwong-uwong hang zalim iku sebagian teko iane kabeh osing janjekaen nyang sebagian hang liyo, kejobo gubaban baen”.

## 35:41

Saktemene Gusti Alloh ngeker langit lan bumi makne osing srno; lan temen kadung loro iku arep sirno osing ono siji uwong baen hang biso ngeker kambi-kambine sakliyone Gusti Alloh. Saktemene Iane yoiku Moho Aris tur Moho Ngampuni.

## 35:42

Lan iane kabeh sumpah nganggo jeneng Gusti Alloh kambi sekuat-kuat sumpah; saktemene kadung teko nyang iane kabeh siji uwong hang nguweni papelang, pasti iane kabeh bakal luweh oleh pituduh teko slah sijine umat-umat (hang liyo). Pas teko nyang iane kabeh hang gowo pepeleng, mulokno tekone iku osing nambah nyang iane kabeh, kejobo adohe iane kabeh teko (perkoro hang bener).

## 35:43

Kerono ladake (iane kabeh) nyang duwure bumi lan kerono renconone (iane kabeh) hang jahat. Rencono hang jahat iku osing bakal ngenani kejobo uwong hang ngerecnakno dewek. Osing ono hang iane kabeh enteni kejobo (kelakune) sunnah (Gusti Alloh hang wes kelaku) nyang uwong-uwong hang bengen [^749]  Mulokno pisan-pisan riko osing biso oleh gantine sunnah Gusti Alloh, lan pisan-pisan osing (pisan) arep nemoni nyimpange sunnah Gusti Alloh iku.

[^749]: Hang dikarepaen kambi “sunnah wong-wong hang bengen” yoiku mudune sikso nyang wong-wong hang gubabaen rosul.

## 35:44

Lan opotoh iane kabeh osing melaku nyang duwur bumi, terus deleng kelendi pungkasane uwong-uwong hang sakdurunge iane kabeh, sedeng uwong-uwong iku yoiku lebih gede kekuatane ketimbang iane kabeh? Lan osing ono suwiji baen hang biso ngapesaen Gusti Alloh nyang langit utowo nyang bumi. Saktemene Gusti Alloh Moho Ngaweruhi tur Moho Kuoso.

## 35:45

Lan kadung kiro-kirone Gusti Alloh nyikso nyang menungso kerono usahane, pasti Iane osing ninggalaen nyang duwure bumisuwijine mahluk hang rumangkang baen [^750]  tapekno Gusti Alloh ngarekaen (siksone) nyang iane kabeh, sampek wayah hang wes ditetokaen; mulokno kadung teko ajale iane kabeh, mulokno saktemene Gusti Alloh yoiku Moho Ngaweruhi (keadaan) hamba-hambane.

[^750]: “Dabbah” artine yoiku mahluk hang rumangkang. Tapekno hang dikarepaen nyang kene iki yoiku menungso.

## 36:1

Yā Sīn.

## 36:2

Demi Al-Qur’an hang kebeg hikmah,

## 36:3

saktemene Riko salah sijine uwong teko Rosul-rosul,

## 36:4

(Hang ono) nyang dalan hang lurus,

## 36:5

(Hang dadi wahyu) hang didunaen ambi Hang Maha Kuat tur Maha Asih.

## 36:6

Makne riko nguweni peringatan nyang kaum hang apak-apake iane kabeh durung diweni peringatan, kerono iku iane kabeh podo lali.

## 36:7

Saktemene wes pasti kelaku omongan (ketentuane Gusti Alloh) nyang akeh-akehe iane kabeh, kerono iane kabeh osing iman.

## 36:8

Saktemene Isun wes masang rante nyang gulune iane kabeh, terus tangane iane kabeh (diangkat) nyang dagu, mulokno kerono iku iane kabeh podo dangak.

## 36:9

Lan Isun anakaen nyang ngarepe iane kabeh tembok lan nyang burine iane kabeh tembok (pisan), lan isun tutup (meripat) iane kabeh sampek iane kabeh osing biso deleng.

## 36:10

Podo baen kanggo iane kabeh opo riko nguwni peringatan nyang iane kabeh utowo riko osing nguweni peringatan nyang iane kabeh, iane kabeh osing arep iman.

## 36:11

Saktemene riko mung biso nguweniperingatan nyang uwong-uwong hang gelem nuruti peringatan [^751]  lan hang wedi nyang Pengeran Hang Maha Welas senajan iane osing deleng. Mulokno wenono iane kabeh kabar seneng ambi ampunan lan ganjaran hang hang mulia.

[^751]: Karepe peringatan hang diwekaen ambi Nabi Muhammad SAW. mung ono gunane kanggo uwong hang gelem nurut.

## 36:12

Saktemene isun nguripaenuwong-uwong matilan Isun nulisaenopo hang iane kabeh lakoni lan bekas-bekas hang iane kabeh tinggalaen.

## 36:13

Lan gawiyo kanggo iane kabeh suwiji umpomo, yoiku penduduk suwiji negoro pas kongkonan-kongkonaneteko nyang iane kabeh.

## 36:14

(Yoiku) pas Isun ngutus nyang iane kabeh rong kongkonan, terus iane kabeh gubabaen ambi-ambine; terus isun kuataen ambi kongkonan hang ketelu, mulokno ketelung kongkonan iku ngomong: “Saktemene isun yoiku uwong-uwong hang dikongkon nyang riko.

## 36:15

lane kabeh jawab: “Riko osig liyo mung menungso koyok isun kabeh lan Gusti Alloh Hang Maha Welas osing ngedunan suwiji baen, riko osing liyo mung gae gubab baen”.

## 36:16

Iane kabeh ngomong: “pengeran isun kabeh ngaweruhi saktemene isun kabeh yoiku uwong hang dikongkon nyang riko.

## 36:17

Lan kewajiban isun kabeh osing liyo mung nyampekaen (perintahe Gusti Alloh) ambi jelas.

## 36:18

Iane kabeh jawab: “Saktemene isun kabeh nasibe osing apik kerono riko, stemene kadung riko osing mandek (ngongkon isun kabeh), pasti isun kabeh arep ngeranjam riko lan riko pasti arep oleh sikso hang ngelaraen teko isun kabeh”.

## 36:19

Kongkonan-kongkonan iku ngomong: “Nasib elek riko iku yoiku kerono riko dewek. Opo riko kadung wes diweni peringatan (riko ngancem isun kabeh)? Saktemene riko yoiku kaum hang ngelewati wates”.

## 36:20

Lan teko pojoke kuto, siji uwong lanang (Habib An-Najjar) ammbi kesusu-susu iane ngomong: “He kaum isun, nurute nyang kongkonan-kongkonan iku.

## 36:21

Nuruto nyang uwong hang osing jalok balesan nyang riko; lan iane kabeh yoiku uwong-uwong hang oleh pituduh.

## 36:22

Apuwo isun heng nyembah (pengeran) hang wes ndadekaken isun? lan mung nang pengeran, riko kabeh arep dibalekaken.

## 36:23

Apuwo isun arep nyembah pengeran sakliyane Gusti Alloh, sak umpama (Gusti Alloh) hang maha welas ngarepaken mudorot nang isun, mangka syafaat wong wong iku heng nguweni manfaat paran paran kanggo awak isun lan wong wong iku heng bisa nyelametaken isun.

## 36:24

Saktemene isun, kadung gediku pesti ana reng kesesatan hang jelas.

## 36:25

Saktemene isun wes iman nang Pengeran riko kabeh, mongko rungokno (pengakuan iman isun).

## 36:26

Diomongaken (nang wong ikau): Melebuo nang suwarga [^752] . Iyane ngomong “ mandanea apike sekirane kaum isun weroh.

[^752]: Menurut riwayat, wong lanang iku dipateni kambi kaume sakwise iyane ngucapaken omongan minangka nasihat nang kaume. Iki disebut ning jeru ayat 20 s/d 25. Rikala iyane arep mati; Malaikat mudun nguweni weruh saktemene Gusti Alloh wes nyepura dosane lan iyane arep mlebu suwargo

## 36:27

Paran hang nyebabain pengeran isun nguweni sepura nang isun lan dadekaken isun kelebu wong-wong hang dimulyaaken

## 36:28

lan isun heng ngedunaken nang kaume sakwise iyane (mati) suatu pasukan teka langit lan sing mbejaji isun ngedunaken

## 36:29

Heng ana seksaan kanggo wong-wong, iku kejaba mong sak bengokan suara bain, mangka jemedul wong-wong iku kabeh mati

## 36:30

Mandanea gedhene getun nang batur batur iku, heng ana teka siji Rasul nang wong-wong iku, kejaba wong wong iku sedawane ngelok- ngelokaken.

## 36:31

Apa seng weruh wong-wong iku, piro akehe umat umat sakdurunge wong wong iku hang wes isun ancuraken, Saktemene wong wong iku (hang wes isun ancuraken) iku seng ana balek maning. [^753]

[^753]: Maksudnya: wong wong iku sing balik nang dunya

## 36:32

Lan angger wong wong iku kabeh dikumpulaken maning nang isun.

## 36:33

Lan sijine tandha (kuasane Gusti Alloh hang gedhe) kanggo wong wong iku yaiku bumi hang mati, isun urepaken bumi iku, lan isun ngetokaken teka bumi wiji wijian, mangka teka bumi iku wong wong iku mangan.

## 36:34

Lan isun dadekaken kebon-kebon kurma lan anggur reng bumi lan isun pancuraken teka bumi pirang pirang sumber banyu

## 36:35

Supaya wong wong iku oleh mangan teka uwohe, lan paran bain hang wes di usahakaken kambi tangane wong wong iku. Mangka apuwo wong wong iku seng gelem syukur ?

## 36:36

Maha suci Pengeran hang wes dadekaken jadhah jadhan kabeh, kabeh iku ana hang merujuk teka lemah lan ana hang teka awake wong wong iku lan teka paran bain hang seng wong wong iku weruhi.

## 36:37

Lan sijine tondho (kuasane Gusti Alloh hang gedhe) kanggo wong wong iku yaiku bengi; isun mbusek padhange raino teka bengi iku, mangka jemedul wong-wong iku ana reng jerone peteng jumbleng.

## 36:38

Lan srengenge melaku reng panggonan idere. Hang gedigu iku uger ugere Pengeran hang Maha gagah lan maha ngaweruhi.

## 36:39

Lan wes isun tetepaken kanggo ulan panggonane mandek-mandek, sampek (sakwise iyane nyampek neng panggonane mandek hang pungkasan) mbaleko iyane minangka mancung hang tuwek. [^754]

[^754]: Jarene riwayat, wong lanang iku dipateni karo kaume sakwise ngucapaken omongan kang dadi nasihat nang kaume koyo dene reng ayat 20 s/d 25. naliko arep mati; Malaikat mudun aweh weruh yaiku Gusti Alloh wes ngampuni dosane lan dia arep melebu suwargo

## 36:40

Heng mungkin kanggo srengenge kecaruk wulan, lan bengi sing bisa nyulungi raino. Lan kabeh- kabeh iku ngedhari reng garis edhare.

## 36:41

Lan sijine tandha (kuasane Gusti Alloh hang gedi) kanggone wong-wong iku yaiku saktemene isun angkut keturunane wong wong iku reng kapal hang kebek wot-wotane.

## 36:42

Lan isun dadekaken kanggo wong wong iku hang arep numpaki koyo kapal iku [^755] .

[^755]: Maksudnya: mereka itu tidak kembali ke dunia.

## 36:43

Lan kadung isun karepi, mangka isun ndelepaken wong wong iku, mangka heng ana kanggo wong wong iku hang bisa nulungi lan heng ana hang bisa di selametaken.

## 36:44

Taping (isun selametaken wong wong iku) kerana rahmat hang gedhe teka isun lan kerana nguweni kesenengan urip sampek reng sijine wektu hang ditentukaken

## 36:45

Lan kadung diomongaken nang wong-wong iku “wedio riko nang seksa hang ana reng ngarep riko lan marang seksa hang arep teka supaya riko oleh rahmat” (niscaya wong-wong iku padha mengos)

## 36:46

Lan pisan pisan heng ana teka nang wong wong iku babar pisan sijine tandha teka tandha tandha kuasane pengerane wong-wong iku, kejaba wong wong iku sedawane melengos teka tandha-tandha iku.

## 36:47

Lan kadung diomongaken nang wong wong iku: “nafkahna separo teka rizki hang diuwekaken Gusti Alloh nang riko”. Mongka wong-wong hang kafir iku ngomong nang wong wong hang padha iman: “apa isun arep nguweni mangan nang wong- wong hang kadung Gusti Alloh ngarepaken, mesti Gusti Alloh arep nguweni mangan, Heng ana riko iku kejaba nang jero kesesatan hang nyata?’’

## 36:48

Lan wong wong iku ngomong:”kapan (Kedadenane) janji iki (Dino ditangiaken) kadung riko wong-wong hang bener.

## 36:49

Wong wong iku heng ngenteni kejaba sak kaokan bain [^756]  hang arep ngejuraken wong wong iku rikola wong-wong iku tukaran.

[^756]: Maksude: suara semprongan sangkakala hang pertama kang ngejuraken bumi iki

## 36:50

Terus wong-wong iku heng kuasa gawe sijine wasiat lan seng (pisan) bisa muleh nang keluargane

## 36:51

Lan disemprong sangkakala [^757] , mangka jemedhul wong-wong iku telikas metu teka kubure (ngadep) nang Pengeran.

[^757]: Semprongan iki yaiku semprongan sangkakala hang ping pindo hang sakwise tangi wong wong jero kubur.

## 36:52

Wong wong iku ngomong “aduh celaka isun! sapa hang nangiaken isun teka panggonan turu ison (kubur)” iki hang dijanjikaken (Pengeran) hang maha awehan lan bener para utusane Gusti Alloh.

## 36:53

Heng ana berak berak kejaba sak berakan bain, mangka jemedhul wong wong iku kabeh dikumpulaken nang ison.

## 36:54

Mangka reng dino iku, siji wong heng dirugiaken blas lan riko heng arep di wales kejaba kambi paran hang wes dilakoni.

## 36:55

Saktemene wong hang manggon Suwarga, reng dino iku padha seneng-seneng nang kesibukane.

## 36:56

Wong wong iku lan rayat rayate wong wong iku manggon nang panggonan hang teduh, padha glintingan nang pelonco.

## 36:57

Reng Suwarga iku wong-wong iku kantuk woh-wohan lan kantuk paran hang dijalok wong wong iku.

## 36:58

(Nang wong wong iku diomongaken) “salam” minangka pitutur selamet teka pengeran hang maha welas.

## 36:59

Lan (diwarah nang wong-wong kafir) pisaho riko (teka wong-wong mu’min) reng dino iki, he wong-wong hang gawe jahat.

## 36:60

Apa isun heng wes merintahaken nang riko he Bani Adam, supaya riko heng nyembah syethan? Saktemene syetan iku musuh hang nyata piturut riko.

## 36:61

Lan nyembaho riko nang isun, iki lah dalan hang kenceng.

## 36:62

Saktemene syetan iku wes nyesataken nang akeh-akehe antara riko kabeh. Mangka apa riko heng mikiraken?

## 36:63

Iki neraka Jahannam hang bengen riko di ancem.

## 36:64

Melebuho nang jerone dino iki, disebabaken riko bengen nyulayani.

## 36:65

Reng dino iki isun tutup cangkeme wong-wong iku, lan ngomong nang isun tangan wong wong iku. Lan nguweni kesaksian sikil wong wong iku nang paran bain hang bengen dilakoni

## 36:66

Lan kadung isun ngarepaken, mesti isun busek pendelengane mata wong wong iku; terus wong-wong iku padha saingan (nggolek) dalan. Mangka kelendi wong wong iku bisa ndeleng.

## 36:67

Lan kadung isun ngarepaken, mesti isun rubah wong wong iku neng panggonane, mangka wong-wong iku heng sanggup melaku maneng lan heng sanggup balek.

## 36:68

lan sapa bain hang isun dawakaken umure mesti isun balekaken iyane nang kedadenane [^758]  mangka apa wong-wong iku seng mikiraken?

[^758]: Maksude: balek maneng dadi lemah lan kurang akal

## 36:69

Lan isun heng ngajaraken syair nang iyane (Muhammad) lan ngucapaken syair iku heng pantes kanggone. Al-Qur’an iku sing ana liya mung kejaba pelajaran lan kitab hang nguweni penerangan.

## 36:70

Supaya iyane (Muhammad) nguweni pepenget nang wong-wong hang urep (atine) lan supaya pestilah (ketetepan (adzab) nang wong-wong kafir.

## 36:71

Lan apa wong-wong iku heng ndeleng, Saktemene isun wes dadekno kewan ternak kanggo wong wong iku yaiku separo teka paran hang isun dadekaken kanggo kuasane isun dewek, terus wong-wong iku nguwasai.

## 36:72

Lan isun dhungklukaken kewan kewan iku kanggo wong-wong iku, mangka separone dadi tunggangane lan separone dipangan wong wong iku.

## 36:73

Lan wong-wong iku oleh pirang pirang manfaate lan pirang pirang minumane, mangka abuo wong-wong iku heng gelem nyukuri.

## 36:74

Wong-wong iku njuwut sembahan sembahan liyane Gusti Alloh supoyo wong-wong iku oleh pitulungan.

## 36:75

Berhala berhala iku heng ana hang bisa nulungi wong wong iku; padahal berhala berhala iku dadi tentara hang disiapaken kanggo njaga wong wong iku.

## 36:76

Mangka aja sampek omongan wong wong iku dadekaken riko susah, Saktemene isun weroh paran bain hang wong wong iku rahasiaaken lan paran bain hang wong wong iku nyatakaken.

## 36:77

Lan apa menungsa seng ngestokaken Saktemene isun dadekaken iyane teka setitik banyu (mani), mangka jemedhul iyane dadi penentang hang nyata.

## 36:78

Lan iyane gawe cantha kanggo isun. lan iyane lali nang kedadenane. iyane ngomong “Sapa hang bisa nguripaken rongkong”, hang wes ajur mumur.

## 36:79

Ngomongo; iyane arep diuripaken pengeran hang dadekaken hang sepisan. Gusti Alloh maha ngaweruhi sekabehane makhluke

## 36:80

Yaiku Pengeran hang dadekaken kanggo sira geni teka kayu ijo, mangka jemedhul riko nguripaken (geni) teko kayu iku.

## 36:81

Lan heng pengeran hang dadikaken langit lan bumi iku kuasa dadikaken maneng raga raga wong wong iku hang wes ajur iku? bener; iyane kuasa, lan iyane maha dadikaken lan maha ngaweruhi.

## 36:82

Saktemene perintahe Pegeran, kadung iyane ngarepaken paran-paran, mong ngomong nang iyane “dadio!” mangka dadi.

## 36:83

Mangka Moho suci (Gusti Alloh) hang reng tangane kuasane sekabehane perkara lan nang iyane mung riko di balekaken.

## 37:1

Demi (Rombongan) hang jejer-jejer ambi sebener benere.

## 37:2

Lan demi (Rombongan) hang ngelarang ambi sebener benere (teka kelakoan kelakoan maksiat ).

## 37:3

Lan demi (Rombongan) hang mocokaken pelajaran

## 37:4

Saktemene pengeran rika bener bener Esa.

## 37:5

Pengerane langit lan bumi lan paran baen hang ana antarane karone lan pengerane panggonan panggonan melecire sergenge.

## 37:6

Saktemene isun wes majangi langit hang parek kambi pajangan, Yaiku lintang-lintang.

## 37:7

Lan wes njaga (ambi sebener benere) teka syetan hang dhuraka.

## 37:8

Syetan iku heng bisa ngerungok ngrungokaken (omongane) para Malaikat lan wong wong iku dibentuki teka kabeh arah.

## 37:9

kanggo nguser wong wong iku lan ambi wong wong iku siksa hang langgeng.

## 37:10

Taping sapa bain ( antara wong wong iku ) hang nyolong nyolong ( pajar ); mangka iyane dikejar kambi suluh geni hang mumbal-mumbal.

## 37:11

Mangka takono nang wong wong iku (musrik Mekkah); “apa iyane hang lebih kuat kedadenane utawa paran [^759]  hang wes isun dadekaken iku? Saktemene isun wes dadekaken wong-wong iku teka lemah lempung.

[^759]: Maksude : Malaikat, langit, bumi, lan liya liyane

## 37:12

Paran maning, rika dadi heran (nang keingkaran wong wong iku) lan wong wong iku ngina rika.

## 37:13

Lan kadung wong wong iku diuweni pelajaran mangka wong wong iku heng gelem ngengetaken.

## 37:14

Lan kadung wong wong iku ndeleng sijine tanda kuasane Gusti Alloh, wong wong iku kari nginoaken.

## 37:15

Lan wong wong iku ngomong “iki heng ana liya kejaba mung sihir hang nyata.

## 37:16

apa kadung isun wes mati lan wes dadi lemah serta dadi rongkong, apa bener bener isun arep ditangekaken (maneng)?

## 37:17

Lan apa bapak-bapak isun hang luweh solong arep ditangekaken pisan?

## 37:18

Ngomongo: “ya” rika arep dadi ina

## 37:19

Mangka saktemene tangi teka kuburan iku mung sak kaokan : mangka jemedhul wong-wong iku bisa ndeleng.

## 37:20

Lan wong-wong iku ngomong; “He celaka isun !” ikilah dina pewalesan.

## 37:21

Iki dina keputusan [^760]  hang rika sering nggorohaken  [^761] .

[^760]: Dina putusan maksude hari Gusti Alloh swt nguweni keputusan lan walesan nang bature

[^761]: Ayat 20 yaiku omong omongan hang ana reng padane wong wong kafir

## 37:22

(Nang Malaikat dikongkon) : ngumpulno wong- wong hang hang dolim ambi kanca kanthet wog wong iku lan sembah sembahan hang selalu wong wong iku sembah.

## 37:23

Sakliyane Gusti Alloh, mangka dhudhuhno nang wong-wong iku dalan nang neraka.

## 37:24

Lan tahanen wong-wong iku (nang panggonan mandeg) saktemene wong-wong iku arep ditakoni.

## 37:25

“Apuwo rika heng tulung-tulungan ?”

## 37:26

Parang maning wong-wong iku, nang dina iku nyerah dewek.

## 37:27

Separo teka wong-wong iku ngadep nang separo hang liyane ambi bantah-bantahan

## 37:28

Pengikut wong-wong iku ngomong: (nang para pengarep wong wong iku); “saktemene rika hang teka neng isun teka tengen. [^762]

[^762]: Maksude: Para pengarep iku nekani pengikut-pengikute ambi ngapusi hang biso naleni atin

## 37:29

Para pengarep wong wong iku njawab: “Saktemene rika hang heng iman”

## 37:30

Lan pisan pisan isun heng kuwasa nang rika, parang maning rika iku kaum hang ngelewati wates.

## 37:31

Mangka mesti putusan (siksa) pengeran isun nimpa nang isun; saktemene isun arep ngerasakaken (seksa iku)

## 37:32

Mangka isun wes njerumusaken riko, saktemene isun yaiku wong-wong hang kesasar.

## 37:33

Mangka saktemene wong-wong iku nang dina iku pada bareng bareng reng njero siksa.

## 37:34

Saktemene gediku iku isun ngelakoni nang wong-wong hang ngelakoni jahat

## 37:35

Saktemene wong-wong iku bengen kadung diomongaken nang wong wong iku “laailaaha illalloh” (heng ana pengeran hang berhak disembah kejaba mung Gusti Alloh), wong-wong iku nyombongaken dewek.

## 37:36

Lan wong-wong iku ngomong; “apa saktemene isun kudu ninggalaken sembahan sembahan isun kerana siji penyair edan?”

## 37:37

Saktemene iyane (Muhammad) wes teka nggawa kebeneran lan mbeneraken rasul-rasul (sedurunge).

## 37:38

Saktemene rika mesti arep ngerasakaken siksa hang ngeres.

## 37:39

Lan rika heng diuweni walesan kejaba nang ke elekan hang wes rika lakoni.

## 37:40

Taping para bature Gusti Alloh hang dirijigaken (Teka doso).

## 37:41

Wong-wong iku oleh rizki hang di tentokaken.

## 37:42

Yaiku uwoh-owohan, lan wong-wong iku Yaiku wong-wong hang di mulyokaken.

## 37:43

Ning jerone suwargo-suwargo hang kebek ni’mat.

## 37:44

Nang duwure puri puri kehormatan pada adep-adepan.

## 37:45

Diedaraken nang wong-wong iku gelas hang isine khomer teka kalen hang mili.

## 37:46

(Wernane) putih rijik, enak rasane kanggo wong-wong hang ngombe.

## 37:47

Heng ana nang jerone khomer iku alkhohol lan wog-wong iku heng mabuk mergo khomer.

## 37:48

Nang sandinge wong-wong iku ana widodari-widodari heng belingar pendelangane lan apik motone.

## 37:49

Kaya kaya wong-wong iku yaiku endog (manuk unta) hang kesimpen apik.

## 37:50

Terus separo wong-wong iku madep nang separo hang liya ambi omong-omongan.

## 37:51

Salah sijine wong-wong iku ngomong; saktemene isun bengen (nang dunya duweni kanca).

## 37:52

Hang ngomong: “apa rika temenanan kelebu wong-wong hang mbeneraken” (dina jenggirat tangi)

## 37:53

Opo kadung isun wes mati lan isun wes dadi lemah lan rongkong, apa saktemene isun bener bener (arep ditangikaken) kanggo diuweni walesan?

## 37:54

Ngomong pisan iyane iku: “apa rika gelem nyambang (kancane isun iku)”.

## 37:55

Mangka iyane nyambangi (Kancane iku), terus iyane ndeleng kancane iku nang tengah-tengahe neraka hang mumbal-mumbal.

## 37:56

Iyane ngomong (Pisan) : “Demi Gusti Alloh saktemene rika bener bener meh gawe celaka nang isun.

## 37:57

Kadung heng kerana nikmat pengeran isun, mesti isun kelebu golongane wong-wong hang di seret (Nang neraka).

## 37:58

Mangka apa isun heng arep mati.

## 37:59

Kejaba mung matine isun hang pertama bain (neng dunya), lan isun heng arep diseksa (nang akherat iki)

## 37:60

Saktemene iki bener-bener kemenangan hang gede.

## 37:61

kanggo kemenangan hang pada iki kudune ana usaha wong-wong hang megawe.

## 37:62

(Panganan suwargo) iku suguhan hang langkung apik Utawa wit zaqqum [^763] .

[^763]: Zaqqum yaiku jenis wit hang tumbuh neng neraka

## 37:63

Saktemen isun dadekaken wit zaqum iku kanggo mingka dadi seksoan kanggo wong-wong hang dlolim

## 37:64

Saktemene uwet zaqum Yaiku sebatang wit hang metu teka serasab neraka jahim.

## 37:65

Mayange kaya endase syetan-syetan

## 37:66

Mangka saktemene wong-wong iku bener bener mangan separo uwoh wit iku, Mangka wong-wong iku ngebeki wetenge ambi uwoh Zaqqum iku.

## 37:67

Terus sakwise mangan uwoh-uwoh Zaqqum iku, mesti wong wong iku oleh ombenan hang campur ambi banyu hang panas.

## 37:68

Terus saktemene panggonan balike wong-wong iku bener bener nang neraka jahim.

## 37:69

Karana Saktemene wong-wong iku nemukaken bapak-bapake nang jerune kesesatan.

## 37:70

Terus wong wong iku kari gancang gancang ngikuti pecake wong-wong tuweke.

## 37:71

Lan saktemene wes kesasar sakdurunge wong wong iku (Quraisy) paling gedhe teka wong-wong hang bengen.

## 37:72

Lan saktemene wes isun kongkon wong-wong hang aweh pepenget (Rasul-Rasul) nang kalangane wong wong iku

## 37:73

Mangka delengen, Kelendi Nasibe wong wong hang di weni pepenget iku.

## 37:74

Kejaba para bature Gusti Alloh Hang wes dirijigaken (Teka Duso heng arep disekso)

## 37:75

Saktemene Nuh wes ngundang isun; mangka saktemene apik-apike hang nyembadani (Yaiku isun).

## 37:76

Lan isun wes nyelametaken Nuh lan pengikute teka bencana hang gedhe.

## 37:77

Lan isun dadikaken anak putune wong-wong hang nerusaken keturunan.

## 37:78

Lan isun langgengaken kanggo Nuh iku (alem hang apik) nang golongane wong-wong hang teka sakmarine;

## 37:79

“Selamet kanggone Nuh nang sedaya alam”.

## 37:80

Saktemene gedigu isun nguweni walesan nang wong-wong hang ngelakoni apik.

## 37:81

Saktemene iyane kelebu antarane batur batur isun hang iman.

## 37:82

Terus isun ndelepaken wong-wong hang liya.

## 37:83

Lan saktemene Ibrohim bener bener kelebu golongane (Nuh) [^764] .

[^764]: Maksude: Ibrohim kelebu golongane Nuh a.s nang masalah ke imanan nang Gusti Alloh lan dasar ajaran agomo

## 37:84

(Engeto) Nalika iyane teka nang pangerane ambi ati hang suci. [^765]

[^765]: Maksude: teka nang pengerane” yaiku ngeklasaken atine mung nang Gusti Alloh”.

## 37:85

(Engeto) Nalika iyane ngomong nang bapake Lan kaume “Paran hang rika sembah iku”.

## 37:86

Apa rika ngarepaken sembahan sembahan sakliyane Gusti Alloh ambi cara ngapusi?

## 37:87

Mangka apa anggepan rika nang pengerane sedaya alam.

## 37:88

Terus iyane ndeleng sak delengan nang lintang lintang iku

## 37:89

Terus iyane ngomong “Saktemene isun lara”.

## 37:90

Terus wong-wong iku pada melengos teka Nabi Ibrohim ambi ngungkuri.

## 37:91

Terus iyane nyelindut nang berhala berhala sesembahane; trus iyane ngomong; “Apa rika heng mangan. [^766]

[^766]: Maksude: Ibrahum ambi omongan iku yaiku ngelokna patung-patung iku karana akeh pangan nang sampinge sesajen

## 37:92

Apuwa riko seng njawab?

## 37:93

Terus diadepi berhala berhala iku ambi di mentungi nganggo tangan kanane (ambi kuat ).

## 37:94

Terus kaume marani iyane ambi keposong-posong.

## 37:95

Ibrohim ngomong; “Apa rika nyembah nang patung patung hang rika gawe dewek”.

## 37:96

Padahal Gusti Alloh hang dadikaken rika lan paran baen hang rika gawe.

## 37:97

Wong-wong pada ngomong: dhegna siji bangunan kanggo (ngobong) Ibrohim: terus uncalna iyane nang jero geni hang mubal-mubal iku

## 37:98

Wong-wong arep ngelakoni paeka nang Ibrohim, Mangka isun dadekaken wong-wong iku wong hang ina. [^767]

[^767]: Maksude: Pengeran nggagalaken paeka wong-wong kabeh

## 37:99

Lan Ibrohim ngomong: saktemene isun menyang ngadep nang pengeran isun, lan pengeran arep nguweni pituduh nang isun. [^768]

[^768]: Maksude: Ibrahum menyang sijine negara kanggo nyembah nang Gusti Alloh lan dakwah

## 37:100

He Pengeran isun, Mugi weweho rika nang kulo (siji bocah) hang kelebu wong-wong hang sholeh.

## 37:101

Mangka isun nguweni kabar seneng ambi (lahire) iji lare hang kari sabar  [^769] .

[^769]: Maksude: You Nabi Ism’il a.s

## 37:102

Mangka nalika lare iku nyampe (nang umur sanggup) bisa gawe usaha bareng bareng Ibrohim, Ibrohim ngomong; “Hee anak isun saktemene isun ngimpi arep mbeleh rika, mangka pikiren kelendi penapat rika!” Ismail njawab: “He bapak isun, Lakonono paran hang di perintahna nang rika: Insya Alloh Gusti Alloh arep nemu isun kelebu wong-wong hang sabar”.

## 37:103

Nalikane karone wes pasrah lan Ibrohim nurukaken anake nduwure pelipise. (Katon kesabarane karone).

## 37:104

Lan isun celok Ibrohim! “He Ibrohim”.

## 37:105

Saktemene rika wes mbeneraken ngimpi iku. [^770] Saktemene gedigu iku Isun nguweni walesan nang wong wong hang ngelakoni apik.

[^770]: Hang dimaksud ambi mbeneraken impen yaiku percaya setemene ngimpi iku bener teka Gusti Alloh lan wajib ngelakoni

## 37:106

Saktemene iki bener bener ujian hang nyata.

## 37:107

Lan isun tebus anak iku ambi sijin belehan hang gedhe. [^771]

[^771]: Sakwise nyata kesabaran lan ketaatan Nabi Ibrohim a.s lan Ismail as mangka Gusti Alloh ngelarang mebleh Ismail, lan kanggo nerusaken korban, Gusti Alloh ngganti ambi siji belehan (kambing). Peristiwa iki dad dasar disyareataken qurban kang dilaksanakaken nag dina Riyaya haji.

## 37:108

Isun langgengaken kanggo Ibrohim iku (aleman hang apik) neng kalangan wong wong hang teko berikute.

## 37:109

Yaiku keselametan dilimpahaken nang Ibrohim.

## 37:110

Gedigu iku isun nguweni walesan nang wong-wong hang ngelakoni apik.

## 37:111

Saktemene Ibrohim kelebu batur bature isun hang iman.

## 37:112

Lan isun nguweni weruh hang seneng ambi (lahire) Ishaq dadi nabi lan kelebu wong-wong hang sholeh

## 37:113

Lan isun limpahaken keberkahan nang iyane ambi Ishaq lan ning antarane anak putune, ana hang ngelakoni apik lan ana (pisan) hang dzalim nang awake dewek ambi terang-terangan.

## 37:114

Lan saktemene isun wes ngelimpahaken nikmat nang Musa lan Harun.

## 37:115

Lan isun nyelametaken karone lan kaume pisan teka belahi hang ghedhe

## 37:116

Lan isun tolong wong wong iku, mangka dadi wong wong hang menang.

## 37:117

Lan isun uweni nang karone kitab hang jelas.

## 37:118

Lan isun dhudhuhi karone dalan hang kenceng.

## 37:119

Lan isun abadikaken kanggo karone (eleman hang apik) kanggo kalangane wong wong hang sakmarine.

## 37:120

(Yaiku) Selamet dilimpahaken kanggo Musa lan Harun.

## 37:121

Saktemene gedigu iku isun nguweni walesan nang wong-wong hang ngelakoni apik.

## 37:122

Lan saktemen karo-karone kelebu golongane batur bature isun hang iman.

## 37:123

Lan saktemene Ilyas iku bener bener kelebu salah sijine para utusan.

## 37:124

(Engeto) nalika iyane ngomong nang kaume apuwo rika heng Taqwa.

## 37:125

Apa pantes tah, sira nyembah berhala lan sira tinggalaken se apik apike Dzat hang Maha nyiptakaken.

## 37:126

(Yaiku) gusti Gusti Alloh pengeran rika lan pengeran bapak-bapak rka hang wes nyulungi.

## 37:127

Mangka wong-wong iku ngapusi. Kerana iku wong-wong iku arep diseret (nang neraka.)

## 37:128

Kejaba Mung batur bature Gusti Alloh hang disucikaken (teka dosa).

## 37:129

Lan isun abadikaken kanggo Ilyas (Pujian hang apik) kanggo kalangan wong-wong sak burine.

## 37:130

(Yaiku); “keselamatan dilimpahaken kanggo Ilyas”

## 37:131

Saktemene gediku iku isun nguweni Walesan nang wong-wong hang ngelakoni apik.

## 37:132

Saktemene iyane iku batur bature isun hang iman.

## 37:133

Saktemene Luth Iku bener benr kelebu salah sijine para rasul.

## 37:134

(Engeto) nalikane isun nyelametaken iyane lan keluargane (pengikut-pengukute) kabeh.

## 37:135

Kejobo siji wong wadon tuwek (rayate hang ono) bareng bareng wong hang tinggal.

## 37:136

Terus isun ajuraken wong-wong liya.

## 37:137

Lan saktemene isun (he penduduk Mekkah) bener bener arep lewat (bekas-bekas) Wong wong iku nang waktu isuk.

## 37:138

Lan nang waktu bengi, mangka apa rika heng mikiraken?

## 37:139

Saktemene Yunus iku bener bener salah sijine rasul.

## 37:140

(engeto) nalika iyane melayu, [^772] nang kapal hang kebek momotane.

[^772]: Hang di maksud ambi melayu "yaiku ninggalaken kewajiban"

## 37:141

Terus iyane melu diundi [^773] lan iyane kelebu wong-wong hang kalah undian.

[^773]: Undian iku di anakaken kerana momotan kapal kari kebek. kadung heng dikurangi kapal mungkin arep kerem manga dianakaken undian. sapa hang kalah undian diuncalaken nang laut lan nabi Yunus kalah sehingga diucalaken nang laut

## 37:142

Terus iyane di untal iwak gedhe keadaan ina. [^774]

[^774]: Yunus ina kerana melayu sangka kaume

## 37:143

Mongko kadung sekirane iyane heng kelebu wong-wong hang akeh enget Gusti Alloh.

## 37:144

Mestine, iyane arep Manggon nang wetenge iwak iku sampek dina kebangkitan.

## 37:145

Terus isun uncalaken iyane nang daerah hang tandus, sedeng iyane lara

## 37:146

Lan isun cukulaken kanggo iyane (Yunus) sebatang wit teka jenis labu.

## 37:147

Lan isun utus iyane nang satus ewu wong utawa lebih.

## 37:148

Terus wong-wong iku iman, karana iku isun nguweni kenikmatan urep nang wong-wong iku tumeka waktu tertentu.

## 37:149

Takono (He Muhammad) nang wong-wong iku (wong wong kafir Mekkah) “Apa kanggo pengeran sira anak-anak wadon lan kanggo wong-wong iku anak-anak lanang”. [^775]

[^775]: Wong musrik ngomong setemene Gusti Alloh duwe anak wadon (malaikat) lan padahal wong wong iku nganggep ino lare lare wadon

## 37:150

Utawa Apa isun dadekaken malaikat-malaikat teka wadon lan wong-wong iku nyaksekaken?

## 37:151

Weruho Saktemene wong-wong iku ambi kelakoan ngapusi bener bener ngomong.

## 37:152

“Gusti Alloh duwe anak “lan saktemene wong-wong iku bener bener wong hang duwe kelakoan ngapusi.

## 37:153

Opo tah Pengeran milih (ngutamaaken) lare-lare wadon ketimbang lare-lare lanang?

## 37:154

Apa hang dadi nang rika ? kelendi (carane) rika ngukumi.

## 37:155

Apa riko heng mikiraken?

## 37:156

Utawa apa riko duweni bukti hang nyata?

## 37:157

Mangka gowonen kitab riko, kadung rika memang wong hang bener.

## 37:158

Lan wong-wong iku nganakaken (Hubungan) nasab antaran Gusti Alloh lan jim.lan saktemene jim weruh yaiku wong-wong iku bener bener arep diseret (nang neroko).

## 37:159

Maha suci Gusti Alloh teka paran hang wong-wong sifataken.

## 37:160

Kejobo batur batur Gusti Alloh [^776] hang dirijigi teka (Dosa).

[^776]: Hang di maksud bature Gusti Alloh yaiku golongane jim hang iman

## 37:161

Mangka Saktemene rika lan paran-paran hang rika sembah iku.

## 37:162

Pisan pisan heng bisa nyesataken (siji wong) nang Gusti Alloh.

## 37:163

Kejaba wong wong hang arep melebu neraka hang mumbal-mumbal.

## 37:164

Heng ana wong siji babar pisan antara isun (malaikat) kejaba duweni pangkat hang tertentu.

## 37:165

Lan saktemene isun bener bener jejer jejer (ngelakoni perintahe Gusti Alloh).

## 37:166

Lan saktemene isun bener bener maca tasbih (Nang Gusti Alloh)

## 37:167

Saktemene wong wong iku bener bener arep ngomong:

## 37:168

“Kadung sekirane ning sisi isun ana siji kitab teka (Kitab-kitab hang wes di dunaken) nang wong-wong bengen”.

## 37:169

Bener bener isun arep dadi bature Gusti Alloh hang dirijigaken (teka duso).

## 37:170

Taping wong-wong iku heng percaya (nang Al-Qur’an) Mangka mbesoke wong-wong iku arep weroh (Akibate).

## 37:171

Lan saktemene wes tetap janji isun nang batur batur isun hang dadi rasul.

## 37:172

(Yaiku) saktemen wong-wong iku hang mesti oleh pitulung.

## 37:173

Lan saktemene tentarane isun iku hang mesti menang.

## 37:174

Mangka melengosa rika (Muhammad) Teka wong-wong iku sampek siji mangsa

## 37:175

Lan delengen wong-wong iku, mangka mbesok-mbesoke wong-wong iku arep ndeleng (seksa iku).

## 37:176

Mangka apa wong-wong iku njaluk supaya siksa isun dicepetaken.

## 37:177

Mangka kadung seksa iku mudun nang pelatarane wong wong iku, mangka kari elek waktu isuk hang dialami kambi wong-wong hang di engetaken.

## 37:178

Lan melengosa riko teka wong-wong iku sampek siji mangsa.

## 37:179

Lan delengen, mangka besok wong-wong iku pisan arep ndeleng.

## 37:180

Maha suci pengeran rika hang duweni dzat hang Maha Perkasa teka paran hang wong-wong iku omongaken.

## 37:181

Lan Keselametan dilimpahaken nang para rasul.

## 37:182

Sekabehane puji kanggo Gusti Alloh. Pengeran sekabehane alam.

## 38:1

Ṣād, Demi Al-Qur’an hang duwe keagungan.

## 38:2

Sebenere wong-wong kafir iku tetep angkuh lan tetep ngelakoni eker ekeran hang sengit.

## 38:3

Kari akeh umat hang sakdurunge wong-wong iku hang wes isun ajuraken, terus wong-wong iku njaluk tolong padahal (wektu iku) dhudhu wektu kanggo melayu ngelepas awak dewek.

## 38:4

Lan Wong-wong iku heran kerana wong wong iku ketekanan siji wong hang nguweni pepenget (Rasul) teka kalangane wong wong iku. Lan wong-wong kafir ngomong:” iki siji wong ahli sihir hang akeh gorohe.

## 38:5

Apuwo iyane ndadekaken Pengeran-pengeran iku Pengeran mong siji baen ? setemene iki bener bener sewiji hal hang nggawokaken.

## 38:6

Lan menango para pengarepe wong-wong iku (seraya ngomong) menango rika lan tetepa (nyembah) Pengeran Pengeranira, setemene iki bener bener perkara hal hang dikarepaken [^777]

[^777]: Maksude : mungguh wong wong kafir setemene nyembah Pengeran Pengeran ikulah hang sebenere dikarepaken Gusti Alloh

## 38:7

Isun seng tau kerungu hal iki reng Agama hang pungkasan [^778] . hal iki (Meng esakan Gusti Alloh), heng ana liya mung (dunya) hang digawe-gawe.

[^778]: Hang dimaksud wong wong kafir Quraisy kambi agama hang terahir yaiku agama Nasrani

## 38:8

Apuwo Al-Qur’an iku di dunaken nang iyane antara kita? setemene wong-wong iku mamang ambi Al-Qur’an isun. Lan setemene wong wong iku durung ngerasakaken seksanisun.

## 38:9

Utawa apa wong-wong iku nduwe celengan Rahmat Pengeraniro hang Maha Perkasa lan Maha nguweni.

## 38:10

Utawa apa wong-wong iku duwek kerajaan langi lan bumi lan hang ana antarane karone? (kadung ana), mangka kudune wong wong iku munggah ondho (nang langit).

## 38:11

Sijine tentara hang gedhe hang ana ning kana teka golongan golongan hang berserikat, pesti arep dikalahaken.

## 38:12

Wes digorohaken (Rasul-rasul pisan) sedurunge wong-wong iku kaum Nabi Nuh, kaum Ad lan firaun hang duwe bala tentara hang akeh.

## 38:13

Lan Tsamud, kaum Luth lan kampong Aikah [^779] , kabeh iku golongan golongan hang bareng bareng (nentang para rasul).

[^779]: Penduduk Aikah yaiku penduduk Madyan yaiku kaume Nabi Syueb as

## 38:14

kabeh wong wong iku, heng ana liya mung gharahaken rasul rasul, mangka pestine siksanisun (kanggo wong wong iku)

## 38:15

Wong wong iku heng ngenteni kejaba mung siji kaokan bain, hang sing ana kanggone saat selane [^780] ).

[^780]: Siji kaokan iku kanggo tandha dina kiyamat lan kaokan iki kari anter lan cepet

## 38:16

Lan Wong-wong iku ngomong : “He Pengeranisun, gancangna kanggo isun seksa hang dikanggokaken kanggo isun, sedurunge dina peritungan.

## 38:17

Sabaro nang paran bain hang diomongaken wong-wong iku, lan engeto batur isun Daud hang duwe kekuatan. setemene Daud iku wong hang sanget taat (nang Pengeran)

## 38:18

setemene isun hang ndhungklukaken gunung-gunung myakne maca tasbih bareng-bareng iyane (Daud) nang wektu soren lan isuk.

## 38:19

Lan (isun ndhungklukaken pisan) manuk-manuk ning kahanan kumpul. Kabeh iku padha ta’at nang Gusti Alloh.

## 38:20

Lan isun kuwataken kerajaane lan isun uweni nang iyane (Daud) hikmah [^781]  Lan Wicaksana ngatasi eker ekeran perkara.

[^781]: Hang dimaksud Hikmah ning kene yaiku kenabian, kesempurnaan ilmu lan ketelitian amal

## 38:21

Lan Apa wes gadug nang rika berita wong wong hang eker ekeran saat wong wong iku menek pager.?

## 38:22

wektu wong-wong iku melebu (nemui) Dawud, terus iyane kaget kerana (ketekanan) wong wong iku. Wong-wong iku ngomong: “Rika aja wedi !” (isun) yaiku wong loro hang eker ekeran, hang salah siji teka isun iki gawe dolim nang sijine, mangka putusna hukum hang adil antaranisun, lan aja sampek rika nyeliwah teka kebenaran, lan dhudhuhna isun nang dalan hang kenceng

## 38:23

Setemene dulur isun iki duwe sangang puluh sanga ekor wedus babon, lan isun duwe wedus siji bain, mangka iyane ngomong: serahna wedus sira iku nang isun, lan iyane iku ngalahaken isun nang talar-talaran.

## 38:24

Nabi Dawud ngomong: setemene iyane wes ngelakoni dolim nang rika yaiku ngerebut wedus rika iku, kanggo ditambahaken nang wedus iyane, lan setemene akeh akehe teka wong wong hang sekongkolan iku separone wong wong iku gawe dolim nang separo liyane, kejaba wong-wong hang iman lan ngelakoni amal soleh. Lan mong sithik wong wong hang ngelakoni kaya iku. Lan Dawud ngira setemene Gusti Alloh nguji nang iyane, mangkane iyane njaluk sepuro nang Pengerane terus njungkel sujud lan tobat.

## 38:25

Mangka isun nyepuro kanggo keluputane iku, lan setemene deweke duweni panggonan hang parek temenan nang sisi isun lan panggonan balek hang apik.

## 38:26

He Dawud setemene isun dadikaken rika kholifa (raja) reng bumi iki, mangka iku putusna (perkara) antara menungsa hang bener. Lan aja sira nuruti hawa nafsu, kerana iku arep nyesataken rika teka dalane Gusti Alloh. setemene wong-wong hang kesasar-sasar teka dalane Gusti Alloh iku arep oleh seksa hang abot. kerana wong wong iku ngelalekaken dina Peritungan.

## 38:27

Lan isun seng ndadekaken langit lan bumi lan paren baen hang ana antarane karone tanpa hikmah. Hang gedigu iku anggepane wong wong kafir, mangka iku cilaka wong-wong kafir iku kerana wong wong iku arep melebu neraka.

## 38:28

Apa pantes tah isun nganggep wong wong hang iman lan ngelakoni amal soleh iku pada kambi wong wong hang gawe kerusakan reng bumi? Apa ya pantes isun nganggep wong-wong hang taqwa padha ambi wong-wong hang ngelakoni maksiat.

## 38:29

Yaiku siji Kitab hang isun dunaken nang rika, kebek ambi berkah, myakne wong-wong iku ngangen-ngangen isine ayat-ayate lan myakne oleh pelajaran wong wong hang duwe pikiran.

## 38:30

Lan wes isun uweni anugrah nang Dawud, Sulaiman yaiku sak api-apike batur. setemene deweke iku sanget taat (nang Pengerane).

## 38:31

(Engeto) !! nalika didhudhuhaken nang iyane jaran-jaran hang tenang reng wektu mandeg lan cepet wektu melayu reng wektu sore.

## 38:32

Mangka iyane ngomong: setemene isun demen kesenengan nang barang hang apik (jaran), hingga isun kethungkul ngenget Pengeranisun sampek jaran iku ilang teka pendeleng.

## 38:33

gawanen kabeh jaran-jaran iku balek nang isun, terus deweke nugel sikile lan gulune jaran iku.

## 38:34

Lan setemene isun wes nyuba nang Sulaiman lan isun uncalaken deweke nang kursine kaya awak hang lemes kerana lara, terus deweke iku tobat  [^782] .

[^782]: Separo ahli Tafsir ngomong setemene hang dimaksud ujian yaiku keberantakan kerajaane Sulaiman hingga wong liya lungguh reng duwur singasanane

## 38:35

iyane ngomong: “duh Pengeran kula sepuranen kula, lan wenehana kula kerajaan hang mboten digadani tiyang liya sinten mawon sakwise kulo. Setemene ndika hang Maha nguweni.

## 38:36

Terus isun ndhungklukaken nang iyane angin hang semilir apik hang nurut nang endi bain paren jare hang dikarepaken.

## 38:37

Lan (isun ndhungklukaken pisan nang iyane), syetan-syetan kabeh ahli bangunan lan ahli nyilem.

## 38:38

Lan syetan hang liya hang terikat njerone belenggu.

## 38:39

Iki anugrah isun, mangka iku uwekna (nang wong liya) utawa empeten (kanggo dewek rika) tanpa perhitungan.

## 38:40

Lan setemene iyane duwe pangkat hang parek nang sisi isun lan panggonan moleh hang apik.

## 38:41

Lan engeto ambi batur isun Ayyub nalika iyane nyeluk nang Pengerane “setemene kulo diganggu syetan kambi kepayahan lan seksoan.

## 38:42

(Gusti Alloh Dawuh): antemna sikilira! iki banyu hang adem kanggo adus lan ngombe.

## 38:43

Lan isun anugrahi iyane (kambi ngumpulaken balek) keluargane lan (isun tambahaken) nang wong wong iku sak akehe wong wong iku pisan minangka rahmat teka isun lan pelajaran kanggo wong wong hang nduweni pikiran.

## 38:44

Lan juwuten nganggo tanganira sak iket (suket ), mangka antemen nganggo iku lan aja sira nulayani sampah, setemene isun nemu iyane (Ayyub) siji wong hang sabar, iyane iki sak apik-apike batur, setemene iyane sanget taat (nang Pengerane)  [^783] .

[^783]: Nabi Ayyub as lara penyakit kulit pirang pirang wektu suwine lan iyane njaluk pitulungan nang Gusti Alloh swt. Gusti Alloh terus ngabulaken penjaluke lan merintah supaya iyane ngantemaken sikile nang bumi. Ayyub patuh nang perintahe pengerane mangka metu banyu teka bekas sikile minangka pituduhe Gusti Alloh. Ayyub ados lan ngombe teka banyu iku, hingga mari iyane teka penyakite, lan iyane bisa kumpul balek nang keluargane.mangka wong wong iku terus berekembang biak sampek jumlah wong wong iku rong tikelan teka jumlah sedurunge. Reng siji mangsa Ayyuba enget kambi sumpahe, setemene iyane arep ngantem rayate nalika larane mari disebabaken rayate pernai sembrana ngurusi iyane wektu iyane mageh lara. Taping muncul ning atine rasa iba lan welas nang rayate, hingga iyane heng oleh ngelakoni sumpahe. Mangka mudun perintah Gusti Alloh kaya hang ana ning ayat 44. Supaya iyane bisa ngelaksanakaken sumpahe kambi heng ngelarani rayate yaiku ngantem kambi seiket suket.

## 38:45

Lan engeto para batur isun, Ibrahom, Ishaq lan Ya’kub hang nduweni penggawean penggawean hang gedhe lan ilmu ilmu hang duwur.

## 38:46

Setemene isun wes nyuciaken wong-wong iku ambi (nganugrahaken nang wong wong iku) akhlak hang duwur yaiku selalu ngelingaken (menungsa) nang negeri Akherat.

## 38:47

Lan setemene wong-wong iku reng sisi isun bener bener kelebu wong-wong pilihan hang paling apik.

## 38:48

Lan engeto nang Ismail, Ilyasa’, Zulkifli kabeh-kabeh iku kelebu wong wong hang paling apik.

## 38:49

Iki yaiku kehormatan (kanggo wong-wong iku) lan setemene kanggo wong wong hang taqwa bener bener (disediani) panggonan balek hang apik.

## 38:50

(Yaiku) suwarga \`Aden hang lawang-lawange kebuka kanggo wong hang iku.

## 38:51

Reng jerone, wong-wong iku semendhe (nduwure pelanca pelanca) ambi njaluk woh-wohan hang akeh lan umbenan reng suwarga iku.

## 38:52

Lan reng sisi wong-wong iku (ana widadari widadari) hang pendelenge heng liar lan sak pantaran umure.

## 38:53

Iki paran hang dijanjiaken nang sira reng dina peritungan.

## 38:54

setemene iki bener-bener rizeki teka isun hang heng ana entek-enteke.

## 38:55

Gedigi iki (anane wong wong iku) lan setemene kanggo wong-wong hang duraka, bener bener ( disediani) panggonan moleh hang elek

## 38:56

(Yaiku) neraka jahanam, hang wong-wong iku melebu nang jerone, mangka amat elek jahannam iku minangka pangonan manggon.

## 38:57

Iki (Siksa neraka), myakne wes wong wong iku ngrasakna (ombenane wong wong iku) banyu hang kari panas lan banyu kari adem.

## 38:58

Lan seksa hang liya hang padha iku macem macem.

## 38:59

(diomongaken nang wong wong iku): Iki sewiji rombongan (pengikut pengikut sira) hang melebu eseg esegan bareng bareng sira (nang neraka), (ngomong pengarep pengarep wong wong iku hang duraka) heng ana ucapan “Selamat teka”nang wong wong iku, kerana setemene wong-wong iku melebu neraka.

## 38:60

Pengikut pengikut wong wong iku njawab : sebenere sira, heng ana ucapan selamat teka kanggo sira , kerana sira hang njerumusaken isun nang njero siksa. Mangka kari elek jahannam iku minongka panggonan manggon .

## 38:61

Wong wong iku ngomong (maning) : he pengeran isun sapa bain hang nyemplungaken isun nang njerone siksa iki, mangka tambahna siksa nang iyane kambi siksa hang tikel-tikelan reng neraka.

## 38:62

Lan (wong-wong duraka) ngomong : Apuwo isun seng ndeleng wong-wong bengen reng dunya) isun anggep minangka wong wong jahat (ina).

## 38:63

Apa isun bengen ndadakaken wong wong iku lok-lokan, utawa karena matane isun heng bisa ndeleng wong wong iku?

## 38:64

Setemene hang gedigu iku, mesti kedaden, (yaiku) tukaran wong wong ahli neraka.

## 38:65

Ngomongo (he Muhammad) : Setemene isun mung sijiwong hang nguweni pepenget, pisan pisan seng ana pengeran (hang nduwe hak disembah ) kejaba Gusti Alloh hang Maha Esa lan Maha ngalahaken.

## 38:66

Pengeran langit lan bumi lan paran bain hang ana reng antarane karone hang maha perkasa lan Maha ngampuni.

## 38:67

Ngomongo : berita iku berita hang gedhe.

## 38:68

Hang rika mlengos teka nang iyane.

## 38:69

Isun heng nduwe ilmu babar pisan perkara al mala\`ul \`al a\`la (Malaikat) iku nalika wong-wong iku padha eker ekeran.

## 38:70

Heng diwahyuaken nang isun, kejaba setemene isun mung dadi wong hang nguweni pepenget hang jelas.

## 38:71

(engeto) Nalika Pengeranira dawuh nang Malaikat; setemene isun arep ndadikaken menungsa teka lemah.

## 38:72

Mangka kadung wes isun sempurnakaken kedadenane lan isun sebulaken nang iyane Ruh (cipta ane ) isun, mangka iku sira kudune ndungkluk sungkur ambi sujud nang iyane (Gusti Alloh).

## 38:73

Terus kabeh Malaikat iku padha sujud.

## 38:74

Kejobo mung Iblis, iyane anggak lan iyane kelebu wong wong hang kafir.

## 38:75

Gusti Alloh dawuh; he iblis, paren hang ngalangi sira sujud nang hang wes isun dadeaken ambi tanganisun loro. apa sira tetep anggak utawa sira (rumangsa) kelebu wong wong hang (lebih) duwur?

## 38:76

Iblis ngomong: isun lebih apik ketimbang iyane, kerana ndika ndadeaken kula dugi geni lan ndika ndadosaken Adam dugi lemah.

## 38:77

Gusti Alloh dawuh: kadung gedigu metuwo sira teka suwarga. Setemene sira iku mahluk hang kebendhu.

## 38:78

Lan setemene bendhu isun tetep kelakon nang sira sampe dina kiamat.

## 38:79

Iblis ngomong; duh Pengeran kulo, ndika tangguhaken kulo sampek dina wong wong iku dibangkitaken.

## 38:80

Gusti Alloh dawuh; setemene sira kelebu wong wong hang di uweni penangguhan.

## 38:81

Sampek nang dina hang wes ditentukaken wektune (dina kiyamat).

## 38:82

Iblis njawab; demi kekuasaane ndika, kulo ajenge nyasaraken tiang-tiang niku sedaya.

## 38:83

Kejaba batur batur ndika hang kelebu wong wong mukhlis [^784] .

[^784]: Hang dimaksud ambi “mukhlis” yaiku wong wong hang wes diuweni taufiq kanggo matuhi kabeh pituduhe lan perintahe Gusti Alloh swt.

## 38:84

Gusti Alloh dawuh “mangka hang bener (yaiku sumpah isun) lan mung hang bener iku bain hang isun ucapaken”.

## 38:85

Setemene isun mesti arep ngebeki neraka jahanam teka jenis sira lan teka wongwong hang melu nang sira reng antarane wong wong iku kabeh.

## 38:86

Ngomongo (he Muhammad) “isun heng arep njaluk upah babar pisan nang rika nang dakwah isun, lan isun dhudhuk kelebu wong wong hang gawe-gawe.

## 38:87

Al-Qur’an iki heng ana liya, mung nguweni pepenget kanggo alam kabeh.

## 38:88

Lan setemene sira arep weruh (kebenerane) berita Al-Qur’an sakwise pirang pirang wektu maning [^785] .

[^785]: Kebeneran berita berita Al-Qur’an iku ana hang kedaden nyata reng dunya lan ana pisan hang kedaden nyata reng akhirat. Hang kedaden nyata reng dunya kaya kebeneran janji Gusti Alloh nang wong wong mukmin setemene wong wong iku arep menang reng peperangan ngelawan kaum musyrikin, lan hang kedaden nyata reng akhirat kaya kebenaran janji Alloh perkara walesan utawa peritungan hang arep dilaksanaken nang manugsa

## 39:1

Kitab (Al-Qur’an ini) didunaken Gusti Alloh hang Maha mulya lan Maha wicaksana.

## 39:2

Saktemene isun nurunakan nang rika kitab (Al-Qur’an) kambi (gowo) kebeneran. Mangka iku nyembaha Gusti Alloh ambi murnikaken ketaatan nang Gusti Alloh.

## 39:3

Engeto!! Mung nduwene Gusti Alloh agama hang murni (teka syirik). Lan wong-wong hang njuwut pelindung sakliyane Gusti Alloh ( ngomong) “isun seng nyembah wong wong iku, kejaba supaya wong wong iku maknye marekaken isun nang Gusti Alloh ambi sak parek pareke “ saktemene Gusti Alloh arep Mutusaken antarane wong-wong iku perkara Paren baen hang diruwedaken. Saktemene Gusti Alloh heng nuduhaken wong-wong hang goroh lan kari ingkar.

## 39:4

Kadung sekirone Gusti Alloh ngarepaken ngangkat anak, mangka iyane arep milih paran hang dikarepaken reng antarane makhluk makhluke hang wes diciptakaken. Maha suci Gusti Alloh, iyane Gusti Alloh hang Maha Esa lan Maha ngalahaken.

## 39:5

Iyane wes ndadekaken langit lan bumi kambi (tujuan) hang bener. Iyane nutupaken raina nang bengi. Lan ndhungklukaken serngenge lan ulan. Saben saben melaku nurut wektu hang ditentukaken. engeto yaiku iyane hang Maha Perkasa lan Maha nyepura

## 39:6

Iyane ndadikaken siro teka siji wong terus iyane ndadekaken istrine, lan didunaken kanggo siro wolung ekor pasang teka kewan ternak. Lan ndadekaken siro ana njerone weteng emak iro, kedadenan demi kedadenan reng wektu telung petengan. Hang (gawe) gedigu iku yaiku Gusti Alloh, Pengeran siro, Pengeran hang nduwe kerajaan, heng ana Pengeran (hang nduwe hak disembah), kejaba iyane, mangka kelendi siro oleh diplengosaken.

## 39:7

Kadung siro kafir. Mongko saktemene Gusti Alloh seng butuh nang (iman) iro, Lan iyane heng ngeridoni nang kekafiron kanggo bature. lan kadung siro syukur, mangka iyane ngeridoni kanggo siro kesyukurane iro iku, lan wong hang ngelakoni dusa, heng arep mikul dusane wong liya, terus mung nang pengeran iro balek iro, terus iyane nguweni berita nang siro paran hang wes siro lakoni, saktemene iyane Maha ngaweruhi paran hang wes disimpen reng jerone (dada) iro.

## 39:8

Lan kadung manugsa diantem kemudharatan. Mangka iyane njaluk (tolong) nang pengerane kambi balek nang iyane, kadung Pengeran nguweni nikmate nang iyane iku, Mangka lali ambi kemudharatan hang iyane wes tahu ndunga (nang Gusti Alloh) kanggo ngilangaken sedurunge iku. Lan iyane iku ngadakaken sekuton kanggo Gusti Alloh nyesataken (menungsa) teka dalane. Ngomongo. ”Enakenakno reng kekufuraniro iku sementara wektu; saktemene siro kelebu wong-wong ahli neraka.

## 39:9

(Opoa siro hang lebih untung he wongwong musyrik) utawa wong hang ngelakoni ibadah reng wektu bengi kambi sujud lan ngadeg, sedeng iyane wedi nang (seksa) akherat lan ngarep-arep rahmat Pengerane. ngomongo !! apa podo antarane wong-wong hang weroh, ambi wog-wong hang seng weroh ? saktemene mung wong-wong hang nduwe akal hang bisa njuwut pelajaran.

## 39:10

Ngomongo: ” He batur batur isun hang iman !! taqwao siro kabeh nang Pengeran siro, wong-wong hang ngelakoni keapikan reng dunya iki mesti oleh keapikan. Lan bumi Gusti Alloh iku wera. Saktemene mung wong-wong hang sabar hang dicukupaken ganjaran tanpa batas.

## 39:11

Ngomongo! saktemene isun di kongkon nyembah Gusti Alloh kambi murnikaken ketaatan nang iyane ambi (ngelakoni) agama.

## 39:12

Lan isun dikongkon myakne dadi wong hang kawitan hang taslim.

## 39:13

Ngomongo! saktemene Isun wedi nang siksoan dina hang gedhe,kadung isun duraka nang Pengeran Isun

## 39:14

Ngomongo: mung Gusti Alloh bain hang isun sembah kambi murnikaken ketaatan nang iyane, yaiku (ngelakoni) ajaran agamanisun.

## 39:15

Mangka sembahen kanggo siro (he wong wong musyrik) paran hang siro karepaken kejaba iyane. Ngomongo : saktemene wong wong hang rugi yaiku wong wong hang ngrugikaken deweke lan keluargane reng dina kiyamat. Engeto hang gedigu iku yaiku rugi hang nyata.

## 39:16

Kanggo wong-wong iku lapisan lapisan teka geni reng duwure wong wong iku lan reng ngisore wong wong iku lapisan lapisan (teka geni). Gedigu iku Gusti Alloh meden medeni batur bature kambi siksa iku, mangka takwao siro nang iyane he batur batur isun.

## 39:17

Lan wong-wong hang ngedohi Thoghut (yaiku) heng nyembah maning nang iyane, Lan Balek nyembah nang Gusti Alloh kanggo wong wong iku oleh kabar seneng, sebab iku sampekeno berita iku nang batur batur isun.

## 39:18

Hang ngerungokaken omongan terus ngelakoni paran hang paling apik. Wong wong iku hang wes diuweni Gusti Alloh pituduh lan wong wong iku wong wong hang duweni akal.

## 39:19

Opo (siro arep ngerubah nasib) wong wong hang wes pesti ketentuan siksane apa siro arep nyelamataken wong hang ana reng Neroko?

## 39:20

Taping wong-wong hang taqwa nang Pengerane wong wong iku oleh panggonan panggonan hang duwur. reng duwure dibangun pisan panggonan panggonan hang duwur , reng ngisore mili banyu sungai sungai. Gusti Alloh wes janji kambi sebener benere. Gusti Alloh seng arep nulayani janjine.

## 39:21

Apa siro heng merhatekaken ! saktemene Gusti Alloh ngedunaken banyu teka langit, mangka diatur dadi sumber sumber banyu reng bumi. Terus dithukulaken teka banyu iku tanduran hang macem-macem warnane, terus mari iku dadi garing terus siro ndeleng kekuning kuningan, terus didadekaken ajur berantakan. Saktemene hang gedigu iku bener bener ana pelajaran kanggo wongwong hang duweni akal.

## 39:22

Mangka apa wong hang wes dijembaraken atine kanggo (nerima) agama Islam terus iyane oleh sinar cahaya teka Pengerane ( iku padha ambi wong wong hang mbantu atine? ). Mangka kecelakaan hang gedhe kanggo wong wong iku hang wes mbantu atine kanggo ngenget Gusti Alloh. Wong wong iku ngelakoni sesat hang nyata

## 39:23

Gusti Alloh wes ngedunaken ucapan hang paling apik (yaiku) Al-Qur’an hang meh padha (mutu ayat-ayate) lan maning diulang ulang. Gemeter kerana alqur\`an kulit wong wong hang wedi nang Pengerane. terus dadi tenang kulit lan ati wong wong iku reng wektu nginget Gusti Alloh. Ikulah pituduh Gusti Alloh. Reng Kitab iku, Gusti Alloh nunjuki sapa hang dikarepaken, lan sapa bain hang disesataken Gusti Alloh mangka heng ana siji wong hang nguweni pituduh.

## 39:24

Mangka apa wong wong hang noleh kambi raine ngalesi siksa hang elek reng dina kiamat ( padha ambi wong mukmin hang seng keneng siksa) ? Lan diomongaken nang wong-wong hang dholim; Rasakno siro walesan paren hang wes siro lakoni.

## 39:25

Wong-wong hang sakdurunge wes nggorohaken (rasul-rasul), Mangka teka nang wong wong iku siksoan teka arah hang seng disangka songko.

## 39:26

Mangka Gusti Alloh nguweni rasa ina nang wong-wong iku reng penguripan dunya. Lan saktemene siksa akherat lebih gedhe kadung wong-wong iku weruh.

## 39:27

Saktemene wes isun gawekaken kanggo manugsa reng jero Al-qur’an iki saben saben macem contoh, myakne wong-wong iku bisa oleh pelajaran.

## 39:28

(Yaiku) Al-Qur’an nggango basa arab hang seng ana bengkung (reng jerone) myakne wong-wong iku gawe takwa.

## 39:29

Gusti Alloh wes nggawe conto (yaiku) sijiwong lanang (budak) hang dimiliki pirang-pirang wong hang berserikat hang padha eker ekeran, lan sijiwong budak hang dadi milik penuh teko sijiwong lanang (bain). Apa keloro budak iku padha anane? Sekabehe puji mung kanggo Gusti Alloh, taping akeh-akehe wong seng iku heng weroh.

## 39:30

Saktemene siro arep mati lan saktemene wong-wong iku arep mati (pisan).

## 39:31

Terus saktemene siro reng dina kiyamat arep bantah bantahan neng ngarepe pangeraniro.

## 39:32

Mongko sopotah hang lebih nganiyoyo ketimbang wong hang gawe-gawe goro reng Gusti Alloh lan ngapusi kebeneran hang teko reng nyane? Opo seng ono tah (reng) neroko jahanam panggonan kanggo wong-wong kafir?

## 39:33

Lan wong-wong hang teko nggowo kebeneran (Muhammad) lan hang mbeneraken, wong-wong iku yoiku wongwong hang taqwa.

## 39:34

Wong-wong iku mau oleh paran baen hang di karepaken reng sandinge pangerane. Iku mau balesan hanggo wong-wong hang nggawe apik.

## 39:35

Makne Gusti Alloh nutupi (Ngampuni) penggawean hang paleng alek hang wes di lakoni wong-wong iku lan mbales wongwong iku ambi ongkos hang luweh apik songko paran hang wes wong-wong iku lakoni.

## 39:36

Oseng tah Gusti Alloh cukup nggo ngelindungi hamba hambane. Lan wongwong ngeweden wedeni riko ambi (sembahsembahan) hang sak liane Gusti Alloh? Lan sopo wonge hang di sesatkan Gusti Alloh moko seng ono sopo baen hang nguweni pituduh marang nyane.

## 39:37

Lan sopo wonge hang di wei pituduh ning Gusti Alloh. Moko seng ono wong hang biso ndelurungakene wong iku mau. Oseng tah Gusti Alloh moho perkoso lan nduweni (kuwoso) nyekso.

## 39:38

Lan saktemene kadung riko takon reng wong-wong mau: “sopo hang nggawe langit lan bumi?”, moko wong-wong mau njawab: “Gusti Alloh”. Ngomongo: “terangno reng isun paren baen hang riko ajak sak liyane Gusti Alloh. kadung Gusti Alloh arepe nekakaken keelekan reng isun. Opotah patung-patung riko iku biso ngilanglakenen kemudorotan iku. Utowo kadung Gusti Alloh arep nguweni rohmat nyang isun, opotah wong-wong mau biso nahan rohmate Gusti Alloh? Ngomongo; “cukup Gusti Alloh hanggo isun”. Reng Gusti Alloh lah arep tawakal wong-wong hang pasrah.

## 39:39

Ngomongo: “he kaum Isun, megaweo siro sesuai ambi keadaan siro, saktemene isun arep megae (pisan), mongko mbesok riko bakale ngerti.

## 39:40

Sopo wonge hang bakale oleh sekso hang nginokaen lan ambi di sekso adap hang kekal.

## 39:41

Saktemene isun (Gusti Alloh) ngedunaken nyang riko Al-Kitab (Al-Qur’an) nggo menungso ambi nggowo kebeneran; sopo wonge hang oleh pituduh moko (pituduh iku) hanggo awake dewek, lan sopo wonge hang sesat moko saktemene wong iku mau mung sesat nggawe (kerugian) awake dewek, lan riko sepisan pisan oseng wong hang naggungjawab reng wong-wong mau iku.

## 39:42

Gusti Alloh nyekel jiwone (wong) nalikane matine lan (nyekel) jiwane (wong) hang durung mati ing wayae turune; moko Gusti Alloh tahanlah jiwone (wong) hang wes Gusti Alloh tetepaen kematiane lan Gusti Alloh ngeculaen jiwo liane sampek wayae hang wes di tentukaen. saktemene reng iku mau ono tondo-tondo kekuasaane Gusti Alloh hanggo kaum hang mikir.

## 39:43

Bahkan wong-wong iku ndadekaken sakliyane Gusti Alloh hang nguweni syafa’at. ngomongo: “lan opotah (riko njuwut iku mau pisan) dadio wong-wong iku seng duwe paran-paran lan seng duwe akal?”

## 39:44

Ngomongo: “mung duwene Gusti Alloh syafa’at iku kabeh. duene Gusti Alloh keraja’an langit lan bumi. terus mung reng Gusti Alloh tok riko di balekaen.

## 39:45

Lan saumpamane mung arane Gusti Alloh tok hang di omongaken, sengterimo atine wong-wong hang heng iman nyang keuripan akhirot. lan sa’umpamane aran sesembah sembahan liyane Gusti Alloh hang di sebut, moro-moro wong-wong mau girong atine.

## 39:46

Ngomongo: “ya Gusti Alloh, hang nggawe langit lan bumi, hang weruh barang go’ib lan hang nyoto, riko iku lah hang ngukumi antorone kaulo kaulone riko tentang baen hang mesti iane kabeh ruwedaken.

## 39:47

Lan sekirone wong-wong hang nganiyoyo duwe paren hang ono reng bumi kabeh lan (ono pisan) seakeh iku ambi iane kabeh, moko iane kabeh arep nebus awake nganggo iku mau teko sekso hang elek reng dino kiyamat. lan wes jelas hanggo iane kabeh sekso teko Gusti Alloh hang durung tau iane peritungaken.

## 39:48

Lan (wes jelas) hanggo wong-wong iku akibyat elek teko paen hang wes iane kabeh lakoni lan wong-wong dikelilingi reng balesan hang iane kabeh bengen mesti ngelok ngelokaen Gusti Alloh.

## 39:49

Moko nawi menungso kereng belai iane nyebut isun (Gusti Alloh) , terus nawi isun (Gusti Alloh) nguweni reng iane kabeh ni’mat teko isun (Gusti Alloh) iane ngomong: “sa’temene isun di weni ni’mat iku mung kerono kepinteran isun”. saktemene iku yoiku ujian, tapi akeh akehe wong-wong iku heng weruh.

## 39:50

Temen wong-wong hang sak durunge iane kabeh (ugo) wes ngomong iku pisan, moko seng ono gunane hanggo wong-wong iku paen hang bengen iane kabeh usahakno.

## 39:51

Moko wong-wong iku kabeh di kenengi piro-poro keelekan songko paran hang iane kabeh usahakno. lan wong-wong hang aniyaya reng antarane iane kabeh arepe dikenengi piro-poro keelekan songko paran hang iane kabeh usahakno lan iane kabeh heng biso ngeculaken (awak dewek).

## 39:52

Lan oseng tah wong-wong iku ngerti saktemene Gusti Alloh arep njembaraken rizki lan nyiutaen rizki hanggo sopo baen hang di karepine? sak temene gediku mau ono tondo-tondo kuasane Gusti Alloh hanggo kaum hang iman.

## 39:53

Ngomongo: “he kawulo-kawulone isun hang keliwat wates nyang awake dewek, riko ojo putus asa songko rahmate Gusti Alloh. Sak temene Gusti Alloh arep nyepuro duso-duso kabeh) lan Gusti Alloh yoiku zat hang moho nyepuro lan moho nyayangi.

## 39:54

Lan baliko riko nyang pangeran riko, lan wekno awak riko reng Gusti Alloh, sak durunge teko adzab nyang riko terus riko heng biso di tulung (maneng).

## 39:55

Lan tutno seapik apike paen hang wes di dunanken reng riko teko pengeran riko. Sakdurunge moro-moro teko adzab reng riko sedang riko heng sadar reng iku mau.

## 39:56

Makne heng ono wong hang ngomong: duh kari gede nyesel isun atas lalinisun nalikane (nglakoni kewajiban) nyang Gusti Alloh, lan isun temen-temen termasuk golongane hang ngelok ngelokaen agomone Gusti Alloh.

## 39:57

Utowo makne ojo ono wong hang ngomong: kadung sekirone Gusti Alloh nguweni pituduh reng isun mestine isun termasuk wog-wong hang taqwa.

## 39:58

Utowo makne heng no wong hang ngomong: nalikane iane ndeleng adzab: kadung sekirone isun biso balek (reng dunyo). Niscaya isun bakal melebu wong-wong hang gawe apik.

## 39:59

(Moso gedigau) sak temene wes teko keterangan-keterangan isun (Gusti Alloh) nyang riko terus riko ndustakaen lan riko nyombongaen awak lan riko yoiku termasuk wong-wong kafir

## 39:60

Lan reng dino kiyamat riko bakal ndeleng wong-wong hang nggawe dusta neng Gusti Alloh, raine dadi cemeng. Oseng tah reng neroko jahannam iku ono panggonan hanggo wong-wong hang nyombongaen awak?

## 39:61

Lan Gusti Alloh nyelametno wong-wong hang taqwa kerono kemenangan iane kabeh, iane kabeh heng ono hang disentok reng adzab (neroko). lan nyane ora ngeroso.

## 39:62

Gusti Alloh ndadekaken paran baen lan Gusti Alloh dzat kang njogo sekabehane.

## 39:63

Sereg-sereg (perbendaharaan) langit lan bumi yoiku duene Gusti Alloh. Lan wongwong hang kafir reng ayat-ayate Gusti Alloh, Iane kabeh ikulah wong-wong hang merugai.

## 39:64

Ngomongo: “moko opotah riko ngongkon isun nyembah liane Gusti Alloh, hee wongwong hang bodoh?

## 39:65

Lan sak temene wes di wahyukaen reng riko lan reng (nabi-nabi) hang sak durunge riko: “umpomo riko nyandingaken (Gusti Alloh), moko bakal kebusek amal riko lan mestine riko termasuk wong-wong hang merugi.

## 39:66

Krono iku, moko nyembahen Gusti Alloh sembah riko lan dadio riko termasuk wongwong hang syukur.

## 39:67

Lan iane kabeh seng ngeguggaken Gusti Alloh ambi pengagungan hang mestine, padahal bumi sekabehane reng jero genggemane Gusti Alloh Reng dino kiamat. Lan langit di gulung nganggo tangan tengene Gusti Alloh). Moho suci pengeran lan moho luhur teko paen hang wong-wong yekutukaen.

## 39:68

lan di semprong terompet, moko mati kabeh sopo baen hang reng langit lan reng bumi kejobo sopo hang dikarepi gusti Gusti Alloh. Terus di semprong maneng terompet iku sepisan ngkas moko moro-moro wongwong iku podo ngadeg nganteni (putusane dewek-dewek).

## 39:69

Lan bumi padang jenglang (padang mahsyar) ambi sentor (keadilan) pagerane; lan di wakaen buku (itungan pengaweane dewek-dewek) lan di tekokaen poro nabi lan saksi saksi lan di weni keputusan reng antarane iane kabeh ambi adil, lan wongwom iku heng di rugikaen (di aniyaya).

## 39:70

Lan di wales hanggo saben-saben jiwo (ambi walesane) paen hang wes di lakonine lan Gusti Alloh lebih weruh paren hang wongwong lakoni.

## 39:71

Wong-wong kafir di gireng reng neroko jahanam sak rombong-rombongan. Sehinggo naliko wong-wong gadung reng neroko iku di engekaken lawang-lawange lan ngomong nyang wong-wong mau penjogo-penjogone: “opotah durung tau teko nyang riko rosul-rosul reng antarane riko hang mocoka’en nyang riko ayat-ayat pangeran riko lan ngengetaen nyang riko ketemuan ambi dino iki?” wong-wong podo njawab: “benner (wes teko)”. Tapi wes mesti hanggo ketetapan adzab nyang wong-wong hang kafir.

## 39:72

Di omongaen (nyang wong-wong iku): “melbuo nyang lawang-lawang neroko jahannam ikau, kerono riko pancet reng njerone” moko neroko jahannam ikulah sak elek eleke panggonan hanggo wong-wong hang nyombongaen awak .

## 39:73

Lan wong-wong hang takwa nyang pangerane di gowo nyang jero surgo (pisan). Sampek nawi wong-wong gadug reng surgo ikau lawang lawange wes ke’engek lan ngomong nyang wong-wong mau penjogopenjogone: “kesejahteraan (diwakaen) nyang riko, serengo riko! Moko lebono syurgo iki, kerono riko pancet reng jerone.

## 39:74

Lan wong-wong podo ngomong: “sekabehane puji hanggo Gusti Alloh hang wes nyocogi janjine nyang isun kabeh lan wes (nguweni )nyag isun kabeh panggonan iki tapi isun kabeh (di ulii) manggoni panggonan reng jerone syurgo reng ndi baen hang isun kabeh karepaen.” Moko syurgo ikulah sak apik apike balesan hanggo wong-wong hang beramal.

## 39:75

Lan riko (Muhammad) bakal ndeleng malaikat-malaikat hang mubeng reng kelilinge arsy moco tasbih ambi muji pangerane; lan di weni putusan reng antarane kawulo kawulo Gusti Alloh ambi adil lan di ucapaken: “sekabehane puji hanggo Gusti Alloh, pangeran alam dunyo”.

## 40:1

Haa miiim.

## 40:2

Di dunnaen kitab iki (Al-Qur’an) teko Alloh hang moho perkoso lan moho weruh.

## 40:3

Hang nyepuro doso lan nerimo taubat ugo keras hukumane; kag duwe karunia. Seng ono pengeran (hang berhak di sembah) kejobo iane (Alloh). Mung reng iane (Alloh) pangonan balike (kabeh makhluq).

## 40:4

Heng ono hang ngengkel masalah ayat-ayate Alloh kejobo wong-wong hang kafir. mongko wong-wong ojo mbalek kambi bebas teko kuto siji nyang kuto liyane ngapusi riko.

## 40:5

Sak durunge woong-wong, kaum Nuh lan golongan-golongan hang bedo-bedo marine wong-wong wes ngingkari (rosul) lan saben saben umat wes ngerencanakaen makar nyang rosul iane kabeh nggo nahan iane lan wong-wong mabantah nganggo alasan hang ellek nggo ngilangaken kebeneran kambi hang ellek iku; kerono iku isun (Alloh) ngadzab wong-wong iku mau. moko aju kelendi (lorone) adzab isun?

## 40:6

Lan iki mau wes mesti ketetepane seksone pangeran riko reng wong-wong kafir, kerono saktemene wong-wong iku mau penghuni neroko.

## 40:7

(Malaikat-malaikat) hang mikul ‘arsy lan malaikat hang ono reng ubengane moco tasbih kambi muji pengerane lan iane kabeh imanaken nyang (Alloh) lan njalokaen sepuro hanggo wong-wong hang iman (kambi ngucapaken): “he pangeran isun kabeh,rohmat lan ilmu riko meliputi paen baen ,moko wennono pengapuro nyang wong-wong hang tobat lan milu dalan riko lan jogoen wong-wong iku teko sekso neroko hang mumbal-mumbal.

## 40:8

He pengeran isun kabeh,lan lebokno wongwong iku mau nyang jero surgo ‘adn hang wes riko janjekaen nayng wong-wong iku mau lan wong-wong hang apik reng bapakbapeke lan rabi-rabine lan keturunane kabeh. Saktemene rikolah hang moho perkoso lan moho bijaksono.

## 40:9

Lan rumaten wong-wong iku mau teko (balesan) keelekan. Lan wong-wong hang riko jogo teko (piwalesan) keelekan reng dino iku, moko saktemene wes riko anugrahno rahmat nyang wong-wong mau lan iku kemenangan hang gedi.

## 40:10

Saktemene wong-wong kafir podo di celok kabeh (reng dino kiyamat): “saktemene bangkele Alloh (nyang riko) lebih gedi di bandingaken bangkele riko nyang awak riko dewek kerono riko diajak hanggo iman terus riko podo kafir”

## 40:11

Wong-wong podo njawab: “ya Alloh riko wes mateni isun kabeh peng pindo lan wes nguripaen isun kabeh peng pindo (pisan) , terus isun kabeh ngakoni doso dosone isun kabeh. Moko onotah siji dalan (hanggo isun kabeh) nggo metu (teko neroko)?”.

## 40:12

Hang koyo iku yoiku kerono riko kafir nalikane Alloh baen hang disembah. Lan riko percoyo nalikane Alloh di sekutokaen. Moko putusan (sak iki iki) yoiku reng Alloh hang moho duwur lan moho gedi.

## 40:13

Iane hang ngatokaen nyang riko tond-tondo (kekuasa’ane)-iane lan ngedunaen nyang riko rizki teko langit. Lan seng ono hang oleh pelajaran kecuali wong-wong hang balek (nyang Alloh).

## 40:14

Moko nyembaho Alloh kambi murnikaen ibadah nyang Iane, dadio wong-wong kafir seng demen nyang iane.

## 40:15

(Iane) hang moho duwur derajate, hang duwe ‘arsy , hang ngongkon Jibril kambi (nggowo) perintahe iane nyang sopo baen hang dikarepi reng antarane kawlo-kawulone, mane iane ngengetaen (menungso) tentang dino ketemuan (dino kiyamat).

## 40:16

(Yoiku) dinone wong-wong metu (teko kubur);

## 40:17

Reng dino iki saben-saben jiwo di weni balesan kambi paen hang di usahakan. Seng ono hang di sengidakaken reng dino iki. Kabehe jiwo di weni walesan kambi paran baen hang di rugikaken Alloh cepet ngisabbe.

## 40:18

Wenono peringetan nyang wong-wong iku kambi dino hang parek (dino kiyamat) yoiku nalikone ati (nyesek) sampek reng kerongkongan kambi nahan kesedihan. Wong-wong hang aniyoyo seng duwe konco setia baen lan hang wong hang nguweni syafa’at hang di terimo syafa’ate.

## 40:19

Iane ngerti (tulian) moto hang Niyoyo [^786] lan paen hang di sengidakaen reng ati.

[^786]: Maksut pandangan moto hang suloyo yoiku pendelangane moto, pendelengan hang di larang koyo dene
    ndeleng wong wadon hang heng muhrime.

## 40:20

Lan Alloh ngukum kambi adil. Lan sembahsembahan wong-wong iku hang liane Alloh heng biso ngukum kambi paen baen. Saktemene Alloh iane-lah hang moho ngerungu lan moho ndeleng.

## 40:21

Lan opotah wong-wong seng ngonokaen perjalanan reng duwure bumi, lan merhatikaen kelendi akibate wong-wong hang sakdurunge iane kabeh. Wong-wong iku lebih hebat kekuatane ketimbang iane kabeh lan (lebih akeh) pecak-pecake wongwong kabeh reng duwure bumi [^787] , moko Alloh Nyekso wong-wong iku kerono doso iane kabeh. Lan heng onok hanggone wongwong iku pelindung teko adzabe Alloh.

[^787]: Maksute bangunan bangunan lan benteng-benteng istana

## 40:22

Hang gediki iku kerono wes teko nyang iane kabeh rosul-rosul iane kabeh kambi nggowo bukti-bukti hang nyoto [^788] terus wong-wong iku podo kafir; moko Alloh ngadzab wongwong iku. Saktemene (Alloh) moho kuat lan moho banget hukumane.

[^788]: maksute mukzizat hukum-hukum lan ajaran-ajaran hang di gowoni

## 40:23

Lan sak temene wes isun utus Musa kambi nggowo ayat ayat isun lan keterangan hang nyoto.

## 40:24

Nyang Fir’aun, Haman lan qarun; moko iane kabeh ngomong: (iane) yoiku wong ahli sihir hang ngapusan’.

## 40:25

Moko nalikone Musa teko nyang iane kabeh nggowo kebeneran teko isun iane kabeh ngomong: “patenono anakewong-wong hang duwe iman bareng kambi iane lan genengno orep wong wadone iane kabeh”. Lan rekayasane wong kafir iku seng liyo mung sio-sio.

## 40:26

Lan Fir’aun ngomong (nyang penggede-penggedene): “ geningnok isun baen mateni Musa lan mane iane njalok nyang pengerane, kerono saktemene isun khawatir iane arep ngijoli agomone riko utowo nyebabaken kerusakan reng bumi iki.

## 40:27

Lan Musa ngomong: “saktemene isun berlindung nyang pangeran isun lan pengeran riko teko saben wong hang nyombongaen awak hang seng duwe iman reng dino perhitungan (hisab).

## 40:28

Lan salah siji wong lanang hang duwe iman reng antarane prajurite Fir’aun hang nyengidakaen imane ngomong: “ opotah riko arepmateni wong lanang kerono iane ngomong: “pengerane yoiku Alloh? Padahal iyane wes teko nyang riko kambi nggowo keterangan keterangan teko pengeran riko. Lan nawi iane wong ngapusan moko iane lah hang nanggung (doso) ngapusaneiku; lan nawi iane wong hang bener moko stengah (belai) hang di ancemaen iane nyang riko bakal kereng riko”. Saktemene Alloh seng nunjuk wong-wong hang ngeliwati wates lan ngapusan.

## 40:29

(Musa ngomong): “hee kaum isun, hanggo riko lah kerajaan reng dino iki kambi nguasani reng duwure bumi. Sopo hang nulung isunlan riko kabeh teko adzabe Alloh nawi adzab ikumau kereng isun lan riko kabeh!” Fir’aun ngomong: “isiun seng ngomong nyang riko, liane paen hang hun deleng apik; lan isun seng nduduhaken nyang riko liane dalan hang bener”

## 40:30

Lan wong hang nduweni iman iku ngomong: hee kaum isun, saktemen isun khawatir riko arep dikenengi bencana koyo kejadian ajure golongan hang bersekutu.

## 40:31

(Yoiku) koyokeadaan kaum Nuh, ‘Aad, Tsamud lan wong-wong hang teko sak uwise riko kabeh. Lan Alloh heng aprep gawe kedzoliman nyang kawulo-kawulone.

## 40:32

He, kaum isun, saktemene isun kuwatir kambi riko ning sikso dino nyelok menyelok. [^789]

[^789]: Dino kiamat iku di arane dino celok-celokan kerono wong hang kumpul reng padang mahsar sebagian nyelok nyang sebagian hang liyo hanggo njalok tolong.

## 40:33

Yoiku dino, pas riko melayu menggos ning buri, seng ono hanggo riko siji wong tok hang nyelametaen riko teko azab Alloh, lan sopo hang di sesatno Alloh, lan seng ono hanggo wong iku wong hang biso nguweni piduduh.

## 40:34

Lan saktemene wes teko yusuf ning riko kambi gowo keterangan2, tapi riko selalu ragu ning perkoro hang di goowo ning riko, sampe wonge ninggal, riko ngomong; Alloh seng ngirim siji rosul pun sakmarine. Gedigu iku Alloh nyesatno wong-wong hang ngelewati wates lan mamang.

## 40:35

Yoiku wong-wong hang debatno ayat2 Alloh tanpo alesan hang sampe ning wong-wong. [^790] Bener-bener gede murko hanggo wongwong reng sandinge Alloh lan sandinge wong-wong hang podo iman. Gedigu iku Alloh ngunci mati ati wong hang sombong lan sekarepe dewek.

[^790]: Maksute wong-wong iiku nolak ayate Alloh seng nganggo alasan hang teko marang nyane

## 40:36

Lan Fir’aun ngomong;, he Haman, gawekno hanggo isun bangunan hang duwur , supoyo isun sampe ning lawang-lawang.

## 40:37

Yoiku lawang-lawang langit, supoyo isun biso ndeleng pengerane Musa lan saktemene isun nyongko Musa iku ngapus, gedigu mau di dadikno Fir’aun ndeleng apik penggawean hang elek iku, lan wonge di halangi teko dalan hang bener; lan rekodoyo Fir’aun pasti ngakibatno kerugian.

## 40:38

Wong hang iman iku ngomong: he qoum isun, miluo ning isun, isun bakale nunjukno ning riko dalan kg bener.

## 40:39

He koum isun, saktemene keuripan ning dunyo iki mong keserengan sedilut. Lan saktemene akhirat iku alam kg kekal.

## 40:40

Sopo wonge ngelakoni penggawean jahat, moko wonge sg arep di bales , kejobo dibales podo kambi kejahatan iku, lan sopo wonge ngerjakno amal hang sholih lanang utowo wadon lan wonge podo iman, moko wong2 arep melbu surgo. Wong2nge iku di weni riski ning jerone tanpo di petong.

## 40:41

He kaum isun, kelendi riko, isun ngongkon riko nyang keselametan, tapi riko ngongkon isun nyang neroko?

## 40:42

(Apuo) riko ngongkon isun mane kafir nyang Gusti Alloh lan nyekutukaene Gusti Alloh, kambi paen hang seng hun weruhi padahal isun ngongkon riko (iman) nyang hang moho perkoso lan moho nyepuro.

## 40:43

Wes mesti bahwa paen hang riko kongkon mane isun (iman) nyang iane seng biso ngajakan paran baen reng dunyo lan reng akhirat1324. Lan sak temene isun kabeh balek nyang Gusti Alloh lan sak temene wongwong hang keliwat wates, iane kabeh iku penghuni neroko.

## 40:44

Mbesok riko arep enget nyang paran hang isun omongaen nyang riko. Lan isun nyerahaen urusan isun nyang Gusti Alloh. Saktemene Gusti Alloh moho ningali nyang kawulo-kawulone.

## 40:45

Moko Gusti Alloh njogo iane teko keelekane lan rekayasane iane kabeh, lan Fir’aun kambi kaume di kepung kambi adzab hang banget eleke.

## 40:46

Reng wong-wong iku kabeh di katokaen neroko neng isuk lan soren, lan neng dino kedadiane kiamet. (diomongaen nyang malaikat): “lebokno Fir’aun lan kaume neng jero adzab hang banget pedih.

## 40:47

Lan (ingeto), nalikone iane kabeh bantah bantahan neng jerone neroko, moko wong-wong hang lemah ngomong nyang wong-wong hang nyombongaen awake; “saktemene isun kabeh iku pemilu-pemilu riko, moko bisotah riko nyingkrihaken teko isun kabeh sebagiane adzab geni neroko?”

## 40:48

Wong-hang nyombongaen awake njawab: “saktemene isun riko kabeh neng jerone neroko kerono saktemene Gusti Alloh wes netepaken keputusan antarane hamba-hambane.

## 40:49

Lan wong-wong hang ono njero neroko ngomong nyang penjogo-penjogo neroko jahannam: “jalukno nyang pangeran riko mane iane ngentengaken teko isun kabeh barang sedino.

## 40:50

Penjogo jahannam ngomong: “lan opotah durung teko nyang riko rosul-rosul ring kambi nggowo keterangan-keterangan?” iane kabeh njawab: “bener, wes teko”. Penjogo-penjogo jahannam ngomong: “ndongoo siro”. Lan dungone wong-wong kafir iku mung sio-sio beloko.

## 40:51

Saktemene isun kabeh nulung rosul-rosul isun kabeh lan wong-wong hang iman reng njero keuripan dunyo lan dino ditekokaken saksi-saksi (dino kiyamat).

## 40:52

(yoiku) dino hang seng ono gunane hanggo wong-wong dzolim(Aniyoyo) penjalokan sepurok lan hanggo iane kabeh la’nat lan hanggo iane kabeh panggonan hang hang ellek.

## 40:53

Lan saktemene saktemene wes isun waka’en pituduh nyang Musa, lan isun warsaken taurot nyang bani isro’il.

## 40:54

Hanggo dadi pituduh lan peringatan kanggo wong-wong hang gelem mikir.

## 40:55

Sabaro riko kerono saktemne janji Alloh iku nyoto lan njaloko ampunan hanggo doso riko lan moco’o tasbih kambi muji reng pengeran riko nyang waktu sore lan isuk.

## 40:56

Saktemene wong-wong hang ngeruwtaken tentang ayat-ayat Alloh tanpo alasan hang teko nyang wong-wong iku seng onok reng njerone dodone wong-wong iku kejobo mung kesombongan hang wong-wong iku heng biso wujutaken, mongko njaluko perlindungan nyang Alloh saktemene Alloh moho ngerungokaken lan moho ningali.

## 40:57

saktemene kedadeane langit lan bumi lebih gedi gaweane menungso mung bawen akehakehe menungso heng weroh.

## 40:58

Lan oseng tah podo wong hang picek kambi wong hang melek, lan oseng tah (podo pisan) wong-wong hang iman kambi nggawe penggawean apik kambi wong hang durhoko. Sitik banget riko njuwut pelajaran.

## 40:59

Saktemene dino kiyamat pasi teko, seng ono keraguan tentang dino kiyamat, tapi akeh akehe wong heng iman.

## 40:60

Lan pangeran riko berfirman: “ndo’oo nyang isun, mongko arep hun perkenananaen hanggo riko. Saktemene wong-wong hang nyombongaen awak teko nyambah isun) arep melebu neroko jahanam njero keadaan hino dino”.

## 40:61

Mung Gusti Alloh kan ndadekaen bengi hanggo riko mane riko biso istirahat nyang iane; lan ndadekaen raino padang gmelintang. Saktemene Gusti Alloh benerbener duwe karunia hang di limpahaken nyang menungso, tapi akeh akehe menungso heng sukur.

## 40:62

Kang gediku iku yoiku Gusti Alloh, pangeran riko, hang gawe paen baen, seng ono pengeran (hang pantes di sembah) kejobo iane; moko kelendi riko biso di sesataken.

## 40:63

Koyo gediku mau di sesataken wong-wong hang mesti ngingkari ayate Gusti Alloh.

## 40:64

Gusti Alloh hang ndadekaen bumi hanggo riko panggonan netep lan langet hanggo payon, lan nggawe riko terus ngapikaen rupan riko kambi ngeweni riko rizki songko rizki hang apik-apik. Hang iku mau iku yoiku Gusti Alloh pangeran riko, moho agung Gusti Alloh, pengeran sekabehane dunyo.

## 40:65

Iane (Alloh) hang orep langgeng, heng ono pengeran (hang pantes di sembah) kejobo Alloh; moko sembahen iane (Alloh) kambi ibadah hang ihklas reng iane. Sekabehane puji hanggo Gusti Alloh pengeran sekabehane donyo.

## 40:66

Ngomongo (he Muhammad) : “saktemene isun dilarang nyembah paren hang riko sembah liyane Gusti Alloh , sakmari teko nyang isun keterangan-keterangan teko pengeran isun; lan isun dikongkon mane tunduk patuh nyang pengerane alam kabeh.

## 40:67

Iane lah hang ndadekaken riko teko lemah terus songko sak tetes banyu mani, marine iku songko sak kepel getih, terus di lahiraen riko dadi anak, terus (riko di genengaen orep) mane riko sampek nyang masa (dewasa), terus (di genengaen riko orep) sampek riko tuwek, neng antarane riko ono hang di pateni sak durunge iku. (isun Gusti Alloh nggawe koyo gediku) mane riko gadug nyang ajal hang di tentukaen lan mane riko paham.

## 40:68

Iane lah hang nguripaeken lan hang mateni, moko nawi iane netepaken suatu urusan , iane mung ngomong nyang sesuatu: “dadio”, moko dadilah iane.

## 40:69

Opotah riko heng ndeleng nyang wongwong hang mbantah nyang ayat-ayate Gusti Alloh? Kelendi iane kabeh oleh seng direken?

## 40:70

(Yoiku) wong-wong hang nggorokaen AlKitab (Al-Qur’an) lan wahyu hang di gowo kambi rosul-rosul isun Gusti Alloh hang wes isun utus. Mbesuk wong-wong iku kabeh arep weruh.

## 40:71

Naliko belenggu lan rante di pasang neng gulune iane kabeh, kambi iane kabeh di seret.

## 40:72

Neng jero banyu hang banget panase, terus iane kabeh di obong neng jerone geni.

## 40:73

Terus di omongaen nyang iane kabeh: “endi berholo-berholo hang mesti riko-riko persekutukaen.

## 40:74

(Hang riko sembah) Sakliane Gusti Alloh?” iane kabeh njawab: “iane kabeh wes ilang, wes sirno teko isun kabeh, bahkan iane kabeh bengen heng tau nyambah paen baen”. Koyo ikulah Gusti Alloh nyasaraken wong-wong kafir.

## 40:75

Hang koyo iku mau iku di sebabaken kerono riko seneng seneng neng duwure bumi kambi seng bener lan kerono riko mesti seneng (njerone kemaksiatan).

## 40:76

(Diomongaen nyang iane kabeh): “melebuo riko nyang lawang-lawang neroko jahannam, lan riko selawase neng jerone. Moko gediku iku sak elek-eleke panggonan hanggo wong-wong kag sombong”.

## 40:77

Moko sabaro riko, saktemene janji Gusti Alloh yoiku bener; moko dadio isun kabeh di delengaen nyang riko setengahe seksoan hang isun ancas nyang wong-wong iku utowo isun Guati Alloh matekaen riko (sak durunge ajal ngantem wong-wong iku), mung reng isun Gusti Alloh baen wongwong di balekaen.

## 40:78

Lan saktemene wes isun utus piro piro rosul sakdurunge riko, reng antarane wong-wong iku ono hang isun ceritakaen nyang riko lan neng antarane iane kabeh ono (pisan) hang seng isun ceritakaen nyang riko. Seng biso kanggone rosul nggowo sijine mu’jizat, liane kambi izine Gusti Alloh; moko nawi wes teko perintahe Gusti Alloh, di putusaen (kabeh perkoro) kambi adil. Lan nalikane iku rugilah wong-wong hang cekelan nyang keng batil.

## 40:79

Mung Gusti Alloh hang ndadekaen kewan rumatan hanggo riko, sebagiane nggo riko kendarani lan sebagiane nggo riko pangan.

## 40:80

Lan (ono maneng) manfa’at manfaat hang liyo neng kewan rumatan iku hanggo riko lan mane riko gadug reng suatu keperluan hang kesimpen njerone ati kambi mengendaraine. Lan riko oleh di angkut kambi nompak.i kewan-kewan iku lan kambi ngendarai kapal laut.

## 40:81

Lan iane ngatokaen nyang riko tondo-tondo (kekuasaane); moko tondo-tondo (kuasane) Gusti Alloh hang endi hang riko ingkari?

## 40:82

Moko paentah iane kabeh seng on ngonokaen perjalanan neng muka bumi terus memperhatikaen kelendi sak uwisan wong-wong hang sakdurunge iane kabeh. Yoiku wong-wong hang sak durunge iane kabeh iku lebih hebat kekuatane lan (lebih akeh) pecak-pecak iane kabeh neng nduwure bumi, moko paen hang iane kabeh usahakaen iku seng biso nulungi.

## 40:83

Moko nalikone teko nyang iane kabeh Rosulrosul (hang di utus nyang)iane kabeh kambi nggowo keterangan-keterangan, iane kabeh ngeroso seneng kambi pengetahuan hang ono neng iane kabeh lan iane kabeh di kepung kambi adzabe Gusti Alloh hang mesti iane kabeh lok-lokaen iku.

## 40:84

Moko naliko iane kabeh ndeleng adzab isun, iane kabeh ngomong: “isun kabeh ngimanaken mung nyang Gusti Alloh baen lan isun kabeh kafir nyang sembah sembahan hang wes isun kabeh persekutukaen kambi Gusti Alloh”.

## 40:85

Moko iman iane kabeh seng ono gunane hanggo iane kabeh naliko iane kabeh wes ndeleng sisane isun kabeh. Ikulah sunnah Gusti Alloh hang wes berlaku nyang hambahambane. Lan neng waktu iku wong-wong kafir podo nelongso.

## 41:1

Haa mim.

## 41:2

Al-Qur’an iki diturunaken teko reng Gusti Alloh hang moho welas lan asih.

## 41:3

Yaiku kitab hang ayat-ayate di jelasaken, wacanane boso arob kanggo kaum hang weruh maknane.

## 41:4

Hang gowo kabar seneng lan peringatan (meden-medeni) nameng akeh-akehe wong-wong iku menggos lan seng gelem ngerungukaken.

## 41:5

Lan wong-wong iku podo gnomon, “atinisun wes ketutup sangkeng paren bawen hang siro ngajak nang ajaran tauhid mareng ingsun lan nerone kupingisun ono sumpetane lan antaranisun lan siro ono aling-alinge mongko lakonono karepiro lan saktemne isun ngelakoni paren jare karepisun kabeh.

## 41:6

Ngomongo (Muhammad) saktemene isun iku mung memungso podo kambi siro kabeh nanging isun di weni wahyu saktemene pengeraniro kabeh iu mung Gusti Alloh hang siji. Onoko telepe siro ibah nyang pengeran lan njaluko sepuro lan saktemene neroko weil iku kanggo wong-wong hang musrik.

## 41:7

yoiku wong-wong hang seng nguweni zakat lan wong-wong iku kambi penguripan ahkirat podo seng ono hang percoyo.

## 41:8

Temenan. Wong-wong hang iman lan podo ngelakoni ke bagusan iku oleh ganjaran hang seng pedhot-pedhot.

## 41:9

Omongno (Muhammad). Opo pantes siro seng percoyo kambi pengeran hang wes ndadeaken bumi suwene rong dino (Masa). Lan siro kabeh ndadekaken sekuthonsekuthon.

## 41:10

Lan Gusti Alloh ndadekaken gunong-gunong hang kuwat-kuwat ono duwure bumi lan mberkati penduduke suwene patang dino. Hang nyukupi wong-wong hang butuhaken.

## 41:11

Mari gediku nuju nang langit mage rupo welek (asap) terus Gusti Alloh dawoh nyang langit lan bumi. Nuruti siro karo nyang isun seneng utowo kepokso trus karon-karone ngomong “Isun teko jak loro kalawan seneng”

## 41:12

Mari gedigu Gusti Alloh dadikaken petung langit njerone nyang rong dino lan anger langet diweni wahyu masalahe dwekdewek.lan langet hang parek nyang bumi di paes-paes lintang-lintang kanggo njogo (Songko intep-intept syathan). Gedikilah ketentuane pengeran hang moho mulyo lan moho weroh.

## 41:13

Lamun wong-wong kafir Mekkah mlengoh (seng gelem iman) Mongko omonggno !! isun wes ngingetaken nyang siro kabeh anane koyok geluduk hang nyamber kaum Ad Lan kaum Samud.

## 41:14

Naliakane takoni utusan-utusan iku teko ngarep lan bumi celuk-celo supoyo podo nyembah kejobo mung neng Gusti Alloh. Wong-wong podo njawab/mbantah: “Lamuno pengeran isun kuwosok mestine deweke ngedunanken malaikat. Monggko mesti isun kabeh seng percoyo kambi wahyu hang siro di utus kon nyampekno wahyu iku.

## 41:15

Ononpun Kaum Ad. Iku gumede ono reng duwure bumi tanpo ngereken hang bener serto ngomong. “Sopo hang lebih kuat ketimbang isun”? Opo wong-wong iku seng weroh sakemene Gusti Alloh iku wes dadekaken yane kabeh mesti luweh kuat etimbang yane kabeh iku. Lan wong-wong iku kambi ayat-ayat isun podo seng percoyo.

## 41:16

Moko sun utus angin yang wong-wong mau kelawan angina kang deres reng dino kang apes. Myakne wong-wong iku ngerasakaken lorone sekso hang inok waktu urep nyang dunyo. Sedang sekso akherat luweh ino meneng lan wong-wong iku seng kiro di tulong.

## 41:17

Ananpun kaum Samud, mong sun weni pituduh nagging wong-wong iku malah seneng picek (sasar lan khufur) ninggal piduduh mongko disamber geluduk wongwong iku ngino akeh karone akibate paran hang tau di lakoni.

## 41:18

Lan sun slametaken wong-wong hang demen lan kelebu wong-wong hang taqwa (dikumpulkan).

## 41:19

Ilingo waktu musuh-musuhe Alloh di giring nyang neroko terus di pencar-pencar.

## 41:20

Sampek teko nang yane kabeh pengerunu meripate serto kulit-kulite dadi seksine paran-paran hang tau ngelakoni kabeh.

## 41:21

Wong-wong podo ngomong nyang kulite: “apuoriko dadi seksine isun?” Kulite wongwong iku njawab: “Gusti Alloh hang gawe isun ngomong lan hang gawe liyane biso ngomong pisan. Lan Gusti Alloh hang gawe siro kawitan. Lan mung Gusti Alloh siro kabeh di balekaken

## 41:22

Lan siro kabeh seng biso sengidan sangkeng pengeraniro, motoniro lan kulitiro naliko dadi saksi nanging (Naliko riko ngelakoni maksiat/durhoko)siro nyongko gudti Alloh seng weroh akeh-akehe paran hang riko laoni kabeh.

## 41:23

Gediku iku penyononiro hang siro nyono nyang kang riko yono pengeraniro kabeh peyononiro iku ang ngancuraken awak iro lan siro dadine siro wpng-wong hang tuna.

## 41:24

Masio riko kabeh podo sabar (ono njerone neroko), neroko iku tetep penghuna wongwong tetep pegunan wong-wong ikau lan lamun njalok di warisi, wong-wong iku pantes di welasi

## 41:25

Lan sun wes titipaken kango wong-wong kafir iku, konco-konco hang nyandingi (yaiku setan) kang tukanag maes-maes paran baen hang onok reng ngarep lan mburine hang mesti oleh seksone, barang-barang wong hang sulung-sulung teko golongane jin lan menungso. Temenen wong-wong mau kelebu wong-wong hang tunok.

## 41:26

Lan wong-wong kafir ngomong. “siro ojo ngerungokaken kuran ikai, lan gawenen ruwet myakne siro kabeh menang.

## 41:27

Mongko sun tiblakaken temenan nang wong-wong kafir, sikso hang banget lorone, lan temenan, arep sun weni sak elek-eleke balesane paran-paran hang wes tau riko lakoni wong-wong iku.

## 41:28

Iku balesane musuh-musuhe Gusti Alloh yaiku Neroko. Panggonane hang langgeng minongko balesane wong-wong iku bengen nang ayat-ayat isun podo Angas/ingkar.

## 41:29

Wong-wong kafir podo ngomong (ono njerone neroko). ”duh Pengeran kulo duduhono teng kulo tiyang-tiyang hang nyasaraken kulo dugi jin lan manungso ajenge kulo dadosaken tiang kale niku teng ngisore sikil/suku ne kulo myakne tiang kale niku dados tiang paling inok.

## 41:30

Temenan wong-wong hang ngucap “Pengeran Gusti Alloh”, terus ajeg (istiqomah) moko poro malaekat podo temurun lan ngucap “siro kabeh ojo podo wedi (kambi urep sak marine mati). Lan siro kabeh ojo susah (kambi paran sengiro tunggalaken) lan senengo siro kabeh kambi melbu suwargo hang siro kabeh tahu di janjikaken.

## 41:31

Isunlah hang ngelindungi siro kabeh ono njerone urip reng dunyo lan akhirat lan kanggo siro kabeh paran bawen hang siro kepingin reng njerone suwargo lan kanggo siro kabeh paran bawen hang siro jaluk.

## 41:32

Minongko peweweh lan penghormatan songko Pengeran hang ngapuro lan moho welasan.

## 41:33

Lan sopo hang lebih apik omongane ketimbang wong-wong hang ajak-ajak nyang nyembah Pengeran serta ngelakoni apik lan yane ngomong “saktemene isun iku golongae wong-wong hang pasrah.

## 41:34

Lan mesti seng podo antarane kebagusan lan kaelekan. Tulaken kaele-an iku kelawan hang lebih apik kapan wes gedigu wong hang ono antaraniro lan antarane yane hang musuwanmau dadi konco reket.

## 41:35

Lan sifat hang apik mau seng arepe di wekaken kecuali nang wong hang sabar lan seng arepe di wekaken kecuali mung nang wong hang oleh keuntungan hang gedhek

## 41:36

Lan nawi syetan gudho siro kelawan gudoan mongko njaluko tulung siro nyang Gusti Alloh saktemene Gusti Alloh iku zat hang moho kerungu lan moho weruh.

## 41:37

Lan termasuk tondo-tondo keagungane Pengeran yaiku onone bengi, raino, serngenge lan ulan siro kabeh ojo pisanpisan nyembah nyang serngenge lan ojo nyembah ulan tapi nyembaho siro kabeh nang Gusti Alloh hang wes dadikaken kabeh mau. Nawi siro kabeh iku mung nang Gusti Alloh podo nyinembah.

## 41:38

Tapi nawi wong-wong Anggak/ gumedhek) mongko wong-wong hang ono reng sandinge Pengeraniro (Malaikat) podo moco tasbih reng waktu bengi lan ngeraino kelawan seng tau kesel/seng tau ngepos.

## 41:39

Lan temasuk tondo-tondoe ke agungane Pengeran “saktemene siro weroh bumi iku gareng kemeringking terus sun turunaken banyu udan mongko bumi mau ubah lan subur saktemene hang nguripaken wong hang wes mati saktemene Gusti Alloh kambi sekabehane perkoro iku moh kuwoso.

## 41:40

Temenan wong-wong hang nginkari ayatayat ison iku seng biso singidan teko isun (Alloh) opo wong hang di uncalaken nang neroko iku lebih apik wong hang teko seng dino kiyamat kelawan aman (sangking sikso)

## 41:41

Sak temeni (pasti nemu celoko) wongwong kafir nalikane Qur’an (minongko peringatan) di wacaaken nyangyane kabeh.

## 41:42

Hang seng biso di sulungi kebatilan emboh sak durunge utowo sak marine Al-Qur’an iku di turunaken songko Pengeran hang moho wijaksono lan moho pinuji.

## 41:43

Seng ono hang di omongaken nyang siro kecuali podo kambi hang di omongaken nyang poro utusan sakdurungiro saktemene Pengeraniro iku nduweni ngapuro (kanggo wong-wong hang gelem taubat) lan nduwe sikso hang ngelarakaken (kanggo wongwong kafir).

## 41:44

Lan lamuno Al-Qur’an iku sun dadikaken woconan kelawan boso ‘Ajam (sakliyane boso arob) mesti wong-wong podo ngomong “Apuwo Ayat-ayate seng di jelasaken? Opo yo pantes Al-Qur’an iku nganggo liyane boso arob, sedeng Rosul iku wong arob? Omongno (Muhammad). ”AlQur’an iku kanggo wong-wong hang iman minongko pituduh lan minongko tombok (tombone penyakit lan kebuduhan).

## 41:45

Lan temen-temen wes sun weni nama Musa Al Kitab (Taurot) terus dipertentangno lan lamuno seng ono keputusan hang teko sulung teko Pengeraniro mesti wong-wong kafir iku mau wes di ancuraken sulung lan saktemene wong-wong iku bener-bener mamang lan bingung.

## 41:46

Sopo hang ngelakoni bagus iku kanggo awake dhewek lan sopo hang ngelakoni elek, yo dusane tanggungane dhewek lan Pengeraniro sengarep nganingoyo kawulo-kawulone

## 41:47

Mung nang Gusti Alloh bain dibalekaken ilmu perkara dina Kiamat. Heng ana woh wohan kang metu teka kelopake lan heng ana wong wadon babar pisan kang mbobot lan ngelahiraken, kejaba kkambi kaweruhane Pengeran Nang dina Pengeran nyeluk wong-wong iku. Nang endi kanca kanca isun iku? Wong wong iku njawab’ “isun nyatakaken nang Rika, saktemene heng ana siji wong neng antarane isun kang oleh nguweni kesaksian (saktemene Pengeran nduwe konco-konco)

## 41:48

lan ilang teka wong-wong iku paran kang bengen bolak balek disembah, lan wong wong iku yaqin saktemene sing ono dalan metu kanggo wong wong iku.

## 41:49

Menugnso heng kesel njalok keapikan, lan kadung ditimpa Ke elekan, wong iki dadi pedhat harapane lan ilang harapane.

## 41:50

lan kadung Isun ngrasakaken nang wong iku sak ijine Rahmat teka isun (pengeran) sakmarine diuweni kesusahan, wong iku ngomong, “iki hak isun, lan isun seng yakin saktemene dina kiamat iku arep teka. Lan kadung isun dibalekaken nang Pengeran isun, mangka iku saktemene isun arep oleh kepikan neng sisine Pengeran. Mangka Isun Pengeran bener bener arep ngabaraken nang wong-wong kafir paran hang wes dilakoni, lan arep isun uweni roso nang wong wong Kafir iku adzab kanga abot.

## 41:51

Lan kapan Isun nguweni nikmat nang manungsa, wong iku melengos lan ngadoh, tapi kapan ditibani ke elekan, mangka wong iku akeh dongane.

## 41:52

Ngomongo; kelendi acake pendapat siro, kadung (Al-Qur’an) iku teka ning sisine Gusti Alloh, lan sira ngingkari. sopo hang lebih sesat sakliane wong kang bolak balik ana nang jerone penyimpangan kang adoh.

## 41:53

Isun arep nguweni weruh nang wong-wong iku tandha-tandha kuasane Isun ning sekabehane penjuru nang awake dewek dewek, sehinggo jelas nang wong-wong iku saktemene Al-Qur’an iku yo bener. Lan Hing cukup tah kanggo sira saktemene iyane iku ngetakaken sekabehane perkara?

## 41:54

Engeto, saktemene wong-wong iku ana nang njerone kemamangan perkara methuk kambi Pengeran wong-wong iku. engeto! Saktemene Pengeran iku Maha nyamudrani sekabehane perkara

## 42:1

Haa Miim.

## 42:2

‘Ain siin Qaaf

## 42:3

Sakmene baen hang Gusti Alloh Maha tatag lan Maha wijaksana, ngewahyukaken nang rika lan nang wong-wong hang sedurunge rika.

## 42:4

Keduwena-Ne Gusti Alloh paran hang ana reng langit lan paran hang ana nang bumi. Lan iyane Gusti Alloh-lah hang Maha duwur lan Maha gedhe.

## 42:5

Meh bain langit iku pecah teka sebelah nduwure (kerana gedhene Pengeran) lan Para Malaikat maca Tasbeh lan ngelem pengerane lan njalukaen sepura kanggo wong-wong hang ana reng bumi, engeto, setemene Gusti Alloh iyane-lah Hang Maha nguweni sepura lan Maha welas.

## 42:6

Lan wong-wong hang njuwut para pengayom sakliyane Gusti Alloh, Gusti Alloh ngawasi (kelakoan) wong wong iku; lan rika (yo Muhammad) dudu wong hang diserahi ngawasi wong-wong iku.

## 42:7

Sakmene baen isun wahyuaken nang rika Al-Qur’an reng jerone nganggo basa arab supaya rika nguweni pengenget nang ummul Qura (Warga Mekkah) lan Warga (negeri-negeri) sekelilinge (Warga sak dunya). kambi nguweni pepenget (pisan) tentang dina kumpul (kiamat) hang seng ana mamang nang iyane. Sak golongan melebu suwarga segolongan melebu neraka.

## 42:8

Lan kadhung Gusti Alloh ngarepaken, pastine Gusti Alloh ndadekaken wong wong iku dadi sak ummat (bain), taping iyane ngelebokaken wong-wong hang dikerepaken Gusti Alloh reng njerone rohmate. Lan wong-wong hang dipulasara sing ana kanggo wong wong iku siji uwong hang dadi penjaga babar pisan lan sing ana siji uwong hang dadi Penulung babar pisan.

## 42:9

Utawa mbejaji-tah wong wong iku njuwut pelindung- pelindung sak liyane Gusti Alloh? mangka Gusti Alloh. iyane lah Pelindung (hang sak benere) lan iyane nguripaken wong hang mati. Lan iyane yaiku Maha Kuwasa nang nduwure sekabeane perkara.

## 42:10

Mergo Perkara paran bain hang bedha paham. Mangka dadine (terserah) nang Gusti Gusti Alloh. (hang nduweni sifat-sifat kaya gedigu) ikulah Gusti Alloh Pengeran isun. Nang iyane lah isun pasrah lan nang iyane lah isun moleh.

## 42:11

(Iyane) Pencipta langit lan bumi. iyane ndadekaken kanggo rika teka jenis rika dewek pasangan-pasangan lan teka jenis kewan rajakaya pasangan-pasangan (pisan). Didadeakene rika mbedhudhug kambi dalan iku. Sing ana perkara siji bain hang padha kambi iyane. lan iyane lah hang Maha ngerungokaken lan Hang Maha ndeleng.

## 42:12

Keduwena-Ne Gusti Alloh lah serege langit lan bumi, iyane Gusti Alloh mbeberaken rejeki kanggo sapa baen hang dikarepaken lan diciutaken. Setemene iyane Maha ngaweruhi sekabehane perkara.

## 42:13

Iyane Gusti Alloh wes nyare’ataken kanggo rika kabeh perkara agama paran hang wis diwasiataken nang Nuh lan paran hang wis isun wahyukaken nang rika (Muhammad), lan paran hang isun wasiataken nang Ibrohim, Musa, lan Isa yaiku: Ajegno agama (keimanan lan ketaqwaan) [^791] lan aja sampek rika kabeh morat marit reng saknjerone. Abot temenan kanggone wong-wong musyrik ( melu) nang agama hang rika ajak nang wong wong iku. Gusti Alloh milih wong hang dikarepaken nang agama tauhid lan nguweni dalan pituduh nang (agama)-Ne kanggo wong hang moleh (nang) iya-Ne yaiku (Gusti Alloh).

[^791]: Hang dimaksud: “Agama” ning kene yo iku ngEsakaken Gusti Alloh Swt ngiman nang-Yane kitab-kitabe, rosul-rosule, lan dina akherat, lan na’ati sekabehe perintah lan larangane

## 42:14

Lan wong wong (Ahli Kitab) aja sampek morat marit, kejaba sak marine teka kaweruh nang wong wong iku kerana jerenggine antarane wong wong iku [^792] kadung sing kerana perkara ketetapan hang wis ana bengene teka pengeran rika ( kanggo ngendhekaken adzab) gadug batas waktu hang wes dipasteaken., pestine wong wong iku wes wes diancuraken. Lan setemene wong-wong hang diwarisaken nang wong wong iku kitab (Taurot lan Injil) [^793] . Sakwise wong wong iku bener bener ana reng njerone kemamangan hang ngoncangaken kitab iku.

[^792]: Maksude: Ahli-ahli kitab iku bubar sak wise wong iku ngaweruhi hang bener teka Nabi wong iku. Sak wis e teka Nabi Muhammad lan nyoto hang bener wong iku pun tetep bubar lan sing percaya.

[^793]: Hang dimaksud ambi: “Wong-wong hang diwarisaken nang wong iku Al-Kitab” yaiku ahli Kitab hang urep nang mangsane Nabi Muhammad.

## 42:15

Mangka kerana iku, kongkonen (wong wong iku nang agama iku) lan tetepo [^794] kaya hang diperintahaken nang rika lan aja ngetutaken hawa nafsu wong wong iku. lan ngomongo: “isun iman nang kabeh kitab hang didunaken Gusti Alloh lan isun diperintahaken supaya gawe adil reng antarane rika kabeh. Gusti Alloh lah Pengeran isun lan Pengeran rika kabeh. Kanggo isun amal-amal isun lan kanggo rika amal-amal rika kabeh. Seng ana tukaran antara isun lan rika, Gusti Alloh ngumpulaken antara kito lan nang Gusti Alloh-lah balek (kito)”

[^794]: 

## 42:16

Lan wong-wong hang ngengkel (agama) Gusti Alloh sakwise agama iku diterimo mangka engkelane wong iku sia-sia, reng sandinge pengeran wong wong iku. Wong wong iku oleh gemprong gemprong (Gusti Alloh) lan kanggo wong wong iku siksa hang keras.

## 42:17

Gusti Alloh-lah hang ngedunaken kitab ambi (nggowo) kebeneran lan (ngedunaken) neraka (keadilan). Lan rika weru tah, oleh dadi dina kiamat iku (wes) parek?

## 42:18

Wong-wong hang sing iman ambi dina kiamat njaluk supaya dina iku cepet ditekaaken lan wong-wong hang iman ngeroso wedi ambi (Gusti Alloh) lan wong wong iku yaqin setemene kiamat iku yaiku bener (arep kedaden). Weruho setemene wong-wong hang ngengkel perkara kedadeane kiamat iku bener-bener reng njerone kesasar hang adoh.

## 42:19

Gusti Alloh Maha alus nang para bature, iyane nguweni rejeki nang sapa hang dikarepi lan iyane dewek hang Maha kuat lan Maha perkasa.

## 42:20

Sapa bain hang ngarepaken kemujuran reng akhirat arep isun tambah kemujuran iku kanggo deweke. lan sapa bain hang ngarepaken kemujuran reng dunya isun uweni kanggo deweke separone teka kemujuran dunia lan sing ano kanggo deweke perkara bagian blas reng akhirat.

## 42:21

Apa wong wong iku nduwe sembahansembahan sakliyane Gusti Alloh hang nyariataken kanggo wong wong iku agama hang sing di idinaken Gusti Alloh? Sekirane sing ana ketetepan hang nentukaen (teka Gusti Alloh) pastine wong wong iku wes diancuraken. Lan setemene wong-wong hang zalim iku arep oleh adzab hang perih.

## 42:22

Rika arep ndeleng wong-wong zalim kari keweden kerana kejahaten kejahatan hang wes dilakoni wong wong iku, sedeng siksaan ngantem wong wong iku. Lan wong-wong hang iman lan ngelakoni amal saleh (ana reng) njero taman-taman suwarga,wong wong iku oleh paran hang wong wong iku karepi reng sandinge Pengeran wong wong iku. hang gedigu iku yaiku oleh derma hang gedhe.

## 42:23

Iku lah (derma) hang (kambi iku) Gusti Alloh nyenengaken batur bature hang iman lan ngelakoni amal sholeh. Ngomongo :” Isun sing njaluk nang rika perkara upah blas nang nduwure ajakane isun kejaba welas asih reng njerone kekeluargaan “. Lan sapa hang ngelakoni keapikan arep isun tambahi kanggo wong iku keapikan nang keapikane iku. Setemene Gusti Alloh Maha nyepuro mareng Maha nyukuri.

## 42:24

Utawa wong wong iku ngomong: “ iyane (Muhammad) wes nganak-nganakaen goroh nang Gusti Alloh”. Mangka kadung Gusti Alloh ngarepaken, niscaya iyane ngunci mati ati rika; lan Gusti Alloh mbusek hang bathil lan beneraken hang hak ambi kalimat-kalimate (Al-Qur’an). Setemene iyane Maha weruh sekabehane isi ati.

## 42:25

Lan iyane hang nerima taubat teka batur bature. Lan ngampuni kesalahan kesalahan paran hang rika lakoni.

## 42:26

Lan iyane hang ngabulaken (do\`a) wong wong hang iman mareng ngelakoni amal sholeh lan nambah (ganjaran) nang wong wong iku teka dermane. Lan wong wong hang kafir kanggo wong wong iku adzab hang amat keras.

## 42:27

Lan kadung Gusti Alloh ngeluasaken rejeki nang batur bature, pastine wong wong iku arep ngeliwati wates reng duwure bumi, taping Gusti Alloh ngedunaken paran hang dikarepi ambi ukuran. Setemene iyane Maha ngaweruhi (anane) batur bature mareng Maha ndeleng.

## 42:28

Lan iyane dewek ngedunaken udan sakwise wong wong iku mutung lan nyebaraken rahmate. Lan iyane hang Maha nglindungi maning Maha hang di elem.

## 42:29

Lan reng antarane ayat-ayat (tandha-tandha kuwasa isun) yaiku nyiptakaken langit lan bumi lan makhluk-makhluk hang ngerayap hang iyane sebaraken nang kelorone. Lan iyane Maha kuwasa ngumpulaken kabeh kadung dikarepi.

## 42:30

Lan paran bain belahi hang ngantem rika mangka yaiku disebabaken kelakoane tangan rika dewek, lan Gusti Alloh mbusek separo gedhe (kesalahen-kesalahen rika).

## 42:31

Lan rika sing oleh ngeculaken awak (teka adzab Gusti Alloh) reng nduwure bumi, lan rika sing oleh uwong penjaga blas lan sing oleh uwong penulung sakliyane Gusti Alloh.

## 42:32

Lan reng antarane tandha-tandha kuwoisune yaiku kapal-kapal (hang kelikeliyan) reng segara kaya gunung-gunung

## 42:33

Kadung iyane ngarepaken, iyane arep nenangaken angin, mangka dadi kapalkapal iku mandeg reng nduwure segara. Setemene nang hang gedigu iku ana tandhatandha (kuwoisune) kanggo saben saben wong hang akeh sabare lan akeh syukure.

## 42:34

Utawa kapal-kapal iku diancuraken kerana kelakuane wong-wong iku utawa iyane nguweni ampun separoh gedhe (teka wong wong iku ).

## 42:35

Lan supaya wong-wong hang mbantah ayatayat (kuwas) isun ngaweruhi setemene wong wong iku pisan-pisan sing arep oleh dalan metu (teka siksaan)

## 42:36

Mangka perkara paran bain hang diweni nang rika, yaiku kenikmatan urip reng dunya; lan hang ana reng sampinge Gusti Alloh lebih apik lan selawase kanggo wongwong hang iman, lan mung nang Pengeran wong wong iku, wong wong iku padha pasrah kabeh.

## 42:37

Lan (kanggo) wong-wong hang ngedohi dosa-dosa gedhe lan kelakuan-kelakuan elek, lan kadung wong wong iku muring wong wong iku nguweni ampun.

## 42:38

Lan (kanggo) wong-wong hang nerima (nuruti) ajakan pengerane lan ngedhekaken sembahyang, sedeng urusan wong-wong iku (ditetepaken) ambi rembugan antara wong-wong iku; lan wong wong iku nafkahaken separone teka rejeki hang isun uwekaken nang wong-wong iku.

## 42:39

Lan (kanggo) wong-wong hang kadung wong wong iku diperlakukan ambi dolim wong wong iku mbelo awake dewek.

## 42:40

Lan mbales perkara kejahatan yaiku kejahatan hang sakpadha, mangka sapa bain ngampuni lan ngelakoni keapikan [^795] mangka ganjarane dadi (tanggungane) Gusti Alloh. Setemene iyane sing demen wong-wong hang dolim.

[^795]: Hang dimaksud “ngelakoni apik” ning kene yaiku ngelakoni apik ambi wong hang ngelakoni elek nang iyane

## 42:41

Lan setemene wong-wong hang ngiloni awake dewek sakwise dipulasara, sing ana perkara dosa blas reng nduwure wong wong iku.

## 42:42

Setemene dosa iku kanggo wong-wong hang ngelakoni dolim nang menungsa lan ngeliwati wates reng duwure bumi tanpo hak. Wong iku oleh adab hang perih.

## 42:43

Taping wong hang sabar lan nyepuro setemene (kelakuan) hang gedheu iku kelebu perkara hang disulungaken.

## 42:44

Lan sapa hang diblasukaken Gusti Alloh mangka sing ana kanggo deweke siji uwong pemimpin blas sakwise iku. Lan rika arep ndeleng wong-wong hang dolim sakat wong wong iku ndeleng adzab, wong wong iku ngomong:” apa ana tah kirane dalan kanggo balek (nang dunya)

## 42:45

Lan rika arep ndeleng wong wong iku diadhepno nang neraka ambi kahanan ndhungkluk kerana (ngerasa) enyek, wong wong iku ndeleng ambi pendheleng hang lesu. Lan wong-wong hang iman ngomong:” setemene wong-wong rugi yaiku wongwong hang kelangan awake wong wong iku dewek lan (kelengan) keluarga wong wong iku nang dina kiamat. [^796] Engeto, setemene wong-wong hang dolim iku ana reng adzab hang lawas.

[^796]: Hang dimaksud ambi “kelangan awak lan keluargo “ yaiku sing ngerasakaen kenikmatan urip hang lawas kerana disiksa.

## 42:46

Lan wong wong iku sepisan pisan sing nduwe pelindung-pelindung hang oleh nulung wong wong iku sakliyane Gusti Alloh. Lan sapa hang disesatakan Gusti Alloh mangka sing ana perkara dalan blas (kanggo olehe petunjuk)

## 42:47

Nuruto nang ajakane pengeran rika sakdurunge teka perkara dina hang sing keneng ditolak tekane. Rika sing oleh panggon yub yuban reng dina iku lan sing (pisan) oleh ngingkari (dosa-dosa riko)

## 42:48

Kadung wong wong iku melengos mangka isun sing ngutus rika dadi pengawas kanggo wong wong iku. Kewajiban rika sing liya mong nyampekaken (risalah). Setemene kadung isun ngerasakaen nang menungsa perkara rahmat teka isun iyane seneng kerana rahmat iku. Lan kadung wong wong iku ditibani kesusahan disebabaken kelakoane tangan wong wong iku dewek (niscaya wong iku ingkar) kerana setemene menungsa iku amat ingkar (nang nikmat).

## 42:49

Keduwene Gusti Alloh dewek kerajaan langit lan bumi. iyane nyiptakaken paran hang iyane karepi, iyane nguweni lare-lare wadon nang sapa hang iyane karepi lan nguweni lare-lare lanang nang sapa hang iyane karepi.

## 42:50

Utawa iyane nganugerahaken keloro jenis lanang lan wadon (nang sapa hang dikarepi), lan iyane ndadekaken mandul sapa hang iyane karepi. Setemene iyane Maha ngaweruhi mareng Maha kuwasa

## 42:51

Lan sing ana kanggo sak iji uwong menungsa blas setemene Gusti Alloh ngomongngomong ambi iyane kejaba ambi pantar wahyu utawa reng mburine tabir [^797] utawa ambi ngutus uwong utusan (Malaikat) terus diwahyuaken nang iyane ambi idin-Ne paran hang iyane karepi. Setemene iyane Maha duwur mareng Maha wicaksana.

[^797]: “Ning mburi tabir” artine yaiku uwong oleh krungu kalam ilahi taping yane sing oleh ndeleng (Gusti Alloh) kaya hang kedaden nabi Musa a.s.

## 42:52

Lan sakmene bain isun wahyuaken nang rika wahyu (Al-Qur’an) ambi perintah isun. Sedurunge rika sing ngeweruhi paran iku AlKitab (Al-Qur’an) lan osing pisan ngeweruhi paran iku iman, taping isun ndadekaen AlQur’an iku obor, hang isun dudui ambi iyane sapa hang isun karepi reng antarane batur bature isun. Lan setemene rika bener-bener nguweni pituduh nang dalan hang kenceng.

## 42:53

(Yaiku) dalan Gusti Alloh hang keduwenane kabeh hang ana reng langit lan paran hang ana reng bumi. Engeto, setemene ambi Gusti Alloh dewek balek kabeh perkara

## 43:1

Haa Miim.

## 43:2

Demi kitab (Al-Qur’an) hang jelas

## 43:3

Saktemene isun ndadekaken Al-Qur’an nganggo basa arab supaya riko ngerti.

## 43:4

Lan saktemene Al-Qur’an iku reng Ummul kitab (Lauh Mahfuzh) reng sisi Isun, benerbener (nilaine) duwur lan akeh hikmah.

## 43:5

Mangka apa Isun arep mandek ngedunaken Ayat ayat (kanggo ngengetaken) Alqur\`an nang riko, kerana riko wangsa hang keliwat wates?

## 43:6

Lan kari akeh nabi-nabi hang wes Isun kongkon nang umat-umat hang bengen.

## 43:7

Lan heng ana sak iji wong nabi teka nang wong wong iku kejaba wong wong iku paceke ngelok-ngelokaken.

## 43:8

mangka wes Isun ancuraken wong-wong hang lebih gedhe kekuatane teka wong wong iku (Musyrikin Mekkah) lan wes nyulungi (disebut reng Qur\`an) perumpaan umat-umat mangsa bengen.

## 43:9

Lan temenan kadung riko takokaken nang wong wong iku; “sapa hang nyiptakaken langit lan bumi?”, mestine wong wong iku arep njawab: “ kabeh iku diciptakaken kambi hang Maha perkoso mareng Maha ngaweruhi”.

## 43:10

Hang ndadekaken bumi kanggo riko dadi panggonan netep lan iyane nggawe dalandalan reng bumi kanggo riko supaya riko oleh pituduh.

## 43:11

Lan hang ngedunaken banyu teka langit nurut kadare (hang diperlokaken) terus Isun nguripaken kambi banyu iku negeri hang mati (tandus), kaya ikulah riko arep ditokaken (teka kubur).

## 43:12

Lan hang nyiptakaken kabeh hang pasangan pasangan lan ndadekaen kanggo riko kapal lan kewan angonan hang riko tumpaki.

## 43:13

Supaya riko lungguh reng nduwur boyoke terus riko inget nikmat pengeran riko kadung riko wes lungguh nang duwure; lan supaya riko ngucapaken:” Maha suci (Gusti Alloh) hang wes nundukaken kabeh iki kanggo isun padahal isun sedurunge heng sanggup ngangkangi.

## 43:14

Lan saktemene isun arep balek nang Pengeran isun.

## 43:15

Lan wong wong iku ndadekaen separo teka batur-bature dadi separo teka iyane. Saktemene menungsa iku bener-bener tukang ngungkiri (nikmat Gusti Alloh) hang genah

## 43:16

Apa Pantes tah iyane njuwut lare wadon teka hang diciptakaken iyane lan nguweni lare lanang nang riko kabeh.

## 43:17

Lan kadung salah sijine wong reng antarane wong wong iku diuweni kabar apik kambi paran (lahire lare wadhon) hang didadekaken dadi cecontoan kanggo (Gusti Alloh) hang Maha asih; dadio raine cemeng njelitheng kerana nahan kelayung (lan moreng ) .

## 43:18

Lan apa pantes (dadi anak Gusti Alloh) wong hang digedheaken dadi pajangan masmasan sedeng iyane heng mampu nguweni alesan hang teges lan jentreng njero tukaran

## 43:19

Lan wong wong iku ndadekaen MalaekatMalaekat, hang wong wong iku minangka batur bature (Gusti Alloh) hang Maha Asih minangka wong wong wadhon. Apa tah wong wong iku nyaksikaken penyiptaan (Malaekat-Malaekat iku) Mbesok arep ditulisaken kesaksian wong wong iku lan arep dijalukaken tanggung jawabe.

## 43:20

Lan wong wong iku nggomong: “ kadung (Gusti Alloh ) hang Maha asih ngarepaken, mestine isun heng nyembah wong wong iku (Malaekat).” Wong wong iku heng nduwe ilmu sithik perkara iku, heng ana liya wong wong iku mung ngriko-ngriko bain.

## 43:21

Utawa apa tah pernah Isun nguweni siji kitab nang wong wong iku sedurunge, terus wong wong iku cekelan (nang kitab iku)?

## 43:22

Paran mareng wong iku ngomong:” saktemene isun nemukaken embah embah isun bengen nganut sewijine agama, lan isun oleh petuduh kanggo melu petilasane wong wong iku”

## 43:23

Lan gedigu pisan, kadung isun ngongkon sewijine wong nguweni pepenget sederunge riko (Muhammad) reng sijine negeri, wong-wong hang urip sugih (reng negeri iku) wes biasa ngomong: “Saktemene isun nemukaken bapak-bapak isun bengen nganut siji (agama) lan saktemene isun mong wong hang melu petilasane wong wong iku.”

## 43:24

(Rasul iku) ngomong: “Apa (riko arep miloni pisan) meski blas isun nggawa kanggo riko (agama) hang lebih apik timbangane paran hang oleh teka (agama) hang dipeloni nenek moyang riko.Wong-wong iku njawab: “Saktemene isun mungkiri (agama) hang riko konkonganaken kanggo nyampekaken.”

## 43:25

Terus isun ancuraken wong wong iku, mangka pandengen kelendi sakwise wongwong hang nggorohi iku.

## 43:26

Lan (engeto) banget bangete Ibrohim ngomong nang bapake lan kaume: “ Saktemene isun ngecul dewek teka paran hang riko sembah.

## 43:27

Kejaba (riko nyembah) Gusti Alloh hang ndadekaken isun; kerana temenan iyane arep nguweni pituduh nang isun”.

## 43:28

Lan (Ibrohim) ndadekaen (kalimat tauhid) iku ukara hang kekal nang keturunane supaya wong wong iku balek ( nang ukara tauhid iku )

## 43:29

Malahan isun wes nguweni kenikmatan urip nang wong wong iku lan nenek moyang wong wong iku gadung teka nang kebeneran (Al-Qur’an) teka nang wong wong iku barengan kkambi sijine rasul hang nguweni penjelasan .

## 43:30

Lan rikola kebeneran (Al-Qur’an) iku teka nang wong wong iku, wong wong iku ngomong: “ iki santet lan saktemene isun mungkiri

## 43:31

Lan wong wong iku ngomong pisan: ”Apuwo Al-Qur’an iki heng didunaken nang wong gedhe teka salah sijini negeri loro (Mekkah lan Thaif)

## 43:32

Apa wong-wong iku hang ngedum-ngedum rahmat pengeran riko? Isun hang nentukaken keuripan wong-wong iku reng njero keuripan dunia, lan Isun wes nduwuraken separo wong-wong iku reng duwure separo hang liya pira-pira derajat, supaya separo wong-wong iku bisa nggunakaken separo hang liya. Lan rahmat pengeran riko lebih apik ketimbang paran hang wong-wong iku kumpulaken.

## 43:33

Lan sekirane dhudhu kerana arep ngindari menungsa dadi umat hang siji (njero kekafiran), mestine wes Isun gawekaken kanggo wong-wong hang kafir nang (Gusti Alloh) hang Maha Asih. Pyan pyan umahe wong wong iku teka perak. Gedigu pisan ondho hang ditingkriki wong wong iku.

## 43:34

Lan (Isun gawekaen pisan) lawang-lawang (perak) umah-umah wong wong iku lan (gediku pisan) pelanca pelanca enggon wong wong iku semendhe.

## 43:35

Lan (Isun gawekaken pisan) pajangan emas. Lan kabeh iku heng liya mung kesenengan keuripan dunya, lan keuripan akhirat iku reng sisi pengeran riko dicawisaken kanggo wong-wong hang taqwa.

## 43:36

Sapa bain hang mlengos teka ajaran Gusti Alloh hang Maha Asih (Al-Qur’an), isun genengaken setan (mbelasukaken) lan dadi kanca kanthete.

## 43:37

Lan saktemene setan-setan iku bener-bener ngalangi wong wong iku teka dalan hang bener lan wong wong iku nyongko saktemene wong wong iku oleh pituduh.

## 43:38

Sehinggo kadung wong-wong hang mlengos iku teka nang Isun (reng dina kiamat) iyane ngomong:” hee, sekrikone (jarak) antarane isun lan riko kaya jarak antara wetan lan kulon, memang (setan iku) kanca hang paling jahat ( kanggo menungsa)”

## 43:39

Lan (Harapan riko iku) sepisan-pisan heng arep nguweni manfaat nang riko reng dina iku kerana riko wes nganioyo (awak riko dewek). Saktemene riko sak sekutuan njero siksa iku.

## 43:40

Mangka apa riko (Muhammad) bisa ndadekaen wong hang budheg bisa kerungu Utawa (apa bisa) riko nguweni pituduh nang wong hang picek (atine) lan nang wong hang tetep reng njero mbelasukan hang genah.

## 43:41

Mangka Temenan, sekrikone Isun matikaken riko (sedurunge riko nyapek kemenangan) mangka saktemene Isun arep nguweni siksa nang wong wong iku (reng akhirat)

## 43:42

Utawa Isun dhudhuhaken nang riko (adzab) hang wes Isun ancasaken nang wong wong iku . Mangka saktemene Isun kuoso nang wong wong iku.

## 43:43

Mangka cekelana sinset riko nang (agama) hang wes diwahyukaken nang riko. Saktemene riko ana reng dalan hang kenceng

## 43:44

Lan saktemene Al-Qur’an iku bener-bener sawiji pepenget kanggo riko lan kanggo kaum riko lan mbesuk riko arep dijaluki pertanggung jawaban.

## 43:45

Lan takokno (Muhammad) nang rasulrasul Isun hang wes Isun utus sedurunge riko:” apa ana isun nentukaken pengeranpengeran sakliyane (Gusti Alloh) hang Maha asih kanggo disembah”?

## 43:46

Lan temenan, Isun wes ngutus Musa kambi nggawa mu’jizat-mu’jizat Isun nang Fir’aun lan pembarep kaume. Mangka Musa ngomong:” saktemene isun yaiku kongkonan teka pengeran sekabehane alam.

## 43:47

Mangka nalika iyane (Musa) teka nang wong wong iku kambi nggawa mu’jizatmu’jizat Isun, sekolo wong wong iku padha cekakakan.

## 43:48

La heng Isun dhuduhaken sawijine mu’jizat nang wong wong iku kejaba (mukjizat-mukjizat) iku lebih gedhe ketimbang mukjizat-mukjizat (hang sedurunge). Lan isun nibanaken nang wong wong iku siksa supaya wong wong iku balek (nang dalan hang bener).

## 43:49

Lan wong wong iku ngomong:” He ahli santet, dungo-ho nang pengeran riko kanggo (ngeculaken) isun mejaji kkambi hang wes dijanjikaken nang riko; saktemene Isun (kadung dunganriko dikabulaken) arep dadi wong hang oleh pituduh.

## 43:50

Mangka rikola isun ilangaken siksa iku teka wong wong iku, sekolo iku (pisan) wong wong iku ciples janjine

## 43:51

Lan Fir’aun ngajak nang kaume (terus) ngomong:” Hee kaum isun, kerajaan Mesir iku duwene isun lan banyu-banyu iki mili reng ngisor isun; apa riko heng ndeleng.

## 43:52

Utowo isun lebih apik ketimbang wong- (Musa) hang ino iki lan meh heng oleh njelasaken (omongane)?

## 43:53

Mangka apuwo iyane (Musa) heng dienggokaken gelang teka emas. Utawa Malaekat teka bareng-bareng iyane kanggo ngiringaken.

## 43:54

Mangka (Fir’aun) kambi omongan iku wes ngaruhi kaume, hinggo wong wong iku patuh nang iyane. saktemene wong wong iku yaiku kaum hang fasik.

## 43:55

Mangka rikola wong wong iku nggawe Isun mempeng, Isun nguweni hukuman nang wong wong iku, terus isun silepaken wong wong iku kabeh (reng segara)

## 43:56

Mangka isun dadekaken wong wong iku dadi (kaum) jaman bengen, lan wulangan conto kanggo wong-wong hang seteruse.

## 43:57

Lan rikola anake Maryam (Isa) didadekaken conto jemedhul kaum riko (suku Quraisy) kauk kauk keranane.

## 43:58

Lan wong wong iku ngomong:” Endi hang lebih apik, pengeran-pengeran isun Utawa iyane (Isa)? Wong wong iku heng nguweni (conto iku) nang riko kejaba kambi maksud nalar bain, sebenere wong wong iku yaiku kaum hang demen tukaran .

## 43:59

Isa heng liya mung wong hamba hang Isun uwekaken nang yane nikmat (kenabian) lan Isun dadekaen yane dadi tondo bukti (kuwasane Gusti Alloh) kanggo Bani Isroil .

## 43:60

Lan kadung Isun ngarepi, bener bener ison minangka dadi ganti riko reng bumi Malaekat-Malaekat hang turun temurun

## 43:61

Lan saktemene iyane(Isa) bener bener dadi tondho arep tekane dina kiamat, kerana iku, riko aja mamang perkara (kiamat) iku lan riko kabeh melu isun, ikilah dalan hang lempeng.

## 43:62

Lan aja riko pisan pisan riko dipengosaken kambi setan, saktemene setan iku musuh hang genah kanggo riko.

## 43:63

Lan rikola Isa teka nggawa keterangan iyane ngomong:” Saktemene isun teka nang riko kambi nggawa hikmah lan kanggo njelasaken nang riko separo teka paran hang riko selisihaken, mangka takwao riko nang Gusti Alloh lan taato nang isun.

## 43:64

Saktemene Gusti Alloh, iyane pengeran isun lan pengeran riko, mangka sembahen iyane iku, iki yaiku dalan hang lempeng.

## 43:65

taping golongan-golongan (hang ana) padha eker ekeran antara wong wong iku; mangka apes cilaka wong wong hang zalim kerana siksa nang dina hang perih (kiamat)

## 43:66

Apa wong wong iku mung nganteni bain tekane dina kiamat hang teka nang wong wong iku kambi uncug uncug sedeng wong wong iku heng nyadari.

## 43:67

Kanca-kanca akrab nang dina iku padha musuh-musuhan antarane siji lan liyane kejaba wong-wong hang takwa.

## 43:68

“He batur-batur Isun, heng ana kewedhen kanggo riko reng dina iku lan pisan riko heng nelangsa.

## 43:69

(Yaiku) wong-wong hang iman nang ayatayat Isun lan wong wong iku wong hang pasrah awake dewek.

## 43:70

Melebuo riko nang suwarga, riko lan rabirabin riko arep disenengaken.

## 43:71

Nang wong wong iku diideraken piringpiring lan gelas gelas teka emas, lan reng njero surgo iku ana paran bain hang macemmacem parab hang dipingini ati lan paran bain hang sedhep (dileleng) moto lan riko suwi nang njerone.

## 43:72

Lan ikulah surgo hang diwarisaken nang riko disebabaken amal-amal hang riko lakoni

## 43:73

Reng njero surgo iku ana woh-wohan hang akeh kanggo riko lan separone riko pangan.

## 43:74

Saktemene wong-wong hang dusa lawas nang njero siksa neraka jahannam.

## 43:75

Heng dienthengaken (sikso) iku teka wong wong iku, lan wong wong iku mutung reng njerone.

## 43:76

Lan Isun blas heng mulasara wong wong iku taping wong wong ikulah hang mulasara awake dewek.

## 43:77

Lan wong wong iku nyeluk “ He (Malaekat) Malik, myakne wes Pengeran riko mateni isun bain”. iyane njawab: “saktemene riko arep netep (reng neraka iki).

## 43:78

isun temenan wes teka kkambi nggawa kebeneran nang riko taping akeh-akehe reng antara riko bangkel nang kebeneran iku.

## 43:79

Utawa wong wong iku wes ngerencanakaken siji akal akalan (jahat), mangka saktemene Isun yo wes duwe rencana (ngatasi akal akalane wong wong iku .

## 43:80

Utawa apa wong wong iku ngira, saktemene isun seng krungu rahasia lan bisik-bisikan wong wong iku? Sebenere (Isun krungu), lan utusan-utusan isun (Malaekat) terus terusan nyatet reng sisine wong wong iku

## 43:81

Ngomongo riko (Muhamaad), kadung bener Pengeran hang Maha welas nduwe anak, mangka isun ikilah wong hang nyulungi mulyakaken (anak iku).

## 43:82

Maha suci Pengeran hang duwe langit lan bumi, Pengeran duwe ‘Arsy, teka paran hang wong wong iku sifataken iku.

## 43:83

Mangka genengno wong wong iku kesilep (njero kesesatan) lan memenganan sampe wong wong iku nemoni dina hang dijanjikaken nang wong wong iku.

## 43:84

Lan iyane-lah Pengeran (hang disembah) reng langit lan Pengeran (hang disembah) reng bumi lan iyane-lah hang Maha wijaksana mareng Maha ngaweruhi.

## 43:85

Lan Maha suci (Gusti Alloh) hang nduweni kerajaan langit lan bumi; lan paran hang ana reng antara keloro-ne; lan reng sisi-Ne-lah ilmu perkara dina kiamat lan mung nang iyane lah riko dibalekaken.

## 43:86

Lan wong wong hang nyeluk nang sakliyane Gusti Alloh heng oleh syafaat; ( pitulungan reng akhirat) kejaba wong hang ngakoni hang hak (tauhid) lan wong wong iku ngeyakini .

## 43:87

Lan kadung riko takon nang wong wong iku: “sapa hang nyiptakaken wong wong iku, mangka mesti wong wong iku njawab: “Gusti Alloh”. mangka kelendi wong wong iku bisa dipengosaken (teka nyembah Gusti Alloh)?

## 43:88

Lan (Gusti Alloh ngaweruhi) omongane (Muhammad),“he Pengeran isun, saktemene wong wong iku yaiku kaum hang heng iman”.

## 43:89

Mangka mengoso riko teka wong wong iku lan ngomongo: “salam (selamet tinggal)”. Mbesuk wong wong iku arep ngaweruhi (nasib wong wong iku hang elek).

## 44:1

Haa Miim.

## 44:2

Demi Kitab (Al-Qur’an) hang jelas.

## 44:3

Setemene isun ngedunaken (Al-Qur\`an) nang (waktu) bengi hang diberkahi. [^798] setemene Isun dewek hang nguweni pepenget.

[^798]: Bengi hang diberkati yoiku bengi Al-Qur’an. Ning Indonesia umume dianggep tibo nang tanggal 17 Ramadhan.

## 44:4

Nang (bengi iku) dijelasaken kabeh urusan hang penuh hikmah. [^799]

[^799]: Hang dimaksud kambi urusan-urusan ning kene yoiku kabeh perkara hang ana hubungane kambi keuripan makhluk kaya: urip , mati, rejeki, untung apik, untung elek lan liiyane.

## 44:5

(yaiku) urusan teka sisi Isun. Setemene isun dewek hang ngongkon Rasul-rasul.

## 44:6

Minangka rahmat teka Pengeran rika, setemene iyane dewek Maha kerungu lan Maha ngeweruhi.

## 44:7

Pengeran (hang ngerawat) langit lan bumi lan paran hang ana reng antara kelorone, kadung rika wong wong hang ngeyakini.

## 44:8

Sing ana Pengeran (hang nduweni hak disembah), kejaba Gusti Alloh. iyane hang nguripaken lan hang mateni. (Gusti Alloh dewek) pengeran rika lan pengeran nenek nenek moyang rika hang bengen.

## 44:9

Taping wong wong iku mageh mamang, wong wong iku memenganan

## 44:10

Mangka antenana nang dina bangete langit nggawa kabut hang katon jelas [^800] .

[^800]: Hang dimaksud “kabut hang nyata” yoiku belahi keeloman hang nimpo kaum Quraisy kerana wong iku nantang Nabi Muhammad SAW.

## 44:11

Hang ngelibengi menungsa, ikilah bendu hang perih.

## 44:12

(wong wong iku ndunga): “ duh pengeran isun, ilangno adzab teka isun. Setemene isun arep iman.”

## 44:13

Kelendi wong wong iku oleh nerima pepenget, padahal (sedurunge) siji Rasul wes teka nguweni penjelasan nang wong wong iku.

## 44:14

Terus wong wong iku mengo teka reng iyane lan ngomong: “iyane iku uwong hang nerima wurukan (teka wong liya) lan wong edan. [^801]

[^801]: Nabi Muhammad SAW dituduh nerimo wurukan teka uwong hang dhudhu bangsa arab arane Addas hang agama kristen

## 44:15

Setemene (kadung) isun ngilangaken siksaan iku sithik bain, pestine rika arep balek (ngaling).

## 44:16

(ingeto) nang dina (rikala) isun ngantem wong wong iku kambi anteman hang anter [^802] . isun pesti nguweni walesan.

[^802]: Anteman hang anter iku kedaden nang perang badar, rikala wong wong musyrik diantem mundur, hinggo keloro loro ngalami kekalahan. lan akeh ning antara pemimpin-pemimpin wong iku hang mati.

## 44:17

Lan temenan, sedurunge wong wong iku, isun temenan wes nguji kaum Fir’aun lan wes teka nang wong wong iku siji rasul hang mulya..

## 44:18

(kambi ngomong): “ serahno nang Isun batur batur Gusti Alloh (Bani Isroil). Setemene isun yaiku kongkonane (Gusti Alloh) hang bisa rika percaya.

## 44:19

Lan rika aja nyombongaken awak dewek nang Gusti Alloh. Setemene isun teka nang rika kambi nggawa bukti hang jelas.

## 44:20

Lan setemene isun (njaluk) ayom ayoman nang pengeran isun lan pengeran rika, teka ancaman rika kanggo ngerajam isun.

## 44:21

Lan kadung rika sing iman nang isun mangka myakne wes isun (mimpin Bani Isroil).

## 44:22

Terus iyane (Musa) ndunga nang pengerane: “setemene wong wong iki yaiku kaum hang dosa (cepetno bendu nang wong wong iku)”.

## 44:23

(Gusti Alloh Dawuh): “ kerana iku melakuo rika kambi nggawa batur batur Isun nang dina bengi, setemene rika arep diuber.

## 44:24

Lan genengno segara iku tetep kesigar. Setemene wong wong iku bala tentara hang arep disilepaken.

## 44:25

Kari akeh kanca kanca lan sendhang sendhang banyu hang wong wong iku tinggalaken.

## 44:26

Lan kebon kebon serta panggonanpanggonan hang endah.

## 44:27

Lan kesenengan-kesenengan hang oleh dinikmati wong wong iku reng kana.

## 44:28

Kaya gedigu bain. Lan Isun warisaken (kabeh) iku nang kaum hang liya.

## 44:29

Mangka langit lan bumi seng nangisi wong wong iku. Lan wong wong iku dewek sing diuweni enten-entenan wektu.

## 44:30

Lan temenan, wes isun selamataken Bani Isroil teka siksaan hang nginoaken.

## 44:31

Teka (siksaan) Fir’aun, Setemene iyane iku wong hang anggak, kelebu wong wong hang ngeliwati wates.

## 44:32

Lan temenan, isun pilih wong wong iku (Bani Isroil) kambi ilmu (isun) reng duwure kabeh bangsa ( nang mongso iku). [^803]

[^803]: Maksude: bangsa-bangsa hang ana nang moso wong iku iku.

## 44:33

Lan isun wes uweni nang wong wong iku reng antara tandha-tandha (kekuasaan Isun) perkara hang reng njerone ana nikmat hang jelas. [^804]

[^804]: Hang dimaksud tondo-tondo kekuasaan Gusti Alloh yoiku kaya naungan awan, mudune manna lan salwa; mancure banyu teka watu, belahe segoro abang.

## 44:34

Setemene wong wong iku (kaum musyrik) iku pesti arep ngomong.

## 44:35

“ sing ana kepatenan kejaba kepatenan nang dunyo iki. Lan isun sing arep dijegokaken [^805]

[^805]: Wong-wong musyrik Mekkah nulayani setemene mati iku ana loro kaya dene ning njero ayat 28 surat Al-Baqarah.

## 44:36

Moko tekakno (balek) nenek moyang isun, kadung rika wong hang bener.

## 44:37

Apa wong wong iku (kaum musyrikin) hang lebih apik utawa kaum Tubba’. lan wongwong hang sedurunge wong wong iku, hang wes isun ancuraken, kerana setemene wong wong iku yaiku wong-wong hang nduweni dosa. [^806]

[^806]: Kaum Tubba’ yoiku wong-wong himyar ning yaman lan Tubba’ yoiku gelar hanggo rojo-rojo wong wong iku.

## 44:38

Lan Isun sing memengan nyiptakaken langit lan bumi lan paran bain hang ana reng antarane kelorone.

## 44:39

Isun sing nyiptakaken kelorone kejaba kambi haq (bener), taping akeh-akehe wong wong iku sing ngeweruhi.

## 44:40

Setemene dina keputusan (dina kiamat) yaiku waktu hang dijanjikaken kanggo wong wong iku kabeh.

## 44:41

(Yaiku) nang dina (rikala) siji kanca babar blas sing bisa nguweni manfaat nang kanca liyane, lan wong wong iku sing arep oleh pitulungan.

## 44:42

Kejobo wong hang diuweni rahmat kambi Gusti Alloh. Setemene Iyane dewek hang Maha perkasa mareng Maha welas.

## 44:43

Setemene wit zaqqum iku. [^807]

[^807]: Omongan iki wadanan hanggone

## 44:44

Panganan wong hang akeh dosa.

## 44:45

Kaya cairan tembaga hang gemulak reng jero weteng.

## 44:46

Kaya gemulake banyu hang kari panas.

## 44:47

Cekelana iyane, terus sereten iyane gadug reng tengah tengah neraka.

## 44:48

Terus kunteken reng nduwur ndase siksaan (teka) banyu hang kari panas.

## 44:49

Rasakno, setemene rika bener bener uwong hang perkasa mareng mulya.

## 44:50

Setemene iki adzab hang bengen rika mamangi.

## 44:51

Setemene wong-wong hang takwa ana reng njero panggonan hang aman.

## 44:52

(yaiku) reng njero taman-taman lan sendhang sendhang.

## 44:53

Wong wong iku nganggo sutra hang alus lan sutra hang kandel, (lungguh) adep-adepan.

## 44:54

Kaya gedigu, terus isun uweni nang wong wong iku pasangan widadari hang nduwe mata endah.

## 44:55

Reng njerone wong wong iku bisa njaluk kabeh macem-macem woh-wohan kambi aman lan tentrem. [^808]

[^808]: Maksude, khawatir keentekan utowo khawatir loro.

## 44:56

Wong-wong iku sing arep ngerasakaken mati reng njerone kejaba kepaten sepisan (reng dunyo). Gusti Gusti Alloh ngayomi wong wong iku teka siksa neraka.

## 44:57

Iku wes dadi karunia teka pengeran rika. gediku iku kemenangan hang gedhe.

## 44:58

Setemene isun gampangaken Al-Qur’an iku kambi basanrika supaya wong wong iku oleh wulangan.

## 44:59

Mangka antenana; setemene wong wong iku ( pisan mageh) nunggoni.

## 45:1

Haa Miim.

## 45:2

Kitab (iki) didunaken teka Gusti Alloh hang Maha perkasa lan Maha wijakisuno.

## 45:3

Setemene nang langit lan bumi bener-bener ana tandha-tandha (kuwasane Gusti Alloh) kanggo wong hang iman.

## 45:4

Lan nang kedadenan dewek rika lan nang makhluk hang ubah hang nduwe ambekan hang nyebar (reng duwure bumi) ana tandha-tandha (kuwasane Gusti Alloh) kanggo kaum hang ngeyakini.

## 45:5

Lan nang gentenan bengi lan raino lan udan hang didunaken Gusti Alloh teka langit terus kambi (banyu udan) iku diuripaken bumi sakwise mati (garing); lan nang kisarane angin ana pisan tandha-tandha (kuwasane Gusti Alloh) kanggo kaum hang nduweni akal.

## 45:6

Ikulah ayat-ayat Gusti Alloh hang Isun wacakaken nang rika kambi sebenere; mangka kambi omongan endi maneng wong wong iku arep iman sakwise Gusti Alloh lan ayat ayate.

## 45:7

Cilaka kanggo saben-saben wong hang akeh ngapusi maneng akeh dosa.

## 45:8

(yaiku ) wong hang kerungu ayat-ayat Gusti Alloh rikala diwacakaken nang iyane taping iyane tetep deweke anggak kaya kaya iyane heng ngerungokaken. Mangka kabarana iyane kambi adzab hang perih.

## 45:9

Lan kadung iyane ngeweruhi barang sithik perkara ayat-ayat Isun, mangka (ayatayat iku) didadekaken lok-lokan. Wong wong ikulah [^809] hang arep oleh adzab hang nginokaken.

[^809]: Maksude: wong-wong hang akeh ngapusi lan duso hang iku njero ayat 7 nduwur.

## 45:10

Reng ngarepe wong wong iku neraka jahannam, lan heng arep manpaati kanggo wong wong iku babar pisan paran hang wes wong wong iku lakoni, lan pisan heng (manpaati) paran hang wong wong iku dadekaken minangka pengayom pengayom (wong wong iku) kejaba Gusti Alloh. Lan wong wong iku arep oleh siksa hang gedhe.

## 45:11

Iki (Al-Qur’an) yaiku pituduh. Lan wongwong hang ngingkari ayat-ayat pengerane. wong wong iku arep oleh adzab rupa siksaan hang kelaran.

## 45:12

Gusti Alloh lah hang ndungklukaken segara kanggo rika supaya kapal-kapal oleh keli nang duwure kambi perintahe, lan supaya rika oleh nggolek separo karunia-Ne lan supaya rika nyukuri.

## 45:13

Lan iyane ndungklukaken kanggo rika paran hang ana reng langit lan reng bumi kanggo rika kabeh, (dadi rahmat) teka IyaNe. Setemene paran hang gediku iku benerbener ana tandha-tandha (kuwasane Gusti Alloh) kanggo kaum hang mikir

## 45:14

Omongo (Muhammad) nang wong-wong hang iman, supaya wong wong iku nyepura wong-wong hang seng wedi kambi dinadina Gusti Alloh [^810] kerana Iyane arep mbales sewiji kaum padha kambi paran hang wes wong wong iku lakoni.

[^810]: Hang dimaksud dina-dina Gusti Alloh yaiku dina-dina wektu Gusti Alloh nimpaaken siksoan-siksoan nang wong iku.

## 45:15

Sapa baen hang ngelakoni keapikan, mangka iku kanggo deweke, lan sapa baen hang ngelakoni keelekan, mangka iku arep keneng awake dewek, terus nang pengeran rika dibalekaken

## 45:16

Lan temenan, nang Bani Isroil wes isun uwekaken Kitab (Taurot), kuwasane lan kenabian, Isun anugrahaken nang wong wong iku rejeki hang apik lan Isun lebihaken wong wong iku duwure bangsa-bangsa (nang mangsa iku)

## 45:17

Lan Isun uwekaken nang wong wong iku keterangan-keterangan hang jelas perkara urusan (agama); mangka wong wong iku heng ana beda pendapat, kejaba sakwise teka ilmu nang wong wong iku. kerana jerenggi (hang ana) reng antarane wong wong iku. Setemene pengeran rika arep nguweni putusan nang wong wong iku reng dina kiamat nang paran hang selalu wong wong iku selisihaken.

## 45:18

Terus isun dadekaken rika (Muhammad) melu syari’at (peraturan) teka agama iku, mangka pilanono (syariat iku) lan aja rika piloni hawa nafsu wong-wong hang seng ngeweruhi.

## 45:19

Setemene wong wong iku heng arep bisa ngalesi rika babar pisan teka (siksaan) Gusti Alloh. Lan setemene wong-wong hang dolim iku separone dadi pengayom kanggo separone hang liya, sedeng Gusti Alloh Pengayom kanggo wong-wong hang takwa.

## 45:20

(Al-Qur’an) iki yaiku pedoman kanggo menungsa, pituduh lan rahmat kanggo kaum hang ngeyakini.

## 45:21

Apa wong-wong hang ngelakoni keelekan iku nyangka setemene Isun arep ndadekaken wong wong iku kaya wong-wong hang iman lan ngelakoni kapikan, yaiku padha reng njero keuripan lan kepaten wong wong iku? Kari elek nilaine wong wong iku.

## 45:22

Lan Gusti Alloh nggawe langit lan bumi kambi tujuan hang bener lan supaya sabensaben jiwa diuweni balasan padha kkambi paran hang dilakoni, lan wong wong iku heng arep dirugikaken.

## 45:23

Mangka apa pernah rika ndeleng wong hang ndadekaken hawa nafsune minangka dadi pengerane lan Gusti Alloh nggenengaken sesat nurut ilmu-Ne [^811] lan Gusti Alloh wes ngunci mati kerungune lan atine serta ndelehaken tutup nang pendelangane? Mangka sapa hang mampu nguweni pituduh sakwise Gusti Alloh (nggenengaken sesat). apuwo rika heng njuwut pelajaran?.

[^811]: Maksude pengeran nggenengaken wong wong iku sest, kerana Gusti Alloh wes ngeweruhi setemene iyane sing nerimo pituduh-pituduh hang diuwekaken nang iyane.

## 45:24

Lan wong wong iku ngomong: “ urip iki heng liya mung urip reng dunya baen, kito mati lan kito urip, lan heng ana hang ngancuraken kito kejaba mangsa”’ taping wong wong iku heng nduweni ilmu perkara iku, wong wong iku mung ngrika-ngrika baen.

## 45:25

Lan kadung nang wong wong iku diwacakaken ayat-ayat Isun hang jelas, heng ana talaran wong wong iku kejaba ngomong: “ uripno maneng nenek moyang isun, kadung rika wong-wong hang bener

## 45:26

Ngomongo: “Gusti Alloh hang nguripaken, terus matekaken rika, sakwise iku ngumpulaken rika nang dina kiamat hang seng dimamangi maneng; taping akehakehe menungsa heng ngeweruhi

## 45:27

Lan duwene Gusti Alloh kerajaan langit lan bumi. Lan nang dina kedadeane kiamat, arep rugi nang dina iku wong-wong hang ngelakoni kebathilan (dosa).

## 45:28

Lan (nang dina iku) rika arep deleng sabensaben umat ngedhengkul. Saben-saben umat diceluk kanggo (ndeleng) buku catetan amale. Nang dina iku rika diuweni balesan kambi paran hang wes rika lakoni

## 45:29

(Gusti Alloh dawuh): “ ikilah kitab (catetan) Isun hang nuturaken nang rika kambi sak bener benere. Setemene Isun wes ngongkon nyatet paran hang wes rika lakoni.

## 45:30

Mangka anapun wong-wong hang iman lan ngelakoni keapikan, mangka pengeran wong iku ngelebokaken wong iku nang njero rahmate (suwarga). Ikulah keuntungan hang jelas.

## 45:31

Lan anapun wong-wong hang kafir (didawuhaken): “ apa ayat ayat isun heng diwacakaken nang rika, taping rika anggak nang awak rika dewek lan rika dadi wong wong hang ngelakoni dosa?”

## 45:32

Lan kadung diomongaken (nang rika): “setemene janji Gusti Alloh iku bener. lan dina kiyamat iku heng dimamangi anane”, rika njawab: “ Isun heng weruh apa dina kiamat iku, isun mung ngrika-ngrika baen, lan isun heng yakin”.

## 45:33

Lan wes jelas, kanggo wong wong iku keelekan-keelekan hang wong wong iku lakoni. lan (adzab) ngeliputi nang wong wong iku hang bengen wong wong iku ngelokaken.

## 45:34

Lan nang wong wong iku diomongaken: “nang dina iki Isun ngelalekaken rika kaya dene rika wes ngelalekaken ketemuan (kambi) dina rika iki; lan panggonan balek rika yaiku neraka lan pisan-pisan heng arep ana pitulung kanggo rika.

## 45:35

Hang gdigu iku, kerana setemene rika wes ndadekaken ayat-ayat Gusti Alloh dadi loklokkan lan rika wes ditipu kambi kauripan dunya, mangka nang dina iki wong wong iku heng ditokaken teka neraka lan pisan heng wong wong iku diuweni kesempatan kanggo tobat.

## 45:36

Kabeh Puji mung kanggo Gusti Allohlah, Pengeran langit lan bumi, Pengeran sekabehe alam.

## 45:37

Lan mung kanggo iyane keagungan reng langit lan reng bumi, Iyane dewek hang Maha perkasa, Maha wijakisuno.

## 46:1

Haa Miim.

## 46:2

Mudune Al-Qur’an iki terang terangan teko Alloh kang Maha Mulya tur Bijaksana.

## 46:3

Isun (Gusti Alloh) gawe langit lan bumi lan hang onok neng lorone iku kanggo pituduh hang bener teko waktu hang wes ditentukan. Lan wong-wong kafir melengos teko hang wes di ilingaken

## 46:4

Ngomongo (siro Muhammad) “opo sira padha eroh barang sakliyane Alloh kang padha siro sembah (brahala)? Weruho siro kabeh isi - isine bumi iki endi gaweyane brahala, opo melu gawe langit nulungi Alloh? Kapan panemu siro bener tekokno kitab sakdurunge Al-Qur’an iki utawa kaweruh liyan - liyane kang cocok panemune siro”.

## 46:5

Heng ono wong hang lebih kepaling ketimbyang wong hang nyembah liyane pengeran (Alloh). sakteruse heng tau bisa nurut panjaluke hang nyembah. pas kiyamat pisan yo seng bisa. Brahala mau heng ngerti kapan disembah neng wong kafir.

## 46:6

Besuk dina kiyamat nalika manungsa diklumpukaken ono ngarsane Pangeran, kabyeh brahala padha disatroni wong hang nyembah, lan padha musuhi hang padha nyembah.

## 46:7

Lan kapan diwocokaken neng wong-wong (kafir) ayat-ayat Isun hang wes jelas (Gusti Alloh), golongan wong-wong hang ngingkari kebenaran pating ngomong kapan kebenaran iku teko neng wong-wong iku “iki sihir hang nyoto”

## 46:8

Apuo wong kafir padha ngomong, “Al-Qur’an iki gaweyane Muhammad dhewek.” Siro ngomongo, “kapan Al-Qur’an gaweyanan isun dewek Alloh mesthi nyiksa isun saiki.” Hiro heng bisa nolak siksane Alloh nang isun sitik byaen. Alloh lebih weruh ketimbang siro neng isine Al-Qur’an. Wes cukup Gusti Alloh hang dadi saksi neng ison lan nang siro lan Ndiko (Pengeran) hang moho ngampuni lan moho ngasihi.

## 46:9

Ngomong (Muhammad), “Isun iki duduk rasul hang kawitan lan isun heng weruh hang bakal dilakoni neng ison lan siro. Ison mung nurut nang Al-Qur’an hang diwahyukaken neng ison lan ison Cuma wong hang nguweni ngerti ambi nerangaken”.

## 46:10

Ngomongo, “Terangno ning isun kelendi pendapat siro kapan Al-Qur’an iki teko dhawuhi Alloh, hang siro kabeh podo ngingkari.” Lan ono pisan saksine wong Bani Isroil nerangaken kapan Al-Qur’an iku temen dhawuhi Alloh podo ambi Taurot. Saksi siji teko wong Bani Isroil mau kudu percaya. Saktemene Gusti Alloh iku heng nguweni dalan nang wong-wong hang podo ingkar (zalim).

## 46:11

Wong kafir podo ngomong neng wong mukmin kapan percaya nang Al-Qur’an sengit temenan, ison heng kesulungan wong mukmin kapan hon percoyo. Wong kafir heng biso oleh pituduh apik teko Al-Qur’an “iki dusto hang bengen”

## 46:12

Lan sakdurunge Al-Qur’an wes ono kitab Musa sebagai pituduh lan rahmat. Lan iki (Al-Qur’an) kitab hang ditulis bahasa Arab gawe peringatan nang wong-wong zalim lan nguweni kabar apik nang wong-wong hang gawe apik

## 46:13

Saktemene wong hang padha ngucap, “Pengeranisun Alloh”, lan tetep (istiqomah), dadi heng ono kekewatiran neng wongwong iku berduka cita.

## 46:14

Wong mangkono mau bakal mlebu suwarga hang langgeng minongko ganjaran kabecikan hang wis dilakoni.

## 46:15

Hon perintah nang kabeh menungso supoyo berbuat apik nang wong tuwek loro emak lan bapak, emak meteng sampek susah lan payah, lan ngelahiraken sampek kesel lan payah. Meteng sampek nyapeh telong ulan, sehinggo anak sampek dewasa lan umure sampek petang poloh tahun anak dungo” Ya Alloh, uwenono ishon roso syukur nikmat hang Ndiko uweni teng kulo lan teng Bapak Emak Kulo lan supoyo kulo angsal amal saleh hang Ndiko ridhoi; sokani keapikan teng kulo lan teng anak cucun kulo. Saktemene kulo bertaubat teng Ndiko lan saktemene kulo termasuk tiang-tinag hang pasrah.

## 46:16

Wong-wong iku kabeh diterimo amal hang apik apik hang wes dilakoni lan Ison ampuni salah-salahe kabeh, bareng penghuni surgo, sebagai hang wes dijanjikaken nang wong-wong iku kabeh.

## 46:17

Lan uwong hang ngomong nang emak bapake; “ heh“ opotah siro heng negerti arep ihon uripaken , lan ono pelajaran sak durunge umat bengen? Lan bapak emak jalok pertolongan nang Alloh lan ngomong; celaka siro, imano! Saktemene Alloh bener” lan wong iku ngomong” iki seng lain mong dongenane wong-wong hang bengen baen”

## 46:18

Wong iku kabeh pasti ketetapan (azab) nang wong iku kabeh bareng umat-umat hang bengen sakdurunge teko jin lan menungso. Saktemene wong-wong iku kabeh golongane wong hang rugi.

## 46:19

Lan masing-masing derajat sesuai ambi hang wes dilakoni, makne Alloh nguweni balesan kelakonan-kelakonan kabeh makne heng ono hang dirugikaken.

## 46:20

Lan ilingo dino (ketika) wong-wong kafir diadepaken nang neroko (nang wong iku kabeh diomongi) “ hiro wes ngentekngentekaken rizeki hang apik mong gawe dunyo (tok) lan hiro enak enakan neng iku kabeh; maka nang dino iki hiro dibalesi ambi adzab hang hino karena hiro sombong neng dunyo lan karena siro fasik.

## 46:21

Lan ilingo (Hud) konco kaum Aad yoiku diweni peringatan nang kaume neng al ahqaaf lan saktemene bengen wes pernah di ilingaken; ojo siro nyembah sak laine Gusti Alloh, saktemene ison kuwatir hiro diuweni azab kang tambah gedi.

## 46:22

Wong ‘Aad padha ngomong, “opotah siro teko nang ison enggo melengosaken nang ihon teko (nyembah) pengeran ison? Maka teko nang ison azab hang hiro ancamaken nang ison lamun siro golongane wong-wong hang bener.

## 46:23

(Hud) ngomong, “saktemene pengetahuan (soal iku) mung ning sandinge Alloh lan isun mung nyampekaken nang siro paren hang ison dikongkon lan gowo tapi ison dileng siro golongane wong-wong kang goblog.

## 46:24

Maka tetkolo wong wong iku dileng azab rupane mendhung nuju nang jurang-jurang. ngomong (wong ‘Aad), “Mendung iki bakal nguweni udan nang ison, bahkan iku azab hang hiro jalok supoyo teko lebih cepet (yaiku) angin kang ono azab hang loro.

## 46:25

Hang ngancuraken sak kabehe ambi perintah Gusti Alloh, maka ilang kabeh wong wong Aad iku mau kejobo pecake papane wong-wong Aad. Koyo iku Ison nguweni balesan nang wong wong hang duso.

## 46:26

Lan saktemene Ison (Alloh) wes neguhaken kedudukane wong iku mau dalam hal hang Ison dorong pernah neguhaken kedudukan hiro nang jero iku Ison nguweni nang hiro kabeh perungu, penglihatan lan ati nang wong-wong iku tapi heng kanggo maskipun sitik nang wong-wong iku, sebabe wong-wong iku ngingkari ayat-ayate Alloh lan wong-wong iku diliputi sikso hang bengen selalu wong-wong iku mau ngelokngelokaken (tekone)

## 46:27

Lan saktemene Isun wis ngancuraken negeri-negeri sak sekitare lan isun nekokaken tondo-tondo kebesaran Ison koncar kancir makne wong-wong iku tobat

## 46:28

Maka apuo hang wong-wong iku sembah sak laine Gusti Alloh gawe marekaken nang (Gusti Alloh) heng biso nolong wong-wong iku. Bahkan tuhan-tuhane ilang teko wongwong iku? Ikulah akibat bodohe wong-wong hang bengen wong iku onok-onokaken.

## 46:29

Lan (ilingo) waktu Ison adepaken serombongan jin nang hiro hang ngerungokaken Al-Qur’an, maka tetkolo wong-wong teko nang woconane lan wong wong iku ngomong; “ menengo siro (enggo ngerungokaken) “ sakmarine moco balek gawe nguweni kaum diweni peringatan.

## 46:30

Wong-wong iku ngomong; “heh kaum isun, saktemene ison wes ngerungokaken kitab (Al-Qur’an) hang didunaken sakmarine Musa hang beneraken kitab-kitab sakdurunge memimpin nang keapikan lan nang dalan hang lurus.

## 46:31

Heh kaum ison, terimonen (seruan) uwong hang menyeru nang Gusti Alloh lan Iman nang Gusti Alloh, saktemene Alloh nguweni ampunan duso-duso hiro lan nyoplok azab teko hiro azab hang loro.

## 46:32

Lan wong-wong hang heng nerimo (seruan) uwong hang menyeru nang Gusti Alloh moko wong iku ngelepasaken teko azab Alloh neng bumi lan heng ono pelindung selain Gusti Alloh. Wong-wong iku neng dalan salah hang nyoto.

## 46:33

Lan wong-wong heng memperhatikaken saktemene Gusti Alloh hang gawe langit lan bumi lan Gusti Alloh heng kesel karena gawe, biso nguripaken wong wong mati? Lan (bahkan) saktemene Gusti Alloh Moho kuoso nang sekabehane.

## 46:34

Lan (ilingo) dino (pas) wong-wong kafir didepaken nang neroko (diomongaken nang wong-wong iku): oseng tah (azab) iki bener?’ wong-wong iku jawab; “yo bener, demi Pengeran isun “Alloh berfirman” rasakno azab iki hang disebabaken karena hiro ingkar”

## 46:35

(Muhammad), Mulane sira hang sabar, kaya sabare para rosul ning zaman bengen hang padha duwe ati ajeg. Ojo kesusu njalukaken azab neng wong kafir. Pas dino dileng azab hang diancamaken nang wong-wong iku (ngroso) koyo koyone heng ono (neng dunyo) melainkan cendek nang raino. (ikilah) pelajaran hang cukup. Maka heng dibinasakan sakliane wong-wong fasik.

## 47:1

Wong-wong kang kafir kang nghalangnglangi (menungso) teko dalan Alloh, Alloh mbusek perbuatan-perbuatan wong-wong muko kabeh.

## 47:2

Lan wong wong kang iman (nang Gusti Alloh) lan ngelakokaken amal-amal kang apik serta percoyo (temenanan) neng kang didunaken nang Nabi Muhammad lan ikulah kang bener-bener teko pengeran wongwong iku kabeh. Alloh mbusek salah-salahe wong-wong iku lan ngapikaken keadaane wong-wong iku mau.

## 47:3

Kang iku kabeh saktemene wong-wong kafir milu neng kang batil lan wong-wong kang iman milu kang hak teko Pengerane wongwong iku. Wes sakmene Gusti Alloh gawe kanggo menungso bandingan-bandingan nang wong-wong iku mau

## 47:4

Mulane kapan hiro ketemu neng wongwong kafir (neng papan perang) moko pancungen gulune wong-wong iku (kafir). Pas hiro kabeh ngalahaken wong-wong kafir maka tawanen lan sak marine iku hiro oleh ngeculaken wong-wong iku kabeh utowo nerimo tebusan sampek perang mari. Wes sak mene tetkolo Alloh ngendaki pasti Alloh arep ngentekaken wong-wong (kafir) tapi Alloh arep nguji sebagian hiro kambi sebagian hang liyo. Lan wong-wong kang mati nang dalan Alloh, Alloh heng nyiaknyiakaken amale wong iku kabeh.

## 47:5

Alloh pasti nguweni pimpinan nang wongwong iku lan ngapikaken keadaane wongwong iku.

## 47:6

Lan ngelebokaken wong-wong iku nang surgo kang wes diruwaken nang wong iku kabeh.

## 47:7

Heh wong-wong kang podo iman, kapan riko nolong agomo Alloh, pasti Alloh arep nolong riko lan neguhaken papan riko

## 47:8

Lan wong-wong kafir pasti kecelakaan kanggo wong-wong kafir lan Alloh busek amale wong iku kabeh.

## 47:9

Kang gedigu iku saktemene wong-wong iku mau benci (Al-Qur’an) nang paren baen hang didunaken Alloh terus Alloh busek (ganjaran-ganjaran) amal-amale wong iku mau.

## 47:10

Moko apuo wong-wong iku heng ngonokaken perjalanan neng bumi makne wong-wong iku biso dileng kelendi sakmarine wong-wong kang sakdurune wong-wong iku; Alloh wes nguweni kebinasaan teko wong-wong iku lan wongwong kafir arep nerimo koyo iku

## 47:11

Mulane hang gedigu iku mergane Gusti Alloh adalah pelindung wong-wong kang iman lan mergane saktemene wong-wong kafir iku heng duwe pelindung

## 47:12

Saktemene Alloh ngelebokaken wong kang iman lan wong kang ngelakoni amal soleh nang surgo kang di ileni banyu mili. Lan wong-wong kafir seneng-seneng (nang dunyo) lan wong iku kabeh (kafir) madange koyo hewan. Lan neroko papane wong kafir kabeh .

## 47:13

Lan betopo akehe negoro-negeoro kang (penduduke) lebih kuat teko (penduduke) negero hiro (Muhammad) kang ngoser hiro iku. Ihun wes binasakaken wong wong iku; heng ono wong kang nolong wong-wong iku (kafir)

## 47:14

Moko opotah wong-wong kang nyekel nang keterangane kang teko Pengerane (Alloh) podo baen kambi wong kang dedekaken iku mau kerono milu neng howo nafsune?

## 47:15

Saumpamane suwargo hang dijanjikaken teko Alloh arep diganjaraken neng wong kang nurut, ana bengawan kang mili banyu kang heng uwah, lan ana bengawane mili wet kang heng bisa owah rasane, telogo teko banyu susu kang seng ubah rasane, telogo teko khomar kang enak rasane lan telogo teko banyu madu kang disaring; lan wong-wong iku oleh neng jerone macem-macem woh-wohan lan ampuanan teko pengeran wong iku kabeh, podo kambi wong kang kekal neng jero neroko, kang di uweni ombean hang panas sampek motong-motong ususe ?

## 47:16

Lan neng antarane wong-wong (munafek) ono kang ngerungokaken ucapan niro sehinggo pas wong-wong iku metu teko samping hiro wong-wong iku ngomong nang wong kang wes duweni imu pengetahuan (konco-koncone Nabi): apakah hang di ucapaken mau?” wong wong iku atine di gembok mati nang Gusti Alloh kereno nuruti howo nafsune.

## 47:17

Lan wong-wong kang oleh pituduh Pengeran nambah pituduh nang wongwong iku lan nguweni nang wong-wong (balesan) kepatuhane.

## 47:18

Wong kafir ngenteni paren? Seng liyok ngenteni dina kiyamat kang tekane ngagetaken, saktemene wes teko tondotondone. Pas sadar wong-wong iku kapan dino kiamat teko?

## 47:19

Weruo hiro, saktemene heng ono Pengeran (kang Haq) sak liane Alloh lan jaluko ngapuro dosan hiro lan dosane wong-wong Mu’min, lanang lan wadon. Lan Alloh weruh papan hiro usaha lan papan hiro tinggal (mapan).

## 47:20

Wong mukmin padha ngomong, “ apuo heng didunaken surat-surat kang jelas maksude? ”kapan didunaken surat-surat kang jelas maksude lan di sebutaken neng jerone (perintah) perang, hiro dileng wong-wong kang ono peyakit neng atine dileng nang hiro koyok mandang wong semaput kerono wedi mati, lan ciloko kanggo wong-wong iku

## 47:21

Ta’at lan ngucapaken omongan kang apik (yo lebih apik wong wong iku). Kapan ono perintah perang (wong wong iku heng demen) kapan wong-wong iku bener (imane) nang Pengeran, niscaya kang gedidu iku lebih apik wong-wong iku

## 47:22

Kirone pas hiro kuoso hiro gawe kerusakan neng bumi lan medotaken hubungan kekeluaragaan?

## 47:23

Wong-wong iku kang dila’nati Gusti Alloh lan heng diduweni rungu kupinge wong-wong iku lan di picekkaken motone wong-wong iku

## 47:24

Apakah wong-wong mau heng merhatekaen Al-Qur’an utowo atine wong-wong iku wes ke gembok?

## 47:25

Saktemene wong-wong kang balek neng kekafiran, sakmarine pituduh kang wes jelas kanggo wong-wong iku mau, setan wes dadekaken wong iku mau gelis gawe dosa lan dadekaken angen-angen wong–wong iku.

## 47:26

Kang gedigu iku saktemene wong-wong munafik ngomong nang wong-wong kang sengit nang hang dihinakaen Alloh (wongwong Yahudi); ihun arep matuhi hiro dalam pirang-pirang urusan’ saktemen Alloh dileng rahasiane wong-wong iku

## 47:27

Kelendai (keadaane wong-wong iku) pas malaikat (maut) nyabut nyowo wong wong iku koyok mentung rai wong-wong iku lan mentung punggung wong-wong iku mau?

## 47:28

Kang gedigu iku saktemene wong-wong iku miloni hang dadekaken kemurkaan Alloh lan wong-wong sengit nang hang diridhoi Alloh; oleh sebab iku ganjaran-ganjarane di busek.

## 47:29

Utowo wong-wong kang ono penyakit neng jero atine ngiro Gusti Alloh heng ngatokaken kedengkiane wong-wong iku?

## 47:30

Lan kapan ison ngepingini, pasti Isun weruaken nang wong-wong iku nang iro makne hiro bener-bener eroh ngenal wongwong kambi tondo-tondone. Lan hiro benerbener arep ngenal wong-wong iku teko kiasan-kiasan omongan wong-wong lan Alloh dileng tingkah laku hiro.

## 47:31

Lan saktemene Isun bener-bener arep nguji hiro makne Ihun dileng wong-wong kang berjihad lan sabar neng antarane hiro; lan makne Ihun menyatakan apik eleke.

## 47:32

Saktemene wong-wong kafir ngadangi (menungso) teko dalan Alloh lan musuhi rasul sakmarine pituduh iku jelas neng wong-wong iku, wong-wong iku heng bisa nguweni mudhorot nang Alloh. Lan Alloh busek ganjarenane wong iku kabeh

## 47:33

Heh wong wong kang podo Iman, ta’atlah nang Alloh lan Ta’atlah siro nang rasul lan ojo siro ngerusak ganjaran siro kabeh

## 47:34

Saktemene wong-wong kafir lan ngadangi (menungso) teko dalan Alloh terus wongwong mati teko keadaan kafir, moko sijisijine Alloh heng gelem nguweni ampun nang wong-wong iku.

## 47:35

Ojo siro lemah lan jaluk damai padahal siro kang neng dalane Alloh dan Alloh heng ngurangi ganjarane wong iku kabeh

## 47:36

Saktemene keuripan dunyo mong permainan lan guyonan. Kapan hiro iman lan takwa, Alloh nguweni ganjaran nang hiro lan Alloh heng jalok harta-harta hiro.

## 47:37

Kapan Alloh jalok harta neng iro lan mokso hiro (makne nguweni kabeh) pasti hiro kikir lan Alloh dilengaken dengkiniro

## 47:38

Ilingo, hiro iki wong-wong kang diajak gawe nafkahaken (hartane) nang dalan Alloh, maka nang antarane ono wong-wong kikir, lan sopo kang kikir saktemene iku mong kikir nang awake dewek. Lan Alloh kang maha sugeh lan hiro butuh nang Gusti Alloh; lan kapan riko mlengos pasti Alloh gantekaken hiro kambi kaum hang liyo, lan wong-wong heng arep koyo hiro.

## 48:1

(Muhammad) saktemene Isun wes nguweni nang iro kemenangan hang nyoto.

## 48:2

Makne Alloh nguweni sepuro neng dosan hiro hang bengen-bengen lan arep teko kesempurnaan teko nikmate Gusti Alloh nang hiro hang mimpin hiro neng dalan kang lurus.

## 48:3

Lan makne Alloh nolong ambi pertolongan kang gedhi (akeh)

## 48:4

Gusti Alloh kang wes mudunaken ketenangan nang atine wong-wong mu’min makne keimanane wong-wong iku tambah. Lan Pengeran iku duweni tentara langit lan bumi lan Alloh maho weruh lan bijaksana.

## 48:5

Makne Alloh ngelebokaken wong-wong mu’min lanang lan wadon neng jero surgo hang mili neng insore telogo, wong wong iku kekal neng jerone. Makne Alloh mbusek kesalahan-kesalahan wong-wong iku. Hang gedigu iku keuntungan kang gede neng sisine Gusti Alloh.

## 48:6

Lan makne Alloh mengadab wong-wong munafik lanang lan wadon lan wong-wong musrik lanang lan wadon lan wong-wong iku kang nyono elek nang Gusti Alloh. Wongwong iku oleh giliran (adzab) kang paling elek lan Alloh murkai lan ngutuk lan Alloh nyediani wong-wong iku neroko jahannam. Lan iku jahat-jahate papan balek.

## 48:7

Alloh kang duweni tentara langit lan bumi lan Alloh kang moho perkoso lan bijaksana.

## 48:8

Saktemene Isun ngutus hiro (Nabi Muhammad SAW dadi saksi, hang gowo berita apik lan nguweni peringatan.

## 48:9

Makne hiro kabeh iman nang Alloh lan RosulNya, nguataken (agama Alloh), gedekaken (Agama Alloh). Lan bertasbih nang Gusti Alloh neng waktu padang lan peteng.

## 48:10

Saktemene wong-wong kang wes janji setia nang hiro (Nabi Muhammad) saktemene wong-wong iku yo janji nang Gusti Alloh. Tangan Alloh neng duwure tangane wongwong iku), maka sopo baen kang ngelanggar janjine pasti dadi nimpa akibat ngelanggar janji iku lan sopo baen kang nepati janji nang Alloh maka Alloh nguweni ganjaran hang gede”

## 48:11

Wong wong Badwi kang ditinggal (heng milu neng Hudaibiyah) ngomong ning siro; “isun wes direpotaken ambi dunyo lan keluarga isun, maka jalukno sepuro kanggo ison’; wong-wong gubab lan heng ngomong sesuai ambi atine. Ngomongo; “ moko sopo (gerangan) kang biso ngalang-ngalangi karepe Alloh jika Pengeran ngendaki kemudhorotan nang hiro utowo Pengeran ngendaki manfa’at nang hiro, saktemene Alloh maha teliti ning paren baen hang hiro lakoni.

## 48:12

Tapi hiro nganggep nang Rosul lan wongwong mu’min heng balek nang keluargane sakteruse lan saytan wes dadekaken hiro didileng apik lan atin iro nyongko gedigu,lan hiro wes nyongko ambi sangkaan kang elek lan hiro dadi kaum kang binoso.

## 48:13

Lan sopo baen kang heng Iman nang Pengeran lan Rosule, saktemene Ihon nyediani kanggo wong wong kafir neroko kang wes murub.

## 48:14

Duwene Alloh lah kerajaan langit lan bumi. Alloh Swt nyepuro sopo kang dikarepaken lan ngadzab sopo hang dikarepaken. Alloh kang moho ngampuni lan maha penyayang.

## 48:15

Nalikane siro melaku njuwut barang rampasan perang, wong-wong badwi kang ditinggalaken iku podho ngomong,) “genengno isun ngikuti siro, wong wong iku arep ngubah janjine Pengeran. Ngomongo; “Hiro kadang-kadang heng oleh milu ison; koyo iku kang diomongkan Alloh Swt sakdurunge” maka, wong-wong iku ngucapaken; “ sakbenere hiro sengit nang isun” bahkan wong-wong iku heng ngerti lan sitik pengetahuane.

## 48:16

(Muhammad) Ngomongo nang wong-wong Badwi kang ketinggal; “ hiro arep diajak kanggu (memerangi) kaum hang duwe kekuatan hang gede, hiro arep perang ambi wong-wong iku utowo nyerah (melebu Islam). Kapan siro patuh pasti Alloh arep nguweni nang siro ganjaran kang apik lan kapan siro melengos koyo dene siro melengos sakdurunge pengeran arep ngazab siro ambi azab hang pedih”

## 48:17

Hengopno Dosa nang wong-wong kang picek lan wong-wong kang pincang lan wong wong kang loro (kapan heng milu perang) lan sopo baen kang taat nang Gusti Alloh lan Rosul Alloh; pasti Alloh arep ngelebukaken neng surgo kang di ileni banyu-banyu lan sopo baen kang melengos pasti Alloh nguweni Azab kang pedih.

## 48:18

Saktemene Alloh wes negridhoi nang wongwong mu’min pas janji temenanan nang hiro (Muhammad SAW) neng insore wet), maka Alloh ngeweruhi paren baen kang ono neng ati wong-wong iku lan ngedunaken ketenagan nang wong-wong iku mau lan nguweni balesan nang wong-wong iku ambi kemenangan kang parek (waktune)

## 48:19

Lan harta rampasan perang kang akeh kang oleh di jowot wong-wong iku. Lan Alloh maha kuat lan Bijaksana

## 48:20

Alloh wes janjikaken nang hiro harta rampasan perang kang akeh kang biso hiro jowot, pasti Alloh nyepetaken (harta rampasan perang) kanggo siro) lan Alloh menahan tangane manungso teko (pembinasaan) hiro (makne hiro nyukuri Alloh) lan makne iku kabeh dadi bukti kanggo wong-wong mu’min lan makne Alloh nguweni hiro dalan kang lurus.

## 48:21

(Alloh janjikaken maning rampasan perang) liyone kang siro durung oleh nguasani, (tapi temenanan Alloh wes nguasani) Lan Alloh kang Maha Kuoso nang sekabehane.

## 48:22

Lan sekirane wong-wong kafir iku memerangi hiro pasti wong-wong iku kalah lan pasti wong-wong kafir iku mau heng oleh perlindungan lan pertolongan.

## 48:23

(Koyo iku sunnatullah) kang wes berlaku sakat bengen, hiro heng nemukaken ubahe sunnatullah iku mau.

## 48:24

Lan Alloh nahan tangan wong-wong iku teko ( binasa) hiro lan (nahan) tangan hiro teko (binasa) wong-wong iku neng tengah kota Mekkah sakmarine Alloh menangaken hiro nang wong-wong iku lan Alloh maha deleng kang hiro lakoni

## 48:25

Wong wong kafir kang ngadangihiro melebu nang masjidil Haram lan ngadangi hewan korban sampek neng papane beleh. Lan seandaine heng ono wong lanang mu’min lan wong wadon mu’min kang heng hiro weruhi siro arep mateni wong-wong kafir kang nyebabaken siro ditimpa kesulitan tanpa siro sadari, (moko Alloh sing bakal nyegah siro kanggo merangi wong-wong iku kabeh). Kerono Alloh arep ngelebokaken sopo kang dikarepi neng rahmate Gusti Alloh. Sekirane wong-wong iku heng campur baur. Pasti isun arep ngazab wongwong kafir ambi azab kang loro.

## 48:26

Alloh arep ngadzab (wong wong kang kafir) ketika wong- wong iku nandur kesombongan ning atine, (yoiku) kesombongan jahiliyah terus Alloh nurunaken ketenangan nang Rosule lan nang wong-wong mu’min. lan Alloh nguwajibaken nang wong-wong iku takwa) lan wong wong iku berhak ambi kalimah takwa lan patut diduweni. Lan Alloh maha ngeweruhi sekabehane

## 48:27

Saktemene Alloh arep buktikaken nang Rosule, tentang kebeneran mimpine kelawan sakbenere (yaiku) saktemen hiro pasti melebu nang Masjidil Haram, kadung Alloh kepingin, nang keadaan aman ambi nyukur rambut endas lan nyendekaken, siro heng rumongso wedi. Alloh ngeweruhi paren baen hang siro weruhi lan Alloh nguweni kemenangan hang parek

## 48:28

Alloh lah kang ngutus Rosule ambi gowo pituduh lan agama kang hak supoyo Alloh ngunggulaken (agama mau) nang kabehe agama. Lan cukup Alloh hang dadi saksi

## 48:29

Muhammad iku utusane Alloh, lan wongwong kang bareng dengan iku keras nang wong kafir (kang nduweni sifat musuhi), tapi kasih sayang nang sesamane; hiro dileng wong-wong iku ruku lan sujud goleki karunia Alloh lan Ridhone Alloh, tanda-tanda wong-wong iku katon nang raine waktu wong-wong iku mari sujud (bercahaya). Kabeh iku sifat-sifat wong-wong iku (kang diungkapaken) neng njerone Taurot lan Injil, yoiku koyo tanduran kang ngetokaken tunase lan tunas iku dadekaken tambah kuat kang dadi gede lan tegak; tanduran iku nyenengaken kang nandur (keadaan wongwong iku diumpamakaken koyo iku) kerono Alloh arep gawe muring wong-wong kafir. Alloh janjekaken nang wong-wong kang iman lan kang ngerjakaken amal salaeh sepuro lan ganjaran hang gede.

## 49:1

Heh wong wong, kang Iman ojo siro nyulungi Alloh lan Rosul Alloh lan takwao siro nang Gusti Alloh, saktemene Alloh maha ngerungokaken lan maha deleng.

## 49:2

Heh wong kang podo iman ojo siro duwuraken suaran hiro lebih teko nabi, lan ojo siro ngomong ning Nabi kelawan suoro anter koyodene antere suarane sebagian siro nang kambi sebagian hang liyo, makne heng kebusek ganjaran siro, tapi hiro heng nyadari.

## 49:3

Saktemene wong-wong kang ngrendahaken suorone neng pareke Rosulullloh wong-wong iku wong-wong kang wes di uji atine nang Gusti Alloh gawe takwa. Wong iku oleh ampunan lan ganjaran hang gede.

## 49:4

Saktemene wong-wong iku kang nyelok hiro (Nabi Muhammad) teko jobone kamar (hiro) ake-akehe wong-wong iku heng ngerti.

## 49:5

Lan sekirane wong-wong iku sabar sampek siro metu nemoni wong-wong iku saktemene iku lebih apik kanggo wongwong iku, lan Alloh maha nyepuro lan maha penyayang

## 49:6

Heh wong-wong kang podo iman, kapan teko wong fasik gowo berita ning siro, maka periksonen kang teliti, makne siro heng keneng musibah, kang siro seng ngerti kang nyebabaken musibahe iku ono. Kang nyebabaken hiro nyesel nang perbuatan siro iku mau

## 49:7

Lan weruho siro, bahwa ning tengah-tengahe siro ono Rosulullah. lamun Rasulullah nuruti (keinginan) siro ning pirang-pirang urusan pasti siro arep oleh kesusahan tapi Alloh dadekaken siro seneng nang keimanan lan dadekaken iman iku indah neng atine hiro lan dadekaken benci nang kekafiran, kefasikan lan kedurhakaan. Wong-wong kang milu dalan hang kenceng.

## 49:8

(Iku) sebagai karunia lan nikmat sangking Alloh lan Alloh Maha eruh, lan Maha bijaksana

## 49:9

Lan kapan ono rong golongan teko wongwong mu’min perang moko rukunno wong loro iku. Kapan salah sijine teko golongan iku nganiyoyo neng golongan liyo perangono (golongan) kang ngelakoni nganiaya iku sehinggo golongan iku balek nang perintahe Alloh; kapan golongan iku wes balek nang Gusti Alloh, maka rukunno golongan loro iku dengan adil lan adilo. Saktemene Gusti Alloh demen neng wong kang ngelakoni adil.

## 49:10

Saktemene wong-wong mu’min iku sakduluran, mangkane rukunno nang dulur karoniro (kang tukaran) lan wedio nang Alloh supoyo siro di rahmati.

## 49:11

Heh wong-wong kang iman, ojo sampe siro olok-olokan kambi kaum liyo (kerono) biso dadi hang di (elok-elokkaken) lebih apik teko wong-wong iku lan ojo pisan wong wadon (elok-elokan) nang wong wadon liyo, biso dadi wong wadon hang dielokelokaken lebih apik teko hang ngelokaken, lan ojo siro saling ngenyek lan ojo siro nyelok kelawancelukan kang elek. Sak elekeleke celukan iku yaiku (fasik) sak marine beriman) lan sopo baen kang seng taubat, wong-wong iku golongan dzolim.

## 49:12

Heh wong-wong iman, edohono sekabehane penyono saktemene sebagian penyono iku yoiku dosa. Lan ojo siro golek-golek kesalahene wong liyo lan ojo nang sebagian siro gunjing sebagian hang liyo. Opotoa salah sijine hiro Seneng mangan daging dulure kang wes mati? Pasti siro suker neng iku. Lan takwao nang Alloh. Saktemnene Alloh moho nerimo taubat lan lagi moho penyayang

## 49:13

Heh menungso, saktemene isun (Alloh) wis gawe siro teko wong lanang lan wong wadon lan dadekaken siro berbongsobongso lan suku-suku makne siro saling mengenal. Saktemene wong paling mulyo neng sisine Alloh yoiku wong kang paling takwa. Saktemene Alloh maha deleng lan mengenal

## 49:14

Wong-wong Arab Badwi iku ngomong” isun wes iman”. Ngomongo neng wong-wong iku): Hiro dorong iman, tapi omongono ‘ isun wes tunduk’ iman iro iku dorong ngeresep neng atine siro lan kapan siro ta’at nang Alloh lan Rosule. Alloh heng arep ngurangi sitik baen (ganjaran-ganjaran) teko amal siro saktemene Alloh moho ngampuni lan Moho nyayangi.

## 49:15

Saktemene wong-wong kang iman iku mung iman nang Pengeran lan Rosul Alloh lan wong-wong iku seng ragu-ragu lan wong iku temenanan (jihad) nganggo harta lan jiwa nang dalane Alloh, wong wong iku saktemene kang wes bener.

## 49:16

Ngomongo (neng wong-wong Badwi iku)” Opota siro arep nguweni eruh nang Alloh agama siro (keyakinan siro), saktemene Alloh weruh paren baen hang neng langit lan bumi lan saktemene Alloh ngeweruhi sekabehane”.

## 49:17

Wong-wong ngroso mari nguweni nikmat nang siro kambi keIslamane. Ngomongo; “ ojo siro ngeroso wes ngelakoni apik nang isun kelawan keIslaman siro, sakbenere Alloh kang ngelimpahaken ni’mat nang siro kelawan nduduwaken siro nang keimanan kapan siro wong-wong kang bener.

## 49:18

Saktemene Alloh ngeweruhi paren baen kang ghoib neng langit lan bumi. Lan Alloh moho ngeweruhi paren baen hang siro lakoni.

## 50:1

Qaaf, Demi Al-Qur’an kang paling mulyo.

## 50:2

(Wong-wong iku heng nerimo) bahkan wong-wong kaget kerono wes teko hang nguweni peringatan wong-wong iku dewek, ngomong wong-wong kafir “ iki sesuatu kang ajaib”.

## 50:3

Opo sak marine mati lan dadi lemah (isun balek maneng?) koyo mengkono pengembalian kang adoh.

## 50:4

Saktemene Alloh wes ngeweruhi paren baen hang diancuraken bumi teko (awak) wong-wong iku. Lan neng sisine Pengeran ono catetan.

## 50:5

Saktemene wong-wong wes dustaaken keapikan tetkolo keapikan iku teko nang wong-wong iku, saktemene neng jero keadaan kacau.

## 50:6

Opota wong-wong iku heng dileng langit neng duwure wong-wong iku, kelendi carane isun duwuraken lan ngiasi lan langit heng ono keretakan sitik baen.

## 50:7

(Koyo iku) bumi kang isun (Alloh) hamparaken lan Ison delehaken nang wong iku gunung-gunung kang kuat lan ison uripaken nang wong iku macem-macem wit-witan ( kang indah) didileng moto.

## 50:8

Kanggo dadi pelajaran lan peringatan nang tiap-tiap hamba kang balek (ileng nang Gusti Alloh)

## 50:9

Lan ison (Alloh) dunaken teko langit banyu kang akeh manfaate lan ison uripaken nganggo banyu wit-witan lan wijine wit witan kang di tandur

## 50:10

Lan wite kurma kang duwur-duwur kang diduweni mayang kang bersap-sap.

## 50:11

Kanggo dadi rezeki enggo hamba-hamba (isun), lan ison uripaken nganggo banyu tanah kang wes asat. Gedigu iku dadine kebangkitan (teko kuburan).

## 50:12

Sak durunge wong-wong wes dustakakaen (pisan), kaume Nabi Nuh lan penduduk Ras. lan (Kaum Tsamud) wes dustakaken (Rasul-Rasule)

## 50:13

(Koyo iku pisan kaum) Aad, Kaum Fir’aun lan kaum Lut.

## 50:14

Lan penduduk Aikah lan kaum Tubba’ kabeh iku wes dustakaken rosul-rosule, wes sak mestine oleh ancaman isun (Alloh) kanggo wong-wong iku.

## 50:15

Opo ison kesel ambi ciptaane kang pertama? (sama sekali oseng) Saktemene wong-wong neng keadaan ragu-ragu nang ciptaan hang anyar.

## 50:16

Lan saktemene Ison wes gawe menungso lan weruh hang dibisikaken nang atine, lan Ison lebih parek nang urat gulune.

## 50:17

(ilingo) pas malaikat loro nyatet tingkah lan amale, wong longgoh neng sebelah kanan lan hang liyo lungguh neng sebelah kiri.

## 50:18

Hengono omongan kang di omongaken sakliane ono neng pareke malaikat pengawas kang hadir terus (nyatet).

## 50:19

Lan teko temenan malaikat sakaratul maut. saktemene iku kang bengen siro hindari.

## 50:20

Lan disemprong sangkakala, iku dino hang temenanan ancamane.

## 50:21

Lan setiap wong teko, ambi (malaikat penggiring lan malaikat kang nyakseni).

## 50:22

Saktemene hiro ono neng keadaan lali teko (Peristiwa) iki, maka ison singkebaken nang matane siro, sampe penglihatan iro mencorong

## 50:23

(Malaikat) kang nyertai ngomong ; “ iki (catatan amal kang ono neng isun).

## 50:24

(Alloh dawuh); “ oncalno nang siro keloron nang jero neroko kabeh wong-wong kang lali lan keras kepala”

## 50:25

Kang sangat ngalangi keapikan ngelanggar bates, bersikap ragu-ragu.

## 50:26

Kang nyembah sesembahan sakliane Alloh maka di oncalaken wong iku neng jerone siksaan kang temenanan.

## 50:27

(Syetan) kang nyertani wong iku) ngomong pisan” He Pengeran isun, isun heng nyesataken tapi wong –wong iku dhewek kang ono neng kesasatan kang adoh.

## 50:28

Alloh Ngomong; ojo siro tokaran neng arep Ison, saktemene Ison bengen wes nguweni anceman nang siro”

## 50:29

Keputusan isun heng biso di uwah lan Ison (saktemene) heng nganiyoyo hamba-hamba Isun

## 50:30

(Lan ilingo arep) dino (kang pas dino iku) Ihon takon nang jahannam” opota siro (jahannam) wes kebek? “ Jahannam jawab” mageh ono tah tambahan maning ?”

## 50:31

Lan diparekaken surgo iku nang wongwong kang takwa nang panggonan kang adoh (teko wong-wong iku mau)

## 50:32

Iki kang dijanjekaken nang siro kabeh (yaiku) nang wong-wong kang podo taubat nang (dalane Alloh) lan kang jogo (kabeh aturan-aturan Alloh)

## 50:33

(Yoiku) wong kang podo wedi nang Pangeran kang Pemurah (sekalipun) wong iku heng deleng Alloh lan wong iku teko (madep Alloh) kelawan hati kang bertaubat.

## 50:34

Melebuo nang surgo kelawan aman lan tentram, ikulah dino hang kekal.

## 50:35

Wong-wong iku nang jerone oleh paren baen kang dikarepaken lan neng sisine Pengeran oleh tambahan (nikmat).

## 50:36

Lan akeh umat sakdurunge (kaum kafir Quraisy) kang wes ison binasakaken. wong-wong iku lebih hebat kekuatane daripada (kaum kafir Quraisy) iku, hinggo mampu ngelilingi (lan ngamati) pirangpirang negoro. “ Onotah panggonan melayu (kanggo wong-wong teko kebinasaan) ? “

## 50:37

Saktemene kang gedigu iku bener-bener oleh peringatan nang wong-wong kang duwe ati utowo kang nganggo kupinge, lan wong iku mau cuma dileng baen.

## 50:38

Lan saktemene ison wes gawe langit lan bumi lan paren baen kang ono neng jerone enem dino lan ison sitik baen heng rumongso kesel.

## 50:39

Moko Sabaro siro (Nabi Muhammad) nang paren baen hang di ucapaken wong-wong iku lan ilingo (tasbih) ambi muji Pengeran Siro sakdurunge terbit serngenge lan sakdurungo surup serngenge.

## 50:40

Lan bertasbiho siro nang Alloh neng waktu peteng lan sakmarine sembayang

## 50:41

Lan rungokno (kongkonen) nang dino (ketika malaikat) penyeru nyeluk teko panggonan hang parek.

## 50:42

Pas dino iku, wong-wong rungu suworo dahsyat kelawan sebener-benere. ikulah dino (nalika menungso) metu (teko kubur).

## 50:43

Saktemene isun nguripaken lan matekaken lan cuman ning isun baen panggonan mulihe (kabeh mahluk).

## 50:44

(Yoiku) pas bumi kesigar kelawan ngatokaken wong-wong iku, (seteruse wong wong iku) metu keberet-beret (menuju ning padang mahsyar). Kang gedigu iku pengumpulan hang gampang kanggo isun

## 50:45

Ison lebih ngeweruhi paren kang wongwong iku ucapaken, lan siro (Nabi Muhammad) sekali-kali seng mokso nang wong-wong iku. Moko wenono peringatan ambi Al-Qur’an uwong kang wedi nang anceman Isun.

## 51:1

Demi (angin) kang ngelamokaken lebu sak kuate.

## 51:2

Demi (awan) kang ngandung udan.

## 51:3

Demi (kapal-kapal) kang berlayar gampang.

## 51:4

Lan demi (malaikat-malaikat) kang bagibagi kabeh urusan.

## 51:5

Saktemene paren kang wes dijanjekaken nang siro iku pasti bener.

## 51:6

Lan saktemene (dino) pembalesan pasti ono.

## 51:7

Demi langit kang duweni dalan-dalan kang kuat.

## 51:8

Saktemene hiro bener-bener dalam keadaan bedo pendapat.

## 51:9

Wes didohaken teko (Al-Qur’an lan rosul) wong kang di palingaken.

## 51:10

Terkutuk wong-wong kang akeh goroh,

## 51:11

(Yoiku) wong-wong kang ono neng jerone (kegoblogan) kang pas lali (teko urusan akhirat).

## 51:12

Wong-wong iku takon” kapan dino pembalesan iku?”

## 51:13

(Dino pembalasan iku) dino pas wong-wong iku disekso (di obong) nang jero neroko.

## 51:14

(Diomongaken ning wong-wong iku) rasakno azab iku. Iki azab kang bengen hiro jalok makne dicepetaken.

## 51:15

Saktemene wong-wong kang taqwa ono neng njerone (surgo kang akeh) lan tamantaman neng telogo-telogo.

## 51:16

(Ning njerone surgo) wong-wong iku oleh juwut paren baen kang diwakakaken ning awake teko pengerane. Sak temene wong iku sedurunge (ning dunyo) yaiku wongwong kang ngelakoni apik.

## 51:17

Wong-wong iku mau sitik turune waktu bengi.

## 51:18

Lan neng akhir bengi (fajar) wong-wong iku jaluk sepuro nang Gusti Alloh.

## 51:19

Lan nang dunyone wong iku mau ono hake kanggo wong miskin kang jalok lan wong melarat kang heng njalok.

## 51:20

Lan neng bumi ono tondo-tondo (kebesarane Alloh) kanggo wong kang podo yakin.

## 51:21

(Lan koyo iku pisan ono tondo-tondo kebesarane Alloh) nang awak siro dewek. Moko opotah siro heng merhatekaken?

## 51:22

Ning langit ono pisan (udan kang dadai sebab) rezekine siro lan ono (pisan) paren kang wes di janjekaken nang siro.

## 51:23

Moko demi Alloh langit lan bumi, saktemene paren (kang wes dijanjekaken ning siro iku) yo bener-bener ono koyo omongan kang wes diucapaken.

## 51:24

Wes tah gadug nang siro (Muhammad) ceritane tamune Ibrohim (malaikatmalaikat) kang dimulyakakaken?

## 51:25

(Awal cerito iku) pas wong-wong iku melebu (bertamu) nang Nabi Ibrohim terus ngomong: “salam”. Ibrohim jawab” salam” (mereka) yaiku wong-wong kang durung dikenal.

## 51:26

Seteruse (Nabi Ibrohim) melaku menengmeneng nemui keluargane, terus teko gowo (daging) anak sapi kang lemu (kang dibakar).

## 51:27

Nabi Ibrohim terus nyuguhaken ning wongwong iku, (tapi wong-wong iku heng gelem mangan). Ibrohim ngomong” Apuo siro heng mangan ?”.

## 51:28

Ibrohim nyimpen roso wedi ning wongwong iku. wong-wong iku ngomong “siro ojo wedi’ lan wong-wong iku nguweni kabar apik nang Ibrohim kelawan (arep ono kelahiran) seorang lare kang alim (Ishak).

## 51:29

Lan hang wadon teko lan kaget terus nepuk raine dewek lan ngomong: (ison iki) wong wadon tuwek kang mandul”

## 51:30

Wong-wong iku ngomong; koyo iku Pengeran siro berfirman; (isun cuma nyampekaken baen); Saktemene Alloh lah kang moho bijaksana lan maha deleng.

## 51:31

(Nabi Ibrohim) dewek ngocap: ono perkara penting paran SIra kabeh he poro utusan?

## 51:32

(Poro utusan) pada njawab : Setemene isun kabeh iki dikerem nyang masarakat hang akeh dusone (masarakate nabi Luth).

## 51:33

Makne Isun kabeh iki bisa ngerem watuwatu hang teka lemah (hang atos).

## 51:34

Hang wes ditengeri mungguhe pengeranira kanggo (ngerusak) uwong-uwong hang ngeliwati wates.

## 51:35

Terus isun kabeh ngetokaken wong-wong mukmin hang mageh ana reng njerone (desone nabi Luth).

## 51:36

Terus isun kabeh seng nemokaken sakliyane umah siji duwene uwong-wong Islam (Luth).

## 51:37

Lan isun kabeh ninggalaken tenger kanggo wong-wong hang pada wedi nyang siksa hang ngeloroaken temenan.

## 51:38

Lan ugo reng Musa iku (ana tondo kuwosone Alloh) nalika isun ngerem deweke nyang Per’on ambi nggawa mukjizat hang nyata.

## 51:39

Terus deweke (Per’on) sak tentarane menggos ambi ngomong “(Musa) iku tukang seher utawa wong edyan”.

## 51:40

Terus isun siksa Per’on ambi tentarane, isun uncalaken nyang jerone segara sedeng deweke iku dicelo.

## 51:41

Ambi reng masarakat ‘Ad nalika isun kerem angin hang mbelensong hang ngerusakaken.

## 51:42

(Angin mbelensong) iku mahu hing genangaken apren-paren ahng ditekani kejaba ndadekaken kaya barang amoh rusak (ajur lebor).

## 51:43

Ambi ring Tsamud nalika diucapaken nyang (masarakat Tsamud) “enak-enakna weh! sampek wayah hang wes ditetepaken.

## 51:44

Terus pada wangkot hing gelem manut yang kongkonane pengerane, terus akhire diselamber geludug, sedeng (wong-wong tsamud) iku mahu pada ndeleng.

## 51:45

Terus (wong akeh) mahu hing ana hang bisa ngadeg ambi hing ana hang ketulungan.

## 51:46

Sakdurunge iku (malah wes isun siksa) masarakat Nabi Nuh, hang setemene iku pancen kabeh iku mula masarakat hang fasik.

## 51:47

Lan langit hang wes hun byangun ambi kuasa Isun, lan Isun iku hang merakaken temenan.

## 51:48

Ambi bumi iki wes isun byebyer, (Iya Isun iku) sak apik-apike hang bisa mbyebyer.

## 51:49

Lan paranbaenwes hun dadekaken sakjodoh-sakjodoh, sira kabeh myane bisa pada eleng (nyang kuosone Pengeran).

## 51:50

Terus pada melayuwo hang gancang sira kabeh nyang Gusti Alloh, setemene isun iki dadi wong hang ngengetaken hang jelas kanggo sira kabeh.

## 51:51

Sira kabeh aja sampek ndadekaken bareng Gusti Alloh pengeran liyo setemene isun iki dadi wong hang ngengetaken hang jelas kanggo sira kabeh.

## 51:52

Kaya gedigu iku angger para utusan nekani uwong akeh (masarakat hang wes disiksa) hang sak durunge, kabeh iku mesti mung ngucap “iki tukang seher utawa wong edan.

## 51:53

Uwong akeh iku mahu wes pada wasiat ta? Pantese wong kabeh iku mahu pancen masarakat hang kebacut.

## 51:54

Kadine sira iku menggosa teka wong akeh mahu, Sira madak dipangluh.

## 51:55

Ambi engetna, kerana setemene pengiling iku bisa manfaati nyang wong-wong hang iman.

## 51:56

Lan Isun ndadekaken jin ambi menusa iku mung kanggo nyembah nang Isun.

## 51:57

Isun hing kepengen blas oleh rejeki teka uwong akeh mahu, ambi hing kepengen uwong akeh mahu nguwyeni madang isun.

## 51:58

Setemene Gusti Alloh iku Hang Maha Nguweni rejeki, Hang Maha Duwe kuat tur Hang Maha Kukuh.

## 51:59

Setemene uwong-uwong hang nganiaya (nyembah sak liyane Gusti Alloh) iku wes duwe bagian (siksa) pada ambi kancankancane hang pada-pada nganiaya. Kadine aja njaluk gelis-gelis (disiksa).

## 51:60

Ajur temenan kanggo uwong hang kaper pas dina hang dijanjekaken nang deweke kabeh mahu.

## 52:1

Demi gunung Thur.

## 52:2

Demi (Kor’an hang dadi) ketab hang ditolis.

## 52:3

Hang ono reng lembyaran hang dibeber

## 52:4

Demi al-bait al-ma’mur (umah hang diramekaken).

## 52:5

Demi ban (langit) hang diduwuraken.

## 52:6

Demi segara hang bek ombak.

## 52:7

Saktemene siksane pengeranira iku mesti kedaden.

## 52:8

Heng ana hang bisa nulak siksa iku mahu.

## 52:9

Dina iku langit obah-obah anter temenan.

## 52:10

Gunung-gunung podo melaku temenan.

## 52:11

Belahi nemen dina iku kanggone wongwonghang ngarani ngapuis (nyang para Utusan)

## 52:12

Yoiku wong-wong hang memengan perkara welek (doyan dusa).

## 52:13

Dina iku ana uwong akeh hang disundungaken temenan nyang neraka jahanam.

## 52:14

Kai weh neroko hang sira kabeh ngarani apus-apusan.

## 52:15

Mageh (dikira) seher tah ikai? Utowo sira kabeh heng bisa ndeleng.

## 52:16

Pada melebuwa sira kabeh nyang neraka jahanam! Sira kabeh sabar (kuat nahan) utawa heng sabar, iku pada baen. Sira kabeh iki mung dibyales perkara hang wes sira kabeh lakoni.

## 52:17

Saktemene wong-wonghang tahqwa iku ana ring jerone suwarga-suwarga ambi nikmat (hang selawase)

## 52:18

wong-wongiku mahu pada ngerasakaken perkara hang diwyeni Pengerane, lan diraksa Pengerane saka siksa (geni neraka) jahim

## 52:19

Pada madang lan ngombeha sira kabeh ambi ngerasakakekn nikmat hang dadi byalesan hang wes sira kabeh lakoni (bengen pas nyang dunya)

## 52:20

(Wong akeh mahu) pada semende nyang pelanca-pelanca hang ditahp. Isun (Gusti Alloh) ngerabyekaken uwong akeh mahu ambi widodari hang apik meripate.

## 52:21

Uwong akeh hang pada iman hang ditutahken imyane reng anak turunne mesti Ihun carukaken uwong hang pada iman mahu ambi anak turunne. Heng ana hang Hun suda blas (ganjaran) kelakoane. Uwong iku ya mesti ketingkes ambi hang dilakoni dewek.

## 52:22

Mari gedigu Hun weni tahmbyah maneng wong-wongiku mahu ambi woh-wohan, lan daging hang dikepingini.

## 52:23

Reng suwargo iku wong-wongmahu pada urup-urupan gelas (hang bek khomer), hang seng garahi omongan hang percuma), lan heng garahi dusa.

## 52:24

Uwong akeh mahu diubengi lare-lare enom (hang ngeladeni), kaya-kaya lare-lare enom mahu inten hang disengedaken.

## 52:25

Uwong akeh mahu pada dep-depan ambi tahkon-tahkonan.

## 52:26

Uwong akeh mahu pada ngomong “saktemene isun kabeh iki (bengen mageh ambi anak-rabi) pada gegeten (nawi disiksa nang neraka)

## 52:27

Tahpi terus Gusti Alloh iku nguweni sepura ambi mulyo nyang isun kabeh, ambi ngeraksa isun kabeh saka siksa geni neraka hang bek racune.

## 52:28

Saktemene isun kabeh sedurunge iki wes ndunga (nyang gurti Alloh kanggo njaluk selamet saka siksa) saktemene Gusti Alloh iku dzat hang mbagusi ambi welas kawulone

## 52:29

Kadine terus engetah, kerono nikmat pengeranira, Sira hing dukun, ya hing wong edan

## 52:30

Masiya (uwong akeh) ngucap (siro) iki ahli byasanan hang hun enten-enteni matine.

## 52:31

Kadine warahen (Muhammad, ambi ancasen) “entenana! Saktemene isun iki ambi sira kabeh ya pada-pada wong hang ngentene.

## 52:32

Pikirane uwong akeh iku mahu tahh hang ngongkon (ngomong) gediki? Utawa uwong akeh mahu pancene wong hang kebacut.

## 52:33

Utawa uwong akeh mahu ngomong “(Muhammad) iku gawe-gawe omong”. Oseng! uwong akeh mahu pancen heng duwe iman

## 52:34

Kadine kon nyacak gawe ceritah hang madhani Qur’an, kadung pancene uwong iku mahu pada bener.

## 52:35

Utawa uwong akeh mahu didadekaken heng kathek ana asale tah? Utawa uwong akeh mahu pada ndadekaken (awake dewek).

## 52:36

Utawo uwong akeh mahu iku wes nggawe langit lan bumi tahh? Mulo pancene wongwongiku mahu pada hing yakin (nyang omongane dewek).

## 52:37

Utawo wong akeh mahu duwe simpenan (rahasia) pengeraniro tah? Utawa uwong akeh mahu hang nguasani tah?

## 52:38

Utawa wong akeh mahu duwe anda kanggo ngerungokaken perkara goib tah? (kadung iyok) acake kon merene wong hang bisa ngerungokaken (perkara goib) mahu, kon njelasaken nganggo padonan hang gamblang.

## 52:39

Utawa wong akeh mahu pantes tah (ngocap) Gusti Alloh iku duwe anak wadon, sedeng sira kabeh duwe anak lanang?

## 52:40

Utawa rika (Muhammad) njaluk opah nyang wong-wongmahu tah? Sampek-sampek uwong-wong mahu iku kaboten nggowo otahng.

## 52:41

Utawa wong akeh mahu (weruh) perkara goib tah? Terus pada nulis (perkara goib mahu)

## 52:42

Utawa wong akeh mahu arep pada ngakali tah? Tahpi yo wong-wongkaper iku mahu wong-uwong hang malahan hang keneng diakali.

## 52:43

Utawa uwong akeh mahu duwe pengeran sak liyane Gusti Alloh tah? Gusti Alloh suci temenan sakaperkara hang dipadakaken ring uwong akeh mahu.

## 52:44

Kadung uwong akeh mahu ndeleng perongkolane mendung hang tebluk teko langit, uwong akeh mahu pada ngomong “(iku) mendung hang tumpuk-tumpuk.

## 52:45

Kadine geningno tah weh uwong akeh mahu sampek dicarukaken nyang dino wong akeh mahu dipateni.

## 52:46

Reng dino iku, akal-akalane uwong akeh mahu wes heng ono kanggone (manfaate) sitik baen (blas), kabeh heng arep ketolongan.

## 52:47

Saktemene kanggo wong hang pada nganiayo iku (wes dicawisi) sekso sak liyane iku. Tahpi akeh-akehe uwong hang nganiaya mahu pada heng weroh

## 52:48

Kadine hang sabar tah rika (Muhammad) nyang hukum pengeranira, kerana saktemene rika iki (diawasi) nganggo peningal Isun. Kadine terus macaha tasbih ambi ngalem pengeranira pas rika tahngi.

## 52:49

Mocoho tahsbeh ana ring sebagiane bengi ambi ana reng pas surupe lintang-lintang.

## 53:1

Demi lintang tepak surup

## 53:2

Kancanira (Muhammad) iku madak kepaling, lan madak kesasar

## 53:3

Hang diomongaken (Al-Qur’an) iku madak kepinginane dewek.

## 53:4

(Hang diomongaken) iku mahu mung wahyu hang dibisikaken.

## 53:5

Hang diajaraken ring (Jibril) hang kuwat temenan.

## 53:6

Hang duweni kukuh, mangkane deweke iku ngaton ambi rupane asli (hang ganteng).

## 53:7

Deweke ana ring pucuk hang duwur

## 53:8

Terus tambah marek terus tambah pareke.

## 53:9

Sampek jarake kira-kira mung rong depa utawa hang parekan maning.

## 53:10

Terus nguweni wahyu nyang kawulone Alloh (Muhammad) perkara hang kudu diwahyukaken Alloh.

## 53:11

Ati heng biso ngapusi perkara hang dideleng.

## 53:12

Siro kabeh (wong musyrik Quraisy) arep mbantah perkara hang dideleng (Muhammad) tah?

## 53:13

Lan temenan (Muhammad) iku wes tau ndeleng rupane (Jibril) ring waktu hang liya.

## 53:14

Ono ring sidratul muntaha.

## 53:15

Pareke (Sidratul Muntaha) iku ana surga panggonane mapan.

## 53:16

(Muhammad deleng Jibril) Pas sidrotul muntahah ditutupi perkara hang nutupi

## 53:17

Peningale (Muhammad) iku heng melegok ambi heng kebacut.

## 53:18

Saktemene (Muhammad) wes tau ndeleng sebagiane tanda-tanda kuosone Pengerane hang paling gedi.

## 53:19

Terus Siro kabeh (uwong Quraisy) pantes nganggep lata lan uza.

## 53:20

Ambi manah hang nomer telu yoiku hang kari (dadi anak wadone Gusti Alloh).

## 53:21

Pantes tah siro kabeh duwe anak lanang, lan (Gusti Alloh) duwe anak wadon?

## 53:22

Hang gedigu iku dum-duman hang heng adil.

## 53:23

Hang gedigu iku mung aran-aran hang Siro ambi bapak-bapakira kabeh pada ngarani. Gusti Alloh madak ngedunaken dalile (aranaran iku mahu kanggo disembah). Uwong akeh mahu mong ngetutaken nyanane ambi karepe nafsune dewek, Padahal temenan piduduh saka pengerane wes teka nang wong-wong iku.

## 53:24

Utawa menusa iku mesti oleh perkara hang diarep-arep ta?

## 53:25

Padahal Gusti Alloh hang duwe dunya aherat.

## 53:26

Pira baen malaikat hang ana ring langit hang heng nguweni sapaat uwong akeh blas, kejaba wes mari Gusti Alloh kanggo nyapaati uwong hang dikarepi, lan hang diridoni.

## 53:27

Saktemene wong-wong hang heng percaya nyang aherat iku mesti ngarani malaikat iku nganggo aran wadon.

## 53:28

Padahal wong-wong akeh mahu hing duwe ilmu, mung ngetutaken nyanane baen. Saktemene penyanane iku heng maidahi bener sitik baen.

## 53:29

Kadine rika menggosana saka uwong hang menggos teka pengeleng isun. Uwang iku mahu mung kepengen urip ring dunya baen.

## 53:30

Mung iku tok wates ilmune wong-wong iku. Saktemene pengeranira iku luwih weruh wong-wong hang kepaling teka dalane (pengeranira), lan luwih weruh uwong hang oleh piduduh.

## 53:31

Kabeh hang ana ring langit ambi hang ana ring bumi iku duwene Alloh myane bisa mbales wong-wong hang gawe elek sebab perkara hang wes dilakoni ambi mbales wong-wong hang gawe apik ambi ganjaran hang luwih apik (surga).

## 53:32

Yoiku wong-wong hang ngedohi dusadusa gedi lan penggawe elek liyane, kejaba dusa cilik. Saktemene pengeranira jembar sepurone. Alloh iku weruhan nyang siro kabeh nalika ndadekaken siro kabeh teka bumi. Ambi naliko siro kabeh mageh dadi bayi ring njerone wetenge emak-emakiro. Kadine ojo rumangsa awak siro kabeh suci. Gusti Alloh weruhan nyang uwong hang taqwa.

## 53:33

Siro heng weruh tah nyang uwong hang menggos (teko Qur’an).

## 53:34

Ambi nguweni sitik terus ngempos.

## 53:35

Nduweni weruh perkara goib tah? Terus bisa ndeleng.

## 53:36

Utawa mageh durung diceritani hang ana ring lembarane (kitab hang didunaken nyang) nabi Musa.

## 53:37

Ambi (lembyaran) nabi Ibrohim hang nyempurnakaken janji.

## 53:38

Engeta! Uwong hang dusa hing nanggung dusane wong liya.

## 53:39

Menusaiku mung oleh (ganjarane amal) hang dilakoni dewek.

## 53:40

Saktemene asile amale bakale dideleng dewek.

## 53:41

Terus (uwong mahu) dibyales nganggo balesan hang sempurna.

## 53:42

Saktemene mung nyang pengeraniro marine sekabehane.

## 53:43

Saktemene (pengeraniro) hang nggawe gemuyu ambi hang nggawe nangis

## 53:44

Saktemene (pengeraniro) hang mateni ambi hang nguripi

## 53:45

Saktemene (pengeraniro) hang gawe pasangan loro, lanang ambi wadon

## 53:46

Teka banyu mani pas dikecrotaken.

## 53:47

Saktemene (Gusti Alloh) hang duwe kuwasa nangekaken maning.

## 53:48

Saktemene (pengeranira) hang gawe sugih ambi cukup.

## 53:49

Saktemene (pengeraniro) hang dadi pengerane lintang syi’ra.

## 53:50

Saktemene (pengeranira) hang ngajuraken masarakat ‘ad hang bengen.

## 53:51

Ambi masarakat Tsamud, terus heng disisani blas.

## 53:52

Ambi masarakat nabi Nuh sak durunge, saktemene (uwong akeh mahu) paling dholim lan paling duraka.

## 53:53

Lan masarakat nabi Luth hang diajuraken angina.

## 53:54

Terus keurugan perkara hang ngurugi.

## 53:55

Nikmat pengeranira hang endi maning hang siro mamang?

## 53:56

(Muhammad) iki salah sijine uwong hang njejeni hang bengen-bengen.

## 53:57

(kiamat) hang parek wes marek.

## 53:58

Mung Gusti Alloh hang bisa nyeritakaken.

## 53:59

Terus teka cerita iki siro kabeh pada cengeng tah?

## 53:60

Ambi siro kabeh gemuyu, heng Siro kabeh heng gelem nangis.

## 53:61

Sedeng siro kabeh ndangak-ndangak

## 53:62

Kadine terus pada sujuda lan nyembaho Siro kabeh nyang Gusti Alloh.

## 54:1

Waktu (kiamat) wes tambah parek, ulan wes dadi sigar

## 54:2

Kadung weruh ayat (mu’jijat) uwong akeh (musyrikin) iku pada menggos kambi pada ngomong “(iki) seher hang terus-terusan

## 54:3

Lan pada ngarani ngapus (nyang Muhammad) kambi pada milu hawa napsune. Sedeng saben perkara iku wes ditetepaken (pungkasane)

## 54:4

Saktemene cerita-cerita hang isine ancasan wes teka nya uwong musyrikin mahu.

## 54:5

(Iku) sijine hikmah hang sempurno, makane jejen-jejen iku heng ono gunane (kanggone uwong musyrikin mahu).

## 54:6

Kadine tinggalen weh uwong muyrikin mahu, (Engko yaro ngadepi) dina (wayahe) tukang ajak-ajak (malaikat) ngongkon nyang perkoro hang heng didemeni.

## 54:7

Peningale kabeh iku pada temungkul tepak metu teko kuburan koyo walang hang pating miber.

## 54:8

Pada manut gelis-gelis moro nyang wong hang nyeluk. Uwong-uwong kaper pada ngomong “iki dina hang angel”

## 54:9

Sak durunge (uwong musyrikin mahu) ono masarakate Nuh hang wes ngarani ngapusi (nyang utusan), ngarani ngapusi kawulonisun (Nuh) terus pada ngomong “iki uwong edan” terus ditundung kambi diancas.

## 54:10

Terus (Nuh) ndunga nyang pengerane “saktemene kula niki kalah, sampean paringi menang”.

## 54:11

Kadine Isun bukak lawang-lawang langit (kanggo ngedunaken) banyu hang ceceran.

## 54:12

Lan Isun dadekaken bumi iki bisa nyumber banyu. Banyu-banyu iku pada tempuk (terusane amber hang garai belahi banjir bandang) hang wes ditetepaken.

## 54:13

Hun gowo Nuh nyang duwure perahu hang digawe teka sirap kambi paku kayu

## 54:14

Melaku kambi Hun (awasi) nganggo kuwosonihun, dadi balesan kanggo uwong hang wes dipungkiri (masarakate).

## 54:15

Saktemene perahu mahu wes hun dadekaken tanda (pengeleng). Mageh ono tah hang gelem ngeleng-eleng?

## 54:16

Kadine kelendi seksonisun kambi uwong hang njejeni?

## 54:17

Torene wes hun gampangaken temenan AlQur’an iki kanggo pengeleng, Mage ono ta hang kepengen ngeleng-eleng?

## 54:18

Masarakat ‘ad wes nganggep (nabine) ngapusi. Kadine kelendi siksa lan tukang njejen-njejen Ison?

## 54:19

Saktemene Isun wes ngerem nyang Masarakat ‘ad angin mbelinsung hang adem pas dina hang apes terus.

## 54:20

Angin mahu gawe kelimpeangan menuso, (sampek) koyo uwite kurmo hang dibedol sak odode.

## 54:21

Kadine kelendi siksa lan tukang njejennjejen Isun?

## 54:22

Torene wes hun gampangaken temenan Qur’an iki kanggo pengeleng, Mage ono ta hang kepengen ngeleng-eleng?

## 54:23

Masarakat samud wes nganggep ngapusi nyang (para utusan hang) njejen-njejeni.

## 54:24

Kadine terus pada ngomong “isun kabeh iki kudu milu menusa biasah siji teka kalangane dewek tah?” kadung gedigu isun kabeh iki kesasar kambi edan.

## 54:25

Wahyu iku wes didunaken kanggo deweke baen heng kanggo isun kabeh iki ta? Sebalike deweke (Soleh) iku uwong hang akeh ngapusane lan ladak.

## 54:26

Uwong samud mahu bakale weroh kaesok sapa (sebenere) uwong hang akeh ngapusane lan lan ladak

## 54:27

Saktemene Isun iki hang ngirim unta babon myane dadi cuba kanggo masarakat samud. Kadine entenono kambi betahono!

## 54:28

Wenono weruh nyang uwong akeh mahu saktemene banyu iku didum-dum onotare kabeh mahu. Saben-saben uwong ya oleh giliran ngombe.

## 54:29

Terusane uwong samud pada celuk-celuk kancane kanggo nyekel (unta babon) terus dibeleh

## 54:30

Kadine kelendi sekso Isun kambi tukang njejen-njejen Isun?

## 54:31

Saktemene isun wes ngerem suara geprakan wanter sepisanan, terus uwong akeh mahu dadi kaya rencek hang dienggo gawe kandang kewan.

## 54:32

Torene wes Isun gampangaken temenan Qor’an iki kanggo pengeleng, Mage ono ta hang kepengen ngeleng-eleng?

## 54:33

Masarakate Luth ya wes tau nganggep ngapusi nyang uwong hang njejen-njejeni (para utusan).

## 54:34

Saktemene isun wes ngerem angen mbelensong hang nggawa watu, kejaba keluargane Luth. Hun selametaken pas waktu saor

## 54:35

Myane dadi nekmat teka Isun. Ya gedigu iku isun mbales uwong hang gelem terimoa.

## 54:36

Padahal (Luth) wes tau njejeni masarakat mahu nganggo siksanisun, (taping) terus ngarani ngapus para utusan.

## 54:37

Lan masarakat Luth wes tau ngundengundengi dayohe, terus hun piceki matane, tilikono seksanisun kambi pengeleng Isun.

## 54:38

Lan isuk-isuke ditibani siksa hang pancet temenan.

## 54:39

Kadine terus tilikono siksanisun kambi pengeleng Isun.

## 54:40

Torene wes Hun gampangaken temenan AlQur’an iki kanggo pengeleng, Mageh ono tah hang kepengen ngeleng-eleng?

## 54:41

Lan pengeling-eleng iku wes teka nyang keluargane per’on.

## 54:42

Pada ngarani ngapusi nyang kabehe ayat Isun. Terus Hun siksa nganggo siksane Pengeran Hang Maha mulya lan kuasa.

## 54:43

Apikan uwong-uwong kaper sira kabeh tah timbangan uwong jaman bengen? Utawa wes ono (jaminan) luput teka siksa kaya hang ono ring kitab-kitab bengen.

## 54:44

Utawa uwong akeh pada ngomong “Isun kabyeh iki mesti menang”.

## 54:45

Golongan (uwong kaper Mekkah) iku mesti kalah kambi pada mungkur melayu memburi.

## 54:46

Padahal kiamat iku wes dadi waktu hang dijanjekaken. Kiamat iku nemen sorone kambi nemen paite.

## 54:47

Saktemene uwong-uwong hang akeh gawe dusa iku pada kepaling (ono reng dunya) lan melebu neraka (ono ring aherat).

## 54:48

Dina iku pada diered raine nyang neroko kambi diomongi “tilikono kusukane siksa neraka jahannam”.

## 54:49

Saktemene Isun wes ndadekaken angger perkara milu ukurane.

## 54:50

Perintah Isun iki mung sak kecapan pada kaya sakketipe mata

## 54:51

Lan temen wes Hun ajuraken uwong-uwong hang madani sira kabeh. Terus mageh ono tah hang kepengen ngeleng-eleng?

## 54:52

Lan angger perkara hang dilakoni uwong akeh iku ketulis ring buku catetane.

## 54:53

Lan angger perkara cilik lan gedi iku ya ketulis.

## 54:54

Saktemene uwong-uwong hang takwa iku ono reng kebonan-kebonan lan banyu-banyu

## 54:55

Ono ring panggonan hang didemeni parek nyang (Gusti Alloh) Hang Maha Miliki tur Hang Maha Kuwoso

## 55:1

(Gusti Alloh) Hang Maha Welas.

## 55:2

Hang muruki Al-Qur’an.

## 55:3

Hang ndadekaken menugnso.

## 55:4

Hang muruki (menugnso) bisa ngomong.

## 55:5

Serngenge lan ulan (mubeng pas nyang) itungan.

## 55:6

Lintang lan wet-wetan pada sujud karone (nyang Gusti Alloh).

## 55:7

Langet wes diduwuraken kambi digawe imbang.

## 55:8

Makne siro kabeh aja ngerusak imbyange.

## 55:9

Lan jejegna siro kabeh nyang imbange kambi adil, aja ngurangi siro kabeh nyang imbange mau!

## 55:10

Lan bumi wes dibeber kanggo mahluqe

## 55:11

Ring bumi iku ono wowoan lan wit kurma hang ono beluluke

## 55:12

(Ring bumi iki ya) ono wiji hang ono kulite, lan ono kembang hang arum

## 55:13

Terus nikmat pengeraniro hang endi maning hang siro arani ngapus?

## 55:14

(Gusti Alloh) wes ndadekaken menugnso teka lemah garing koyo pendil

## 55:15

Lan (Gusti Alloh) wes ndadekaken jin teka selomode geni tampa welek.

## 55:16

Terus nikmat pengeranira hang endi maning hang siro arani ngapus?

## 55:17

(Gusti Alloh) hang dadi pengerane rong panggonan meldunge serngenge (wetan) kambi dadi pengerane rong panggonan surupe serngenge (kulon).

## 55:18

Terus nikmat pengeranira hang endi maning hang siro arani ngapus?

## 55:19

(Gusti Alloh) misahaken segara loro hang bisa tempuk.

## 55:20

Ring antarane karone ono wates hang hing bisa diliwati.

## 55:21

Terus nikmat pengeranira hang endi maning hang siro arani ngapus?

## 55:22

Hang metu teka karo-karone iku mutiara kambi marjan.

## 55:23

Terus nikmat pengeranira hang endi maning hang siro arani ngapus?

## 55:24

Duwene (Gusti Alloh) iku perahu-perahu hang layare dibeber ring laut kaya gunung-gunung.

## 55:25

Terus nikmat pengeranira hang endi maning hang siro arani ngapus?

## 55:26

Angger mahluk hang ono ring duwure (bumi) mesti rusak (entek).

## 55:27

Dzat pengeranira hang duwe sipat agung lan mulya iku langgeng.

## 55:28

Terus nikmat pengeranira hang endi maning hang siro arani ngapus?

## 55:29

Kabyeh uwong hang ono ring langit lan bumi njaluk nyang (Gusti Alloh). Angger waktu (Gusti Alloh) iku terus sibuk.

## 55:30

Terus nikmat pengeranira hang endi maning hang siro arani ngapus?

## 55:31

Isun arep merhatekaken nyang siro kabeh he gologan jin lan menus.

## 55:32

Terus nikmat pengeranira hang endi maning hang siro arani ngapus?

## 55:33

He golongan jin lan menugnso, kadung siro kabeh bisa ngeliwati wates langit lan bumi, liwatono. (tapi) siro kabeh seng bisa liwat kadung hing duwe tenaga kuwat (hang diweni Gusti Alloh).

## 55:34

Terus nikmat pengeranira hang endi maning hang siro arani ngapus?

## 55:35

Ponose geni lan adonan tembaga panas arep dikirim nyang siro karone (jin lan menugnso), hingga siro hing ketulungan.

## 55:36

Terus nikmat pengeranira hang endi maning hang siro arani ngapus?

## 55:37

Kadine langet kadung wes sigar, terus dadi abang kembang mawar kaya gilape lenga.

## 55:38

Terus nikmat pengeranira hang endi maning hang siro arani ngapus?

## 55:39

Makane pas dina iku menugnso lan jin hing ditakoni dusone.

## 55:40

Terus nikmat pengeranira hang endi maning hang siro arani ngapus?

## 55:41

Uwong-uwong hang akeh dusane iku diweruhi tengerane, terus dijowot nyawane teka bumbunane dan capah-capahe.

## 55:42

Terus nikmat pengeranira hang endi maning hang siro arani ngapus?

## 55:43

Iki neraka jahannam hang diarani ngapus ring uwong-uwong hang akeh dusane.

## 55:44

Uwong-uwong akeh mau pada ngubengi ring kono ring sela-selane byanyu hang gemulak.

## 55:45

Terus nikmat pengeranira hang endi maning hang siro arani ngapus?

## 55:46

Uwong hang wedi ngadep pengerane iku oleh surge loro.

## 55:47

Terus nikmat pengeranira hang endi maning hang siro arani ngapus?

## 55:48

Surga loro mau duwni macem-macem witwitan lan wowoan.

## 55:49

Terus nikmat pengeranira hang endi maning hang siro arani ngapus?

## 55:50

Ring njerone (surga loro) mau ono sumber byanyu hang mili karone.

## 55:51

Terus nikmat pengeranira hang endi maning hang siro arani ngapus?

## 55:52

Ring njerone (surga loro) mau ono macemmacem wowoan hang pasang-pasangan.

## 55:53

Terus nikmat pengeranira hang endi maning hang siro arani ngapus?

## 55:54

Pada semende ring pelanca-pelanca hang jerone iku digawe teka sutra kandel. (Wowoan hang ono ring) suwarga loro mau keneng dipetik teka parekan.

## 55:55

Terus nikmat pengeranira hang endi maning hang siro arani ngapus?

## 55:56

Ring njerone (surga mau) ono widodari hang mbatesi pendelenge, hang sakdurunge pancen durung tau dicemak menugnso lan jin.

## 55:57

Terus nikmat pengeranira hang endi maning hang siro arani ngapus?

## 55:58

(widodari) iku mau kaya inten yakut lan marjan.

## 55:59

Terus nikmat Pengeranira hang endi maning hang siro arani ngapus?

## 55:60

Heng ono balesan keapikan kejobo mung keapikan (uga).

## 55:61

Terus nikmat pengeranira hang endi maning hang siro arani ngapus?

## 55:62

Sak liyane suwarga loro mau ono suwarga loro maning.

## 55:63

Terus nikmat pengeranira hang endi maning hang siro arani ngapus?

## 55:64

Suwarga loro iku katon keler ijo tuwek karo-karone.

## 55:65

Terus nikmat pengeranira hang endi maning hang siro arani ngapus?

## 55:66

Ring jerone (suwarga) loro mau ono sumber banyu loro hang mili mancur.

## 55:67

Terus nikmat pengeranira hang endi maning hang siro arani ngapus?

## 55:68

Ring jerone (suwarga) loro mau ono wowoan, wit kurmo kambi delima.

## 55:69

Terus nikmat pengeranira hang endi maning hang siro arani ngapus?

## 55:70

Ring njerone (suwarga) mau ono widodariwidodari hang ayu-ayu.

## 55:71

Terus nikmat pengeranira hang endi maning hang siro arani ngapus?

## 55:72

Widodari-widodari hang diraksa ono ring tenda-tenda (kemah).

## 55:73

Terus nikmat pengeranira hang endi maning hang siro arani ngapus?

## 55:74

Hang durung tau dicemak uwong lan jin sakdurunge.

## 55:75

Terus nikmat pengeranira hang endi maning hang siro arani ngapus?

## 55:76

Pada semende nyang bantal-bantal ijo lan babud hang apik.

## 55:77

Terus nikmat pengeranira hang endi maning hang siro arani ngapus?

## 55:78

Maha tambah-tambah apike asmane Pengeranira Hang Maha duweni sipat agung lan mulya.

## 56:1

Kadung kiamat iku wes kedaden.

## 56:2

Kedadeane hing keneng diarani ngapus.

## 56:3

Kiamat iku hang bisa ngasoraken (golongan apik), lan hang bisa ngunjukaken (golongan elek).

## 56:4

Kadung bumi diorag-orang anter temenan.

## 56:5

Lan gunung ya dijuraken temenan.

## 56:6

Terus dadi lebu hang ngelamuk.

## 56:7

Lan sira kabeh dadi telung golongan.

## 56:8

Yoiku ana hang dadi golongan tengen, kari wenak golongan hang tengen.

## 56:9

Ana hang dadi golongan kiwa, Kari sara golongan hang kiwa.

## 56:10

Wong-wong hang melebu Islam sulung ya melebu suwarga sulung.

## 56:11

Wong-wong iku hang parek (nyang Gusti Alloh).

## 56:12

Ono jerone suwarga (hang bek) nekmat.

## 56:13

Golongan akeh teka umat hang bengenbengen.

## 56:14

Golongan sitik teka umat hang kari-kari.

## 56:15

(Uwong akeh) hang ana reng nduwure pelanca-pelanca hang dipahesi nganggo emas lan Mutiara.

## 56:16

Podo semende reng duwure (pelancapelanca) kambi adep-adepan.

## 56:17

Wong-wong mahu diubengi lare-lare enom hang enom selawase.

## 56:18

Kambi nggowo cengker-cengker, ketel-ketel, gelas-gelas hang bek (ber).

## 56:19

Yo uwang-uwong iku hing mumet, lan hing mabok (merga ngombe ber).

## 56:20

Lan wowoan paren byaen (keneng) dipilih.

## 56:21

Lan daging manuk paren baen (hang) didoyani.

## 56:22

Lan widodari hang meripate apik-apik.

## 56:23

Kaya padane mutiara hang disimpen apik.

## 56:24

Kerana dadi byalesan perkara hang dilakoni.

## 56:25

(Reng njerone suwarga) uwong akeh iku hing ana hang rungu omongan hang hingp aidah lan kelakoan hang nggarai dusa.

## 56:26

(Hang ana) iku mung ucapan selamet, selamet.

## 56:27

Lan golongan tengen, sapa baen golongan tengen iku?

## 56:28

(Hang) ana reng (nginsore) wet widoro hang hing ana erine.

## 56:29

Lan ana gedang hang ditap.

## 56:30

Lan ana iyup-iyupan hang digelar sakjembare.

## 56:31

Lan ana byanyu hang mili terus.

## 56:32

Lan ana wowoan hang akeh.

## 56:33

Hang hing pedot-pedot (uwohe) kambi hing paren-paren (dijuwuti).

## 56:34

Lan lemek-lemek hang diduwurake (kandel lan empuk).

## 56:35

Saktemene isun langsung hang ndadekaken widodari-widodari iku.

## 56:36

Terus Hun dadekaken perawan-perawan kabeh.

## 56:37

Hang nemen demene, umure sakpantaran.

## 56:38

Kanggo golongan tengen.

## 56:39

Yoiku golongan akeh teka umat hang bengen-bengen.

## 56:40

Lan golongan akeh teka umat hang kari-kari.

## 56:41

Lan golongan kiwo, sapa baen golongan kiwo iku?

## 56:42

(Yoiku golongan hang) ono reng jerone (siksa rupa) angin panas lan banyu panas gemulak.

## 56:43

Lan ana reng iyup-iyupan welek cemeng.

## 56:44

Hing adem, ya hing ngenakaken

## 56:45

Saktemene golongan kiwo mahu sakdurunge (bengen pas nang dunya) iku golongane uwong hang orep enak-enakan.

## 56:46

Hing mari-mari ngelakoni duso gedi.

## 56:47

(Bengen tau) ngomong “kadung isun iki mati, dadi lemah lan dadi belung, mage arep diuripaken maneng tah?

## 56:48

Embah-embah isun hang bengen (diuripaken maneng) tah?

## 56:49

Warahen (Muhammad) “saktemene wongwong bengen kambi wong-wong ahir (ya diuripaken maneng”.

## 56:50

Mesti dikumpulaken kabeh sampek waktu dino hang wes diweruhi.

## 56:51

Terus saktemene sira kabeh he wong-wong hang kepaling hang nganggep ngapusi.

## 56:52

Mesti mangan teka uwet Zaqqum

## 56:53

Terus sira kabeh pada ngebeke wetengweteng kambi woe wet zaqqum.

## 56:54

Terus mari iku pada ngombye byanyu panas.

## 56:55

Terus pada ngombye kaya ngombyene unta hang nemen ngelake.

## 56:56

Iki suguhane (golongan kiwa) pas dino byalesan.

## 56:57

Isun iki wes ndadekaken sira kabeh, tapi apuwa sira kabeh hing mbeneraken (arep diuripaken maneng).

## 56:58

Sira kabeh wes ndeleng perkara hang sira kabeh muncrataken tah?

## 56:59

Sira kabeh tah hang ndadekaken iku utawa Isun hang ndadekaken?

## 56:60

Isun wes nakdiraken pati nyang sira kabeh,Isun hing kiro bisa disalip.

## 56:61

Kanggo ngganteni wong-wong sepadaniro kabeh (neng dunyo), terus Isun nguripaken sira kabeh sakjerone tingkah hang hing sira kabeh weruhi.

## 56:62

Sira kabeh torene wes weruh kedadean iro hang kawitan. Apuwo sira kabeh hing gelem njuwut pengeleng-eleng.

## 56:63

Sira kabeh wes tau ndeleng hang sira kabeh tandur tah?

## 56:64

Sira kabeh hang metukulaken ta? utawa Isun hang metukulaken

## 56:65

Lamuno Isun karep, mesti Hun dadekaken ajur lebur, terus sira kabeh cengeng.

## 56:66

(Kambi ngomong) “Saktemene Isun kabeh iki rugi temenan.

## 56:67

Malah Isun kabeh hing oleh paren-paren.

## 56:68

Sira kabeh wes tau ndeleng byanyu hang sira kabeh ombe tah?

## 56:69

Sira kabeh ta hang ngedunaken teka mendung? Utawa isun hang ngedunaken.

## 56:70

Kadung isun gelem ya Hun dadekaken banyu iku asin, apuwa sira kabeh hing gelem terima?

## 56:71

Sira kabeh wes tau ndeleng geni hang sira tunu?

## 56:72

Sira kabeh tah hang nguripaken uwite? Utawa isun hang nguripaken.

## 56:73

Isun wes ndadekaken (geni) dadi pengelengeleng lan sangu hang manpaat kanggo wong hang menyang.

## 56:74

Kadine terus maca tasbeh kambi nyebut arane Pengeranira Hang Maha Agung.

## 56:75

Isun sompah nganggo panggonanpanggonane mutere lintang-lintang.

## 56:76

Lan saktemene iku sompah temenan hang gedi temenan kadung sira kabeh weruh.

## 56:77

Saktemene (hang sira woco iki) Qur’an hang mulya temenan.

## 56:78

Ana reng kitab hang diraksa (Lauh Mahfudz)

## 56:79

Hang mung bisa dicemak reng wong-wong hang disucekaken.

## 56:80

Didunaken teka pengerane wong alam kabeh.

## 56:81

Sira kabeh mageh ngenyek kabar iki tah?

## 56:82

Lan sira kabeh wes gawe rejekinira kabeh (teka Alloh) malah sira kabeh ngarani ngapusi (nyang Alloh).

## 56:83

Terus kadung gedigu apuwa hing (bisa ngalang-ngalangi pati) pas (nyawa) wes gadug gorokan.

## 56:84

Sedeng sira kabeh waktu iku bisa ndeleng.

## 56:85

Lan Isun iku parekan maning nyang deweke timbyang sira kabeh, tapi sira kabeh hing weruh.

## 56:86

Terus apuwa kadung sira kabeh pancen hing dikuasani (Alloh).

## 56:87

Sira kabeh balekna (nyawa) mahu kadung sira iku wong-uwong hang bener.

## 56:88

Makane kadung (uwong nyawane dijuwut mahu) kelebu wong-wong hang diparekaken (nyang Alloh)

## 56:89

(Yo nyawane dijowot) terus oleh rasaenak, tenang lan wangi kambi suwargo hang bek nekmat.

## 56:90

Terus kadung (uwong nyawane dijowot mahu) kelebu golongan tengen

## 56:91

Makane terus ana ucapan “selamet kanggo rika kelebu golongan tengen”.

## 56:92

Tapi kadung (uwong nyawane dijuwut mahu) kelebu golongan wong-wong hang ngarani ngapus kambi kesasar

## 56:93

Kadine terus ditebluki (siksa) teka wedang panas.

## 56:94

Lan dilebokaken neroko jahim.

## 56:95

Saktemene iki perkara yakin hang bener temenan

## 56:96

Kadine terus macaha tasbih kambi nyebut arane pengeranira Hang Maha Gedi.

## 57:1

Kabeh barang hang ana ring langit lan ring bumi pada maca tasbih nyang Gusti Alloh.Lan Gusti Alloh hang Maha Mulia lan Maha Wicaksana.

## 57:2

Duwene Gusti Alloh kerajaan langit lan bumi, Alloh nguripi lan mateni, lan Alloh Maha Kuasa marang sak kabehe paran baen.

## 57:3

Gusti Alloh Hang Maha Kawit lan hang Maha Kari, Hang Maha Katon, lan hang Maha Batin, lan Gusti Alloh Hang Maha Weruh sak kabehe paran baen.

## 57:4

Gusti Alloh iku hang gawe langit lan bumi suwene enem masa, Sak piturute Gusti Alloh nguwasani marang Arsy. Gusti Alloh weruh paran baen hang melebu nang jerone bumi lan paran hang metu teka bumi lan paran hang mudun teka langit lan paran hang munggah menduwur, lan Gusti Alloh barengi siro ring endi baen siro ana. Lan Gusti Alloh Maha Deleng paran hang siro lakoni.

## 57:5

Duwene Gusti Alloh kerajaan langit lan bumi. Lan mung nang Alloh dibalekaken sak kabehe urusan.

## 57:6

Alloh hang ngelebokaken bengi nang jerone rahina lan ngelebokaken rahina nang jerone bengi. Lan Alloh Maha weruh sekabehe isine ati.

## 57:7

Imana siro kabeh nang Gusti Alloh lan Rosule lan nginfakaken separo teka dunya siro kabeh hang Gusti Alloh wes dadekaken siro kabeh dadi hang nguasani. Mangka wongwong hang iman ring antarane siro kabeh lan nginfaqaken (separo) teka dunyone ulih ganjaran hang gedi.

## 57:8

Lan apuwa siro using iman nang Gusti Alloh. Sedeng Rasul ngongkon siro kabeh makne siro kabeh iman nang Pengeraniro kabeh, lan temen wes juwut janjiniro kabeh kadung siro kabeh kelebu wong-wong hang iman.

## 57:9

Gusti Alloh hang ngedunaken nang kawulane ayat-ayat hang terang (Al-Qur’an) makne ngetokaken siro teka peteng dedet nyang padangan. Lan saktemene Gusti Alloh bener-bener Maha Welas uga Maha Asih nang siro kabeh.

## 57:10

Lan apuwa siro sing nginfaqakaken (separo dunyaniro kabeh) nang dalane Gusti Alloh, naming duweni Gusti Alloh warisan langit lan bumi. Sing pada antarane siro kabeh wong hang nginfaqaken (dunyone) sedurunge naklukaken (Mekkah). Wong-wong iku mahu luwih gedi derajate timbangane wong-wong hang nginfaqaken (dunyone) lan perang marine iku. Gusti Alloh janjeni nang saben-saben uwong balesan hang luwih apik. Lan Gusti Alloh iku Maha Weruh nyang paran hang siro kabeh lakoni.

## 57:11

Sapa tah hang gelem nyilihi Gusti Alloh silihan hang apik, mangka Gusti Alloh arep ndobelaken balesane nyang wong iku, lan uwong iku arep oleh ganjaran hang akeh.

## 57:12

(Yoiku) pas dina wektune siro deleng wong mukmin lanang lan wadon pada banget mencorong sinare ring arah ngarepe lan tengene. (Diomongaken o nang wong-wong mahu): “Nang dina iki ana kabar seneng kanggoniro kabeh, (yoiku) surga hang mili banyu-banyu ring ngisore sedeng siro kabeh pada langgeng nang jerone surgo iku. Gedigu mahu iku untung gedi.

## 57:13

Nang dina wektu wong-wong munafik lanang lan wadon pada ngomong nang wong-wong hang iman: “Antenana tah kene makne kene bisa juwut separo teka sinariro kabeh”. Diomongaken (nang uwong kabeh mahu): “Balika siro kabeh nang mburiniro kabeh lan goleta dewek sinar (kanggo siro kabeh)”. Terus ring anakno ring antarane uwong kabeh mahu tembok hang duweni lawang. Ring jerone ana rahmat lan ring jabane teka arah ngarepe iku mung ana sikso.

## 57:14

Wong-wong munafik iku nyeluk wong-wong hang iman mahu kambi ngomong; “Sing tah kene bengen iku yaro bareng-bareng kambi riko?” Kabeh nyauri: “Iyo bener, taping siro kabeh wes gawe celoko awake dewek, lan ngenteni (rosake kene), mamang (nyang janjine Gusti Alloh), ugo ketipu kambi angenangen- angen mlompong hampek tekone ketetepane Gusti Alloh, lan siro kabeh ketipu syetan hang banget nipune nganggo (dalih welase) Gusti Alloh.

## 57:15

Mangka nang dina iki sing ditampani tebusan teka siro kabeh lan sing pisan teka wong-wong kafir. Panggonan siro iku ring neraka. Neraka iku panggonaniro kabeh golek lindungan. Lan neraka iku elek-eleke panggonan mulih.”

## 57:16

Durung tah teka wayahe wong-wong hang iman iku anteng atine kanggo enget nang Gusti Alloh lan nang perkara haq hang wes mudun (Al-Qur’an), lan aja dadi kaya wongwong hang sedurunge wes diweni Al-Kitab, terusane kesuwen waktune hang diliwati wong-wong iku mahu hampek pada atos atine. Lan akeh ring antarane wong-wong iku hang dadi uwong fasik.

## 57:17

Weruha siro kabeh saktemene Gusti Alloh iku nguripaken bumi sakwise matine (garinge bumi). Saktemene Isun wes jelasaken nang siro kabeh tanda-tanda (kuasanisun), makne siro kabeh pada ngerti

## 57:18

Saktemene wong-wong lanang lan wadon hang sedekah lan nyelangi nang Gusti Alloh selangan hang apik, mesti arep didobeli (balesane) nang wong kabeh mahu, lan uwong kabeh mahu oleh ganjaran hang mulia.

## 57:19

Lan wong-wong hang iman nang Gusti Alloh lan Rasule, kabeh iku kelebu wongwong siddiqin (hang nemen jujure) lan wong-wong hang mati syahid ring ngersane pengerane. Wong-wong kabeh iku mahu oleh ganjaran lan sinar. Lan wong-wong hang kafir lan ngarani ngapus nyang ayatayat Isun iku kabeh kelebu wong-wong hang manggon neraka jahim.

## 57:20

Weruha siro kabeh saktemene urip nang dunya iku mung memengan lan sandiworoan, pahes-pahes, gaya-gayaan, lan akeh-akehan banda dunya lan anak, kaya udan hang tanduran-tandurane iku nggumunaken nyang wong-wong tani, karikari tanduran iku dadi garing lan riko deleng wernane dadi nguning terus dadi ajur. Lan ring akherat (engko) ana siksa hang abot lan sepura teka Gusti Alloh uga ridone. Lan urip nang dunyo iki mung seneng-seneng hang nipu.

## 57:21

Sulung-sulungana siro kabeh yang sepura teka Pengeraniro kabeh lan surga hang werone sakwerane langit lan bumi, hang dicepakaken kanggone wong-wong hang iman nang Alloh lan Rasule. Gedigu iku ya anugerahe Gusti Alloh diuwakaken nang sapa baen hang dikarepaken. Lan Gusti Alloh iku hang duweni anugerah hang gedi.

## 57:22

Sing ana musibah hang temebluk ring bumi lan (sing maning) nang awakiro kabeh kejaba wes ana tulise jerone kitab (Lauh Mahfuz) sak durunge Isun gawe. Saktemene hang gedigu mahu kanggone Gusti Alloh iku enteng.

## 57:23

(Isun jelasaken hang gedigu iku) makne siro kabeh sing cilik ati nang paran baen hang luput teka siro kabeh, lan makne sing keseron senenge nang paran hang diuwakaken Gusti Alloh nang siro kabeh. Lan Alloh sing demen nyang uwong hang engkres tur ngegulaken awake dewek.

## 57:24

(Yoiku) wong-wong hang melid lan ngongkon menusa liya ngelakoni melid. Lan sapa baen hang melengos (teka kongkonkongkonane Alloh) mangka saktemene Gusti Alloh Hang Maha Sugih tur Maha Dipuji.

## 57:25

Saktemene Isun wes ngutus rasul-rasul Isun kambi nggawa bukti-bukti hang katon, lan Isun ngedunaken bareng rasul-rasul mahu Al-Kitab lan timbangan makne menusa bisa ngelakoni adil. Lan Isun dadekaken wesi hang duweni kekuatan hang seru kuate lan akeh manfaate kanggone menusa, lan makne Alloh weruh nyang sapa hang nulung agomone lan rasul-rasule (masio Gusti Alloh) hing bisa dideleng. Saktemene Gusti Alloh Maha Kuat maning Maha Perkoso.

## 57:26

Lan saktemene Isun wes ngutus Nuh lan Ibrohim, lan Isun wes dadekaken pangkat kenabian, Al-Kitab nyang anak turune karone, mangkane ing antarane siro kabeh ana hang nampani pituduh lan uga akeh hang dadi uwong fasik.

## 57:27

Kari-kari Isun nyusulaken nyang mburine uwong kabeh mahu rosul-rosul Isun, lan Isun uga nyusulaken Isa anake Maryam, lan wes Isun uweni kitab Injil nang deweke. Lan Isun dadekaken nang jero atine wong-wong hang milu Isa roso welas lan asih. Lan pada nganak-nganakaken mendeta hang Isun sing majibaken nyang uwong kabeh mahu kejaba golet ridone Gusti Alloh, terusane sing dirumat temenan. Kadine Isun uweni ganjaran nyang wong-wong hang. Lan akeh ring antarane uwong akeh mahu hang dadi uwong fasik

## 57:28

He wong-wong hang iman (nang para rosul), wediho siro kabeh nyang Gusti Alloh lan imana nang Rasule, mesti Gusti Alloh nguweni rahmate nang siro kabeh rong bagian, lan dadekaken kanggo siro kabeh sinar mencorong hang garai sirokabeh bisa melaku kambi sinar mahu, lan nyepura nyang siro kabeh. Lan Gusti Alloh iku Maha Ngapura tur Maha Welas.

## 57:29

(Isun terangaken hang gedigu iku) makne Ahli Kitab weruh saktemene awake kabeh iku sing oleh paren-paren sitik baen saka anugerahe Gusti Alloh (kadung siro kabeh sing iman nang Muhammad), lan saktemene anugerah iku ana ring kuasane Gusti Alloh. Lan Gusti Alloh duweni karunia hang gedi.

## 58:1

Saktemene Gusti Alloh wes rungu wadulane wong -wadon hang ngajokaken gugatan kambi sirok (Muhammad ) masalah rabine, lan wadul kambi Gusti Alloh, lan Gusti Alloh wes rungu jawabane antara nirok wong loro, saktemene Gusti Alloh banget Midangetaken lan banget ningali .

## 58:2

Wong-wong hang hang nyingkriaken “ziharkan” wong wadone (nganggep kang wadon koyok emae) ning antaraniro. Wong  wadone wong-wong iku sing emae. Wong wadone wong-wong iku heng ono liyo wong wadon hang ngelahirno. Saktemene riko bener-bener ngomongaken omongan kang elek lan ngapos. Lan saktemene Alloh kang paling ma’afaken lan paleng nyepurok

## 58:3

Wong-wong kang “ziharkan” wadone, terus wong iku arep narek maneng paren hang diomongaken, mongko kudu mbebasaken budak sedurunge hang lanang lan hang wadon ngumpuli maneng.ikilah hang diajaraken kambi siro, Lan Alloh wes weroh banget paren hang siro lakoni.

## 58:4

Sopo baen hang sengoleh (budak) yoiku kudu puwosok rongulan terus-terusan sedurunge wong loro iku ngumpuli maneng .yaiku sopo hang seng puwoso, kudu nguweni mangan suwidak wong melarat, supoyo siro percoyo kambi Alloh lan Utusane ,lan koyok gedigu hukum Alloh, lan kanggone wong kafir ono siksaan kang paling loro.

## 58:5

Sak temene wong-wong hang nantang Alloh lan Utusane, pasti oleh keelekan koyo dene wong-wong kang sedurunge oleh kerendahan. sak temene Alloh wes mari ngedunaken bukti-bukti hang jelas. Lan kanggo wong-wong kafir ono siksaan kang hinokaken.

## 58:6

Dino iku wong-wong kabeh di tangekaken Alloh, terus diceritakaken paren hang wes dilakoni wong-wong iku, Alloh ngitung (kabeh Amal kang dilakoni) walau wong iku wes lali kabeh. Lan Gusti Alloh maha nyaksekaken kabeh.

## 58:7

Opo siro seng ndeleng yen sak temene Alloh iku wes weruh kabeh hang ono neng langit lan hang ono neng bumi ? sengono bisikan sakliyone wong telu selain Alloh hang nomer papate ,lan sengono antara wong limo selain Alloh kang nomer eneme hing kurang teko iku utowo lebih akeh. Alloh pasti ono kambi wong iku nengdi baen riko ono , terus Alloh nyeritakaken dino qiyamat , paren kang wes wong-wong iku lakoni. Saktemene Alloh banget weruhe kambi paren baen

## 58:8

Nopo ndiko seng dileng kaleh tiyang Yahudi hang wes sengoleh ngelakoni bisik-bisikan,terus balek ngelakoni kelakoan hang wes dilarang kambi bisik-bisikan hang onokurusane kambi kelakoan duso, lan ceroboh ,duroko kambi Rasulullah, lan maneng kadung dugi kaleh ndiko ? wong iku uluk salam tapi seng ngango kambi lafad salam hormat kan diweni kaleh Alloh kambi ndiko ; lan wong-wong iku ngomong neng awake dewek ”apuo Alloh hing nyikso isun kabeh, ning paren baen hun kambi riko hang omongaken?” cukup wes kanggo wongwong iku neng neroko jahannam, hang wong-wong iku arep di obong neng jerone ; yoiku sak elek-eleke panggonan moleh.

## 58:9

He wong-wong kang iman! (beriman) kadung siro arep ngomongaken rahasia ,siro ojo sampek ngomongaken duso, musuhan lan ngapusan kambi Rasul, lan ngomongno kang apik lan taqwo baen. Lan wediyo siro kambi Gusti Alloh ,kang mbesok riko arep dibalekaken. (neng dino kiamat kanggo dietong amal riko lan riko nerimo balesane).

## 58:10

Saktemene ngomong rahasia iku termasuk (kelakuane) syetan, supoyo wong-wong hang iman iku susah atine, sedang (omongan iku)sitik seng ngemeni musibah kambi wong-wong iku, kejobo ono ijine Alloh.lan semestine balike kambi Alloh,wong-wong kang iman lan pasrah.

## 58:11

He wong-wong kang iman! Kadung siro di omongi : dijaluk kon nguweni tempat kang wero teko tempat siro (kanggo wong liyo) yo lapang nok ,mongko Alloh arep nguweni kelapangan kambi siro. Lan kadung siro dikongkon ngadeg, ngadego siro Mangko Alloh arep duwuraken (derajate) wong kang iman antara niro lan wong-wong kang diweni pirang-pirang pangkat lan Alloh banget teliti paren kang siro lakoni

## 58:12

He wong-wong hang iman ! kadung siro kepingin ketemu lan takon ning Rasulullah, mongko riko kudu sedekah (kambi wong fakir miskin) sedurunge riko ketemu; (ngemeni sedekah) iku lebih apik kanggo siro lan lebih rijig. Mulo songko iku ,kadung siro seng duwe paren baen kang arep di sedekahaken (riko seng paren-paren ketemu), saktemene Alloh akeh ngapurone lan akeh welase.

## 58:13

Opo siro wedi kambi (kambi kemiskinan) sebabe sering kali siro nguweni sedekah sedurunge ketemu kambi Rasulullah ? Kadung siro seng ngelakoni (perintah) iku, lan Alloh wes nyepuro siro (kerano siro seng duwe), kadinek sembayango lan wakno zakat siro (koyo kang di wajibaken),serto manuto siro ning Alloh Lan Rasule. lan (ilingo), Alloh hang akeh Pengetahuane kanggo sekabehane kelakuan hang siro lakoni

## 58:14

Opo siro seng weruh (kelendi eleke) wongwong hang koncoan akrap kambi wong kang di bendu Alloh (sebab kekafirane lan hianate) ? Wong-wong iku seng termasuk kelompok siro lan seng termasuk kelompok wong-wong iku (sebabe wong-wong iku golongane wong munafiq); lan wong-wong iku janji lan sering ngapusi janji sakjene wong iku wes weruh (saktemene wongwong iku ngapusi).

## 58:15

Alloh wes nyiapaken kanggo wong –wong iku siksaan hang abot saktemene paling elek hang dilakoni kambi wong-wong iku

## 58:16

Wong-wong iku ndadekaken janjine kanggo (nyelametaken awake dewek lan bondone ketimbang dirampas utowo dipateni), kadung seng gedigu seng biso ngalangi (awake dewek lan wong liyok) teko dalane Alloh. Kadung gedigu wong-wong iku oleh sekso hang ino.

## 58:17

Harta benda lan anake wong-wong iku, sitik sengonok gunane (kanggo nolong) teko siksane Alloh,wong-wong iku lah tempate neng neroko,wong-wong iku sak lawaslawase neng jerone neroko

## 58:18

(Ilingok) kambi dino naliko wong-wong iku kabeh arep di tangekaken kambi Alloh terus wong-wong iku sumpah saktemene wongwong iku seng wong musyriq, koyo dene wong-wong iku sumpah teng panjenengan; lan wong-wong iku nyongko saktemene wong-wong iku arep oleh (manfa’at),weruho siro yen wong-wong iku tukang ngapusi.

## 58:19

Syaitan wes ngawasi supoyo wong-wong iku lali Ning Alloh; wong-wong iku koncone syeitan, weruho siro, saktemene koncone syeitan iku kelompok kang rugi.

## 58:20

Saktemene wong hang nentang (perintah) Alloh lan Rasule, wong-wong iku termasuk kelompok wong kang banget hinane.

## 58:21

Alloh wes netepaken: “Saktemene isun lan Rasul-rasul isun tetep ngalahaken (kelompok hang nentang) “. saktemene Alloh Kuat banget, lan kuasa banget.

## 58:22

Siro ( Muhammad) seng bakal oleh kambi ummat kang iman (beriman) kambi Alloh lan dino akhirat, saling kasih sayang kambi wong-wong kang nentang Alloh lan Utusane, walaupun wong-wong hang nentang iku bapak-bapae utowo anak -anake, utowo dulur dulure utowo keluargane, wong-wong ikulah hang wes di tandur Alloh kepercayaan lan Alloh wes nguwataken kambi wongwong iku nulungane hang teko kambi wong iku. terus wong-wong iku dilebokaken neng suwargo hang mili neng insore banyu, wongwong iku saklawase neng jerone (suwargo). Alloh ridho kambi wong-wong lan wongwong iku keroso puas kambi limpahan welas asihe Alloh,wong-wong ikulah golongane Alloh. Ilingo saktemene golongane Alloh ikulah golongan hang untung.

## 59:1

Kabeh kang ono neng langet lan ono neng bumi tetep moco tasybih ning gusti Alloh lan Alloh lah kang banget kuwosone lan bijaksanane.

## 59:2

Alloh lah kang ngetokaken wong –wong kafir antarane ahli kitab teko kampungkampunge saat di usir pertama kaline. Siro seng yongko,saktemene wong ahli kitab iku arep metu lan wong iku wes yakin,saktemene wong ahli kitab iku nyongko saktemene benteng-benteng wong ahli kitab iku biso nyegah kambi nguweni bantuan (teko siksane) Alloh. Terus Alloh nguweni siksone kambi wong ahli kitab iku teko arah kang seng melebu pikirane, lan Alloh nguweni kesulitan neng atine wong iku; wong iku ngerubuhaken umahe kambi tangane dewek lan tangane wongwong kang iman. Mulo songko kejadian iku dadekno pelajaran gae wong-wong kang due meripat (mata hati)

## 59:3

Lan kadong seng kerono Alloh wes mutusaken pengusiran (kang elek) lan nyoto Alloh nguweni sikso neng dunyo lan neng akhirat sekso neroko.

## 59:4

Kang koyo gedigu iku wong kang nentang atau ngealawan kambi Alloh lan Utusane .sopo wong kang ngelawan Alloh saktemene paling abot hukumane .

## 59:5

Paren wite kurmo kang iro ketok antarane kurmone (milike wong kafir) utowo kang iro geningaken ngadeg neng duwure ,Mongko (iku kejadian) kabeh iku kerono idine Alloh lan kerono Alloh arep nguweni kerendahan kambi wong kang fasik

## 59:6

Lan paren baen barang rampasan (fa’i) ,teko wong-wong kang diwakaken Alloh kambi Utusane,siro seng mbutuhaken jaran utowo unto kanggo miliki, tapi Alloh kang nguweni kekuasaan kambi utusane lan kambi sopo baen kang dikarepaken Alloh . lan Alloh banget kuasane kambi paren baen.

## 59:7

Barang rampasan (fai-i) teko barang kang diwakaken Gusti Alloh kambi Utusane kang teko masyarakat kota –kota iku kanggo Gusti Alloh lan utusan,koncone Rasul, lare-lare atim,wong-wong melarat lan wong-wong kang ono neng dalanan, supoyo barang iku ojok sampek nyebar ono neng antarane wong sugeh bain neng antarane iro. Paren baen kang kang di wakakaken rosul ning siro terimonen. Paren baen kang heng di ulihi neng siro tinggalno. lan wediyok siro kambi Gusti Alloh.Saktemene Gusti Alloh banget keras hukumane.

## 59:8

(harta rampasan) iku Kanggo wong-wong banget melarate kang pindah, yaiku wong - wong Kang di tokaken teko kampunge. Lan (ninggalaken) harta bendane kerono nggolek karuniane teko Alloh lan keredoane. lan wong–wong iku menolong (nolong) Alloh lan utusane.Wong-wong iku termasuk wong kang bener.

## 59:9

Lan wong-wong(Ansor) hang wes manggon neng kota medinah lan wes iman, sedurunge wong-wong iku seneng kambi wong-wong kang hijrah kambi wong-wong iku. Lan wong-wong iku seng duwe kerenteg neng ati, kambi paren baen kang diwenikaken (kambi wong kang muhajirin) ketimbang awake dewek meskipun wong-wong iku mbutuhaken, lan sopo kang dirumat teko kemelidane, wong-wong iku hang untung.

## 59:10

Lan wong-wong kang teko marine wong (Muhajirin lan Anshar),wong-wong iku dungo “he pengeran engson ,sepuronen isun serto dulur-dulur ingsun hang wes beriman bengen lebih sulung ketimbang engson lan ojo ndiko ndadekaken ng njerone ati engsun duwe kedengkian neng atine wongwong kang beriman; he pengeran ingsun saktemene njenenganlah hang maha banget ngapurohe lan sungguh panjenengan banget penyantun lan banget penyayang”.

## 59:11

Apuwo seng siro gatekaken wong-wong munafiq kang ngomong kambi dulurdulure hang kafir , Neng antarane ahli kitab: “saktemene kadung siro diusir mongko engsun arep metu kambi siro lan engson sak lawas-lawase seng bakal milu kambi sopo bain kanggo (nyusahaken ) siro lan kadung siro dimusuhi pasti engson arep bantu siro“ lan Alloh ningali saktemene wong-wong iku bener-bener pendusta.

## 59:12

Saktemene kadung wong-wong Yahudi iku diuser ,wong-wong munafiq iku seng arep metu kambi wong-wong iku, lan sak temene kadung wong-wong iku di musui, mongko wong-wong (munafik) iku sengarep nolong ,saktemene kadung wong-wong iku nolong , mongko wong-wong iku arep melayu neng buri terus wong-wong iku heng oleh di tolong.

## 59:13

Siro (golongan hang iman) terus benerbener lebih di wedeni neng atine wong iku ketimbang Gusti Alloh sebabe kang gedigu iku kanggo masyarakat kang seng weroh.

## 59:14

Wong-wong (Yahudi lan wong-wong munafiq ) iku seng mungkin musuhi siro waktu keadaan bareng-bareng kecuali neng kampung-kampung hang di bentengi utowo neng burine tembok. Bentroke wong-wong iku hebat sanget, iro nyongko wong iku padahal atine wong iku sewang-sewangan. kang gedigu iku saktemene wong-wong hang seng nduwe pikiran.

## 59:15

Wong Yahudi iku) koyo wong-wong sakdurunge (musrik Mekkah) kang dorong suwik sak durunge wong-wong iku wes ngerasakaken akibat eleke perbuatane awake dewek (ning dunyo) wong iku oleh adab hang pedih (ning akhirat).

## 59:16

Rayuane wong-wong munafiq iku podo kambi rayuane setan kadung ngomong kambi wong, ”kafir siro! Terus kadung wong iku dadi kafir wong iku ngomong saktemene eson lepas kambi siro, kerono saktemene eson wedi kambi Alloh, pengeran alam kabeh.

## 59:17

Mongko akibate wong loro iku,loro –lorone melebu neng neroko, tetep neng jerone neroko, kang gedigu iku balesane wong kang nganiyoyo wong (zalim).

## 59:18

He wong-wong kang (iman) wediyo siro kambi Alloh, lan karepe setiap wong iku kudu nggatekaken paren kang di lakoni kanggo dino engkesok (akhirat) lan wediyo siro kambi Alloh.saktemene Gusti Alloh iku banget teliti paren kan siro lakoni.

## 59:19

Lan ojok sampek siro dadi wong-wong kang wes ngelalekaken (perentahe Alloh), terus Alloh ndadekaken wong-wong iku lali kambi awake dewek .Wong-wong kang koyo gedigu iku wong-wong kang fasik.

## 59:20

Seng podo wong kang manggoni neroko kambi wong kang manggoni suwarga; wong kang manggoni suwarga iku wong kang oleh kemenangan.

## 59:21

Kadong Al-Qur’an iki diturunaken neng gonong, pasti siro ndilengi kambi tunduk terpecah belah sangkeng wedine kambi Gusti Alloh .lan contoh kang koyo gedigu iku son gawe kanggo wong supoyo wong-wong iku mikiraken.

## 59:22

Alloh lah hang sengono pengeran sakliyane Alloh. Kang weroh barang kang sengonok lan kang onok, Alloh lah hang maha banget kasih sayange lan banget welase.

## 59:23

Alloh lah, hang sengono pengeran sakliyane. Gusti Alloh iku maha raja, hang maha suci , hang maha damai, hang maha nguweni keamanan, maha ngawasi, maha perkasa. Maha kuasa lan maha nduweni sekabehane ke agungguan, maha suci Alloh teko paren baen hang wong nyekutokaken Alloh kambi paren baen.

## 59:24

Alloh lah hang maha ndadekaken,hang ndadekaken teko hengono lan hang gawe rupo.Alloh nduweni aran-aran hang apik paren hang ono neng langit lan bumi senantiasa bertasybih kambi Gusti Alloh kang banget kuate,banget wicaksono.

## 60:1

Hei wong-wong kang iman, ojo sampe siro ndadekaken musuh ison lan musuh siro koyo konco-konco setia niro sampek iro ngomong kambi wongiku (cerita-cerito Muhammad) sebabe roso welas asih; padahal wongwong iku ingkar kambi kebeneran kang disampekaken kambi siro.wong-wong iku ngoser Rasul lan iro dewek (Teko Mekkah , sebabe iro iman kambi Alloh, pengeran siro. Kadung siro bener-bener metu arep jihad kambi dalane Alloh lan kambi golek ridlone Alloh ( ojo siro gawe amal koyo gedigu ) siro nyeritakaken coro rahasia, (cerito-cerito Muhammad ) kambi wong-wong iku,sebabe roso welas asih ,lan Alloh luwih weruh paren kang iro sengidakaken lan weruh paren kang iro katokaken. lan sopo baen antara niro kang ngelakoni, mongko wong iku wes kesasar teko dalan hang kenceng.

## 60:2

Kadong wong-wong iku nangkep siro, kadung gedigu wong-wong iku musuh siro terus lepas tangan kambi omongane kambi siro kanggo nyakiti lan wong-wong iku kepingin kambi siro kabeh dadi kafir.

## 60:3

Wong-wong lan dulur siro lan anak-anak siro seng bakal manfaat kanggo siro neng dino kiyamat.Alloh arep misahaken antaraniro Lan Alloh banget ningali paren kang iro lakoni

## 60:4

Bener-bener wes ono contoh kang apik kanggo siro ning (Awake Ibrohim) lan wongwong kang bareng siro, naliko wong-wong iku ngomong kambi kelompoke “ saktemene eson wes metu teko siro lan paren baen kang iro sembah kejobo Alloh ,eson ngingkari siro lan wes jelas antara eson kambi siro ono musuan lan seng cocog sak lawas-lawase sampe siro beriman kambi Alloh baen.” kejobo emongane Ibrohim kambi bapae,” (ojo siro tiru) “ bener-bener eson njalukaken ngapuro kanggo sampean ,tapi eson seng biso nolak ( siksaan ) Alloh kangge ndiko “ (Ibrohim ngendiko) “ doh pengeran kula , cukup kaleh ndiko kula pasrah, cukup kaleh ndiko kula tobat , cukup kaleh ndiko kula kembali.

## 60:5

“Duh Pengeran kulo! sampon ndiko dadosaken kulo (sasaran) fitnah kangge tiyang-tiyang kafir. Lan sampean sepuro kulo. “doh Pengeran kulo saktemene panjenengan banget kuate lan bijaksanane”.

## 60:6

Saktemene wong-wong iku (Ibrohim lan umate) dadi contoh kang apik kanggo siro yoiku kanggo wong kang kepingin nggolek ganjarane Alloh lan (keselametan) dino kiamat, sopo wonge kang melengos, mongko saktemene Allohlah kang banget sugihe,banget terpujine.

## 60:7

Mugo-mugo Gusti Alloh ndadekaken welas asih antara niro kambi wong-wong kang musuhi siro Alloh banget mampune. Lan Alloh banget nyepurane Lan Banget sayange.

## 60:8

Alloh seng nguwel kambi siro gawe apik lan gawe adil kambi wong kang seng musuhi siro masalah urusan agama lan seng osir siro teko kampung halaman siro. Saktemene Alloh seneng kambi wong-wong kang berbuat adil.

## 60:9

Saktemene Alloh gur ngelarang siro ndadekaken wong-wong iku dadi konco siro wong-wong kang ngelawan kambi siro masalah urusan agama lan ngusir siro teko kampung halaman siro lan mbantu (wong liyo) kanggo ngusir siro. Sopo bain kang ndadekaken wong-wong iku dadi koncone wong-wong iku termasuk wong-wong dzalim.

## 60:10

Hei wong-wong wadon mukmin! kadong wong wadon-wadon mukmin teko hijrah kambi siro, mongko saktemene ujinen solong keimanane wong-wong iku. Alloh banget mersani masalah keimanane wong-wong iku; kadung siro wes weruh saktemene wong-wong iku (bener-bener) beriman mongko ojo siro balekaken wongwong iku kambi wong kafir ( laki-lakine wong-wong iku) wong-wong iku seng halal kanggone wong-wong kafir iku lan wongwong kafir iku seng halal kanggo wong-wong wadon mukmin.Lan wakno kambi (kang lanang) wong-wong iku mahar kang wes diwakaken wong-wong iku. Lan sengono duso kanggo siro ngawini wong-wong iku kadong siro mbayar mahar kambi wongwong iku. Lan siro ojo tetep gandolan kambi tali pernikahan kambi wong-wong wadon kang kafir; lan apike siro njaluk balek mahar kang wes siro wakaken; lan kadung lakiniro mageh kafir wakno wong-wong iku njaluk mahare maneng kang wes dibayar kambi mantan wadone kang wes iman. iku kabeh mau hukum Alloh kang wes ditetepaken neng antara siro. Lan Alloh banget ningali, lan wicaksana.

## 60:11

Kadong onok masalah (mbalekaken mahar) kang dorong siro marekaken teko rabinrabiniro kang melayu kambi wong-wong kafir, terus siro biso ngalahaken kambi wong iku mongko wakno barang rampasan kambi wong-wong kang rabine melayu iku sak akehe mahar kang wes diwakaken wongiku, lan wediyo siro kambi Gusti Alloh hang siro beriman.

## 60:12

Wahai Nabi! Kadung wong-wong wadon kang iman iku dugi teng Panjenengan ajenge baiat (janji setia) yen tiyang-tiyang niku mboten purun nyekutokaken nopo mawon kaleh Gusti Alloh; sengarep nyolong, sengarep zino, sengarep mateni anak-anake ,sengarep ngapusi, kang dionok-onokaken antara tangan lan sikile wong-wong iku,lan seng bakalan duroko kaleh panjenengan teng urusan kang sae , mongko sampean terimo janji setiane tiyang niku, sampean jalukaken sepuro kangge tiyang niku teng Gusti Alloh, yen saktemene Alloh niku banget ngapurone, banget kasih sayange.

## 60:13

He wong-wong kang iman !ojo didadekaken wong-wong kang dimurkai Alloh dadi konconiro , yen setuhune wong-wong iku wes putus asa kambi akhirat koyo dene wong-wong kafir kang wes ono neng alam kubur yo putus asa pisan

## 61:1

Paren baen kang ono neng langet lan kang ono neng bumi bertasbiho kambi Alloh; lan Alloh kang banget kuate, banget bijaksonone.

## 61:2

He wong-wong kang iman! Apuo siro ngomong barang kang seng siro lakoni?

## 61:3

Kang koyo gedigu iku paling dibenci munggue Gusti Alloh kadung siro ngomong paren bain kang seng siro lakoni.

## 61:4

Saktemene Alloh nyenengi wong-wong kang berperang neng dalane Alloh neng barisan kang teratur, wong-wong iku koyokoyo dene bangunan kang tersusun kuat.

## 61:5

Lan (ilingo) nalikane Musa ngendiko kambi kaume “he kaum isun ! apuo siro ngelarakaken ison, padahal siro wes benerbener weruh dung saktemene ison iki utusane Alloh kanggo siro?” nalikane wongwong iku senggelem (kambi keapikan), Alloh ngelalekaken atine wong-wong iku (teko kebenaran). Lan Alloh seng nguweni pituduh kambi kaum kang fasik.

## 61:6

Lan ilingo siro nalikane Isa anake Maryam ngomong ,” hei Bani Isroil! saktemene eson utusane Alloh kanggo siro, kang mbeneraken kitab (hang mudun) sak durungison ,yaiku Taurot kang nguweni kabar seneng kambi seorang utusan kang arep teko marinisun, kang arane Ahmad (Muhammad).” namun naliko utusan iku teko neng wong-wong kambi gowo bukti-bukti kang jelas, wongwong iku ngomong “ iki jare sihir hang nyoto“

## 61:7

Lan sopo kang lebih zalim ketimbang wong kang nganak-nganakaken (ngapusan) kambi Alloh padahal wong iku diajak kambi (agama) Islam? lan Alloh senguweni pituduh kambi wong-wong kang dzalim.

## 61:8

Wong-wong iku arep matekaken sinare (agama) Alloh kambi cangkeme (ucapanucapane ) wong-wong iku, tapi Alloh tetep nyempurnaaken sinare walaupun wongwong kafir iku seng demen.

## 61:9

Alloh lah kang ngutus utusane kambi gowo pituduh lan agama kang bener, kanggo menangaken neng duwure agama walapun wong-wong musyrik seng demen.

## 61:10

Heh wong-wong kang iman! Opo siro gelem ison duduhaken siji perdagangan kang biso nyelametaken siro teko adab kang loro?

## 61:11

(Yoiku) siro beriman kambi Alloh lan utusane lan berjuang neng dalane Alloh kambi bondo lan jiwaniro, iku kang lebih apik songko siro kadung siro weruh.

## 61:12

(Kadung gedigu) Alloh arep ngapuro dusan-dosan siro lan ngelebokaken siro neng suwargo kang mili neng insore banyubanyu, lan neng panggonan- panggonan kang apik neng suwargo adn iku tempat kang paling duwur.

## 61:13

Lan (ono maneng) karunia kang liyane kang siro senengi (yaiku) bantuan teko Alloh lan kemenangan kang parek (waktune). Lan umumno kabar gembira kambi wong-wong hang iman.

## 61:14

Hey wong-wong hang iman! dadiyo siro hang nolong (agamane) Alloh koyo Isa anake Maryam wes ngomong kambi umate kang setia, “sopo baen kang nulung isun nuju ning (pertolongane) Alloh ? pengikutpengikute kang setiya iku ngomong, ” isonlah kang nolong-nolong (agama) Alloh,” terus kelompoke Bani Isroil iman lan golongan (kang liyane) kafir; terus ison nguwataken kekuatan kambi wong-wong kang iman kambi ngadepi lawan-lawane wong-wong iku, sampek wong-wong iku dadi wong kang menang

## 62:1

Paren kang ono neng langet lan paren kang ono neng bumi senantiasa bertasbih ning Alloh. Maharaja kang banget sucine, kang banget kuwate ,kang banget bijaksanane.

## 62:2

Alloh lah kang ngutus rasul (Nabi Muhammad) kanggo wong kang buta hurup songko wong-wonge dewek,kang mocokaken kambi wong-wonge ayat-ayate Alloh, Nyucekaken (atine) lan ngulangaken kambi wong-wong iku Kitab (Al-Qur’an) lan Hikmah (Sunnah), walaupun wong-wong iku sedurunge wes nyoto-nyoto sesat.

## 62:3

(Alloh) ugi ngutus Nabi Muhammad ning (kaum sakliyane wong iku) hang durung (teko) nyusul wong iku. Alloh lah kang banget gagahe,banget wicaksono

## 62:4

Gedigu carane Alloh nguweni karunia , kang diwekaken kambi wong kang dikarepaken; lan Alloh nduweni karunia kang gedik

## 62:5

Di umpamakaken koyo wong-wong kang diuweni tugas gowo Taurot, terus wongwong iku seng gowo (seng ngamalaken) koyo dene jaran kang gowo kitab-kitab kang kandel elek banget perumpamaan masyarakat kang ngapusi ayat-ayate Alloh. Lan Alloh seng nguweni dalan kanggo wong-wong kang ngapusi.

## 62:6

Omongono (Muhammad) “hei wongwong Yahudi ! kadung siro ngiro welasane Alloh,dudu wong-wong kang liyo, mongko arepno kematianiro, kadung siro wongwong kang bener “.

## 62:7

Lan wong-wong iku hengarepaken mati sak lawase sebabe keelekan kang wes dilakoni kambi tangane dewek. Lan Alloh banget weruhe kambi wong-wong kang ngapusi

## 62:8

Omongno, ”saktemene iro melayu kambi kematian iku pasti kematian iku nemoni siro, terus siro dibalekaken kambi (Alloh), hang moho meruhi kang goib lan kang nyoto,terus wong iku nyeritakaken kambi siro paren kang wes siro lakoni

## 62:9

Hei wong-wong kang iman! kadong siro di kongkon ngelakoni sembayang ing dino jum’at , mongko cepet-cepeto siro eleng kambi Alloh lan tinggalno adol kambi tuku. Kang koyo gedigu iku luweh apik kanggo siro kadong siro weruh.

## 62:10

Kadong solat (jum’at) wes dilakoni, mongko mencaro neng bumi ; goleko karuniane Alloh lan ngakeh-ngakehno iling kambi Gusti Alloh mene siro untung.

## 62:11

Kadong wong-wong iku ndeleng perdagangan utowo dolanan, cepetan nuju neng wongiku, lan wong-wong iku ninggalaken panjenengan (Muhammad) kang ngadeg (berkhutbah) ngomongo, “paren kang ono neng ngersane Alloh lebih apik ketimbang dolanan lan dagangan,” lan Alloh kang nguweni rizki kang paling apik.

## 63:1

Kadung wong-wong munafik dugi teng njenengan (Muhammad), wong-wong iku ngomong, “ ison ngakoni ,saktemene panjenengan utusane Alloh.” Lan Alloh semerap saktemene panjenengan nyotonyoto utusane Alloh “ lan Alloh nyaksekaken yen saktemene wong-wong munafik iku bener-bener ngapusan.

## 63:2

Wong-wong munafik iku ndadekaken sumpah-sumpahe sebagai hiasan, terus wong-wong iku ngalang-ngalangi (wong liyo) neng dalane Alloh. Kari elek kang dilakoni wong-wong munafik iku.

## 63:3

(Kelakuan kang elek) kang koyo gedigu iku wong-wong iku ngaku wes iman, terus dadi kafir,mongko atine wong-wong iku terkunci,sampek wong-wong iku seng weroh.

## 63:4

Lan kadong siro ndeleng wong-wong iku,awake gumunaken,kadung wong-wong iku ngomong ,siro ngerungokaken ucapane, wong-wong iku koyo-koyo (setingkes kayu). wong-wong iku ngiro saben teriakane di arahaken kambi wong-wong iku.Wongwong ikulah musuh kang nyoto mongko ati-ati kambi wong iku; mugi-mugi Alloh ngancuraken wong-wong iku. Kelendi wong iku biso di lalekaken (kambi kebeneran)

## 63:5

Lan kadung di omongaken kambi wongwong iku, “ayok ( Iman ) supoyo Rasulullah njalukaken sepuro kanggo riko” wong-wong iku melengos lan delengen wong-wong iku melengos kambi nyombongaken awake dewek.

## 63:6

Podo baen kambi wong-wong iku, panjenengan (Muhammad) tedikaken ngapuro kangge tiyang-tiyang niku. Utowo mboten jenengan jalukaken ngapuro kangge tiyang niku, Alloh tetep mboten ngapuro,sak temene Alloh seng bakal nguweni pituduh kambi wong-wong kang pasik.

## 63:7

Wong-wong iku kang ngomong (kambi wong-wong Ansor), ”siro ojok sedekah kambi wong-wong (Muhajirin) kang ono neng sampinge rasulullah sampek wongwong iku bubar (ninggalaken Rasulullah). Padahal sekabehane isine langit kambi bumi iki milik Alloh, tapi wong-wong munafik iku seng mahami.

## 63:8

Wong-wong iku ngomong “saktemene kadong awake dewek iki balek neng madinah (moleh songko perang bani mustalik) , mesti wong-wong kang kuwat ngoser wong kang lemah teko neng kono. Padahal kekuatan iku duwene Alloh ,Utusane lan kanggone wongwong mukmin,tapi wong-wong munafik iku seng weroh

## 63:9

Hei wong-wong kang iman! Ojo sampe dunyaniro lan anak-anake siro gawe siro lali teko ngiling-ngiling Alloh. Sopo baen hang berbuat koyo iku, wong-wong iku termasuk wong-wong hang rugi.

## 63:10

Lan sodakohno paren baen kang wes sun wakaken kambi siro,sedurung kematian teko neng salah siji siro; terus wong iku ngomong (nyesali) “Duh pengeran isun kadung panjenengan kerso nundo kematian kulo sedilut mawon, mongko kulo ajenge sedekah lan kulo ajenge dados tiyang-tiyang kang apik. “

## 63:11

Lan Alloh seng nundo (kematian) wong kadong waktu kematiane wes teko, lan Alloh banget telitine paren kang siro lakoni.

## 64:1

Sekabehane kang ono neng langet lan kang ono neng bumi, moco o tasbih ning Alloh; kabeh kerajaan duwene Alloh, lan sekabeane puji kabeh duwene Alloh, lan Alloh banget kuasane kabeh.

## 64:2

Alloh lah kang ndadekaken siro, terus neng sampingiro ono kang kafir lan neng sampingiro ono kang mukmin. Lan Alloh banget weruhe paren bain kang siro lakoni.

## 64:3

Alloh ndadekaken langit lan bumi kanggo tujuan kang bener, Alloh gawe wajah siro terus diapikaken, lan kambi Alloh panggonan siro balek.

## 64:4

Alloh weruh paren kang ono neng langet lan ono neng bumi, lan Alloh weruh paren kang siro sengidakaken lan siro katokaken, lan Alloh maha weruh kabeh isine ati

## 64:5

Opo durung teko kambi siro (wong-wong kafir) ceritane wong-wong kafir bengen? Mongko wong-wong iku wes ngerasa kaken akibat rusake teko amale lan wong-wong iku oleh adzab kang loro.

## 64:6

Kang gedigu iku saktemene naliko Rasul teko kambi wong-wong kang gowo cerito-cerito kang bengen wong-wong iku ngomong, “opo pantes menungso kang nguweni petunjuk kambi ison ? terus wong-wong iku ngapusi lan melegos; padahal Alloh seng mbutuhaken kambi (wong-wong iku) lan Alloh banget Sugihe, lan banget Terpuji.

## 64:7

Wong-wong hang kafir ngiro saktemene wong-wong iku seng di tangekaken. Ngomongo (Nabi Muhammad) seng gedigu, “demi pengeran isun siro pasti di tangekaken, terus diceritakaken paren kang siro lakoni.” Lan hang koyo gedigu iku gampang munggue Alloh

## 64:8

Mongko imano siro kambi Alloh lan Utusane, lan kambi cahaya (Al-Qur’an) kang wes diturunaken. Lan Alloh banget teliti paren kang siro lakoni.

## 64:9

Ilingo kambi dino kang Alloh ngumpulaken siro ono ning dino siro dikumpulaken, yoiku dino kanggo ngungkap keluputankeluputan. Lan sopo wonge kang iman kambi Alloh lan ngelakoni keapikan-keapikan, Alloh arep mbusek keelekan-keelekan lan ngelebokaken neng suwargo kang mili neng nginsore banyu-banyu, wong-wong iku saklawas-lawase neng suwargo, iku sakjene kemenangan kang gedi.

## 64:10

Lan wong-wong kang kafir kang ngapusi ayat-ayate Alloh.Wong ikulah tempate neng neroko ,wong iku saklawase neng neroko, lan iku tempat balik kang paling elek.

## 64:11

Sengono musibah kang temebluk (neng wong), kejobo kambi idine Alloh; lan sopo wonge kang iman kambi Alloh, mongko Alloh arep nguweni pituduh kambi atine wong iku. Lan Alloh Banget Weruh Sekabehane

## 64:12

Lan taato neng Alloh kambi utusane. Kadung siro seng nurut mongko saktemene keharusane Utusan ison Cuma nyampekaken (amanah Alloh) kang jelas.

## 64:13

Allohlah, sengonok pengeran selain Alloh lan songko iku wong-wong mukmin pasraho kambi Alloh.

## 64:14

Hei wong-wong kang iman! Kang ono neng antarane wong wadon siro lan anak-anak siro ono kang dadi musuh siro,mongko ati-atiyo siro,lan kadung siro sepuro lan siro santuni lan siro sepuro (wong-wong iku), mongko saktemene Alloh Banget Nyepurone, Banget Kasih Sayange.

## 64:15

Saktemene dunyo siro lan anak-anak siro iku cuma cobaan (kanggo siro), Lan neng samping Alloh lah onok ganjara kang gedi.

## 64:16

Pasraho siro kambi Alloh,sesuai kemampuan siro lan rungokno kambi manuto; lan sedekahno picisiro kang apik lan sopo baen kang njogo songko kemelidan, wong-wong ikulah kang untung.

## 64:17

Kadung siro nyilihaken kambi Alloh kambi silian kang apik, mongko Alloh nikelaken (balesan) kanggo siro lan nyepuro siro lan Alloh Banget Nyukuri , banget lomane.

## 64:18

Alloh lah hang meruhi kabeh kang goib lan kang nyoto. Lan Alloh lah hang banget kuwate, banget bijaksanane.

## 65:1

Wahai Nabi! Kadung panjenengan megat dumateng tiyang-tiyang wadon panjenengan ndiko pegat tiyang wadon panjenengan teng waktu (ngarepi) idahe (kang biasa) lan njenengan etung masa idahe niku, kaleh pasraho teng Alloh pengeran njenengan. Ojo sampe njenengan tokaken dugi griyone tiyang-tiyang wadon lan ampun (diizinaken) medal kejobo tiyang niku ngelakoni perkoro kang keji kang nyoto. Niku aturan-aturan Alloh,lan sinten mawongkang mboten ngelampahi aturanaturane Alloh, mongko saktemene tiyang niku ngelakoni zalim kaleh awake dewek .Panjenengan mboten sumerap menawi mantun niku Alloh nganakaken ketetapan engkang enggal.

## 65:2

Nalikane wong-wong iku meh entek mongso idahe, mongko baliko maneng (balik kambi) wong-wong iku kang apik utowo pisaen kang apik lan goleko wong loro kanggo saksi kerono Alloh. Kang koyok gedigu iku kanggo pelajaran kaduwe wong kang iman kambi Alloh lan dino akhirat. Sopo wong kang wedi kambi Gusti Alloh mongko wong iku mbukakaken dalan metu kanggo wong iku.

## 65:3

Lan Alloh nguweni rizqi teko arah kang seng di songko-songko.Lan sopo wonge kang pasrah kambi Gusti Alloh ,mongko Alloh arep nyukupaken (keperluane). Saktemene Alloh ngelaksana kaken tugase. Saktemene Alloh wes ngelaksanakaken kepastiane kanggo kapan baen.

## 65:4

Wong-wong wadon kang seng haid maneng antarane wong wadon siro kadung siro ragu kambi (waktu idahe), mongko idahe yoiku telung ulan ; lan podo kambi wong-wong wadon kang seng hed (haid) kadong wong-wong wadon kang meteng,waktu idahe sampe wong wadon iku ngelahiraken kandungane.Lan sopo wonge kang wedi kambi Alloh,mongko wong iku digampangaken urusane.

## 65:5

Iku perintae Alloh kan di turunaken kambi siro;sopo wonge kang wedi kambi Alloh,mongko Alloh arep mbusek kesalahankesalahane lan arep di tikelaken ganjarane

## 65:6

Panggokno wong-wong wadon siro nengdi baen siro manggon, sak mampu siro lan ojo sampek disusahaken kanggo nyempitaken atine wong-wong wadon siro.Lan kadung wong-wong wadon siro (istri-istri) kang wes di talak iku waktu meteng, mongko wenenono panganan sampe ngelahiraken, terus kadung wong-wong wadon siro mageh nyusoni (anak-anak) siro mongko wong iku uwenenono upah; lan musyawaraho sira kang apik, kadung siro nemoni kesulitan ,mongko wong wadon liyo oleh nyusoni (anak-anak iku).

## 65:7

Kadung biso wong kang mampu uweenonok nafkah sak mampune lan wong-wong kang seng duwe,yo uwenonok nafkah sesuai rizki kang diweni kambi Alloh,Alloh seng bebani kambi wong-wong iku (cocog) kambi kang diuweni Alloh. Alloh mbesok nguweni kelapangan rizqi sak marine kerupekan.

## 65:8

Wes akeh (masyarakat) negoro kang ngelawan kambi perintahe Alloh lan Utusane Alloh ,mongko Alloh nguweni peritungan kambi masyrakate negoro iku kambi peritungan kang alot lan ison uweni sikso kang ngedeni (neng Akhirat).

## 65:9

Sampe wong iku ngerasakaken akibat kang elek songko kelakuane, lan akibat kelakuane wong iku, iku kerugian kang gedik.

## 65:10

Alloh nyiapaken sikso kang keras kanggo wong-wong iku,mongko wediyo kambi Alloh “hei wong-wong kang duwe akal! (yoiku) wong-wong kang iman,saktemene Alloh wes nurunaken peringatan kambi siro”.

## 65:11

(Kambi ngutus) Utusan kang macakaken ayat-ayat Alloh kanggo siro kang nerangaken (macem-macem hukum), supoyo ngetokaken wong-wong kang iman lan ngelakoni keapikan, teko kepetengan neng kepadangan. Lan sopo wong hang iman kambi Gusti Alloh lan ngelakoni keapikan, mongko Alloh ngelebokaken neng suwargosuwargo kang mili neng nginsore banyubanyu; wong-wong iku sak lawas-lawase neng jerone suwargo, saktemene, Alloh nguweni rizqi kang apik kambi wong iku.

## 65:12

Allohlah kang dadekaken petung langet. Lan yo ndadekaken bumi pisan. Perintahe Alloh yo berlaku, supoyo siro weruh yen Gusti Alloh iku banget kuasane kambi paren baen, lan ilmu Alloh iku bener-bener sekabeane paren baen.

## 66:1

Hei Nabi! Napuo njenengan ngaromaken nopo kan di uliaken kaleh Gusti Alloh ? njenengan kepingin nyenengaken wong wadon-wadone njenengan? Lan Alloh banget ngapurone ,banget sayange.

## 66:2

Saktemene Alloh wes majibaken kambi siro mbebasaken dewek teko sumpah siro; lan Alloh dadi pelindungiro lan Alloh banget weruhe, lan banget bijaksanane.

## 66:3

Lan ilingo nalikane secoro rahasia Nabi ngomongaken peristiwa kambi salah sijine kang wadon (Hafsah), terus Hafsah nyeritakaken kedadian-kedadian iku kambi ( Aisyah ) lan Alloh nyukani weruh kejadian niku kaleh ( Nabi ) terus Nabi nyokani weroh kaleh (Hafsah) sebagiane lan nyim pen sebagian liyone. Nalika Nabi nguweni eruh (omongan iku) ning (Hafsah). Njenengan (Hafsah) takon sopo kang wes nguweni weroh masalah niki kaleh panjenengan? Nabi njawab” kang nguweni weroh kambi son yaiku Alloh kang banget weruhe,banget telitine”

## 66:4

Kadung siro wong loro tobat kambi Alloh, mongko saktemene, atiniro karo (dua) wes seneng (kanggo nerimo kebeneran); lan kadung siro wong loro saling bantu nyusahaken Nabi,mongko saktemene Alloh dadi pelindunge lan kambi Jibril lan wongwong mukmin kang apik ; lan liyane iku malaikat-malaikat kang dadi penolong.

## 66:5

Kadung (Nabi) misakaken siro, biso baen Pengeran nguweni ganti kambi wong-wongwadon kang lebih apik teko siro,wongwong wadon kang nurut ,kang iman,kang taat,kang tobat,kang ibadah,kang puoso, kang rondo lan kang perawan.

## 66:6

Hei wong-wong kang iman! jogonen awak siro lan keluarga siro teko geni neroko, kang kayune teko uwong lan watu; kang jogo malaikat-malaikat kang kasar lan keras,kang seng tau duroko kambi Alloh paren baen kang diperintahaken kambi wong-wong iku lan terus ngelakoni paren kang diperintahaken .

## 66:7

Hei wong-wong kafir! siro ojo akeh alasan dino iku. Saktemene siro diuweni balesan,sesuai paren kang siro lakoni.

## 66:8

Hei wong-wong kang iman! Tobato siro neng Alloh kambi tobat kang temenanan, mugo-mugo pengeran siro mbusek kesalahan-kesalahan siro lan ngelobokaken siro neng suwargo kang mili nenginsore banyu ,yoiku dino nalikane Alloh seng ngecewakaken Nabi lan wong-wong kang iman bareng-bareng wong iman; cahayane wong-wong iku memancar neng ngarepe lan neng sebelah kanane wong iku, kambi ngomong “ yo pengeran ison sempornaknok cahaya eson lan sepuronen ison, saktemene panjenengan banget kuwoso sak kabeane.

## 66:9

Hei Nabi! Perangono wong-wong kafir lan wong-wong munafiq lan kerasono wongwong iku. Panggonane wong-wong iku neng neroko Jahanam lan iku sak elek-eleke tempat moleh.

## 66:10

Alloh gawe contoh kanggo wong-wong kafir,kang wadone Nuh lan kang wadone lut. Karo-karone diawasi wong loro wong kang sholeh neng antarane hambane-hambane Alloh; terus wong-wong wadon loro iku khianat kambi kang lanang lorone,tapi kang lanang loro iku seng biso bantu sitik baen teko (siksane) Alloh; lan di omongaken (kambi kang wadon loro iku) “ melebuo siro kambi wong-wong kang melebu neng (neroko).”

## 66:11

Lan Alloh gawe contoh kanggo wong-wong kang iman, kang wadone Fir’aun nalikone ngomong “ yo Pengeran eson tangekno ison neng umah kang neng samping panjenengan teng suwargo lan selametno kulo teko Fir’aun lan kelakuaane lan selametno kulo songko umat kang zalim.”

## 66:12

Koyo iku pisan, Maryam anake Imron kang ngerumat kehormatane,terus son semprongaken neng jerone wetenge teko roh (ciptaan) ison;lan wong iku mbeneraken kata-kata pengerane, lan kitab-kitabe, lan termasuk wong kang manut.

## 67:1

Maha Tambah-Tambah Anggone Gawe Kebagusane Alloh, Hang nang Kekuasaane Alloh kabeh Kerajaan, Alloh Maha Nguasani sekabehane.

## 67:2

Hang gawe mati lan urip dienggo nyobak marang ira kabeh endi hang kelakuane lubih apik. Alloh iku Maha Perakasa lan Maha Ngapura.

## 67:3

Hang wus gawe langit pitu berlapis-lapis, siro heng ndeleng gaweane (Gusti Alloh) Hang Maha Awehan hang heng imbang, mulane delengen bolak-balik opo siro deleng hang heng imbang?

## 67:4

Terus ndelenga maning, mesti pandelengira mbalik heng bisa nemu cacate lan pendelengira sedeng kesel.

## 67:5

Saktemene Isun ngias langit hang parek kambi lintang, Lan Isun dadekaken lintang mau dienggo nyerawat setan, lan Isun cepakaken siksa neraka Sa’ir (hang murub).

## 67:6

Lan wong-wong kafir nang Alloh Pangerane, oleh siksa neraka jahannam. Lan ikulah panggonane balik hang paling elek.

## 67:7

rikalane dicemplungaken nang neraka wong-wong kafir iku rungu jeritane neraka hang medeni, sedeng neraka iku genine mumbal-mumbal.

## 67:8

Meh-meh neraka iku meludak sangking bangkele, saben ono sekumpulan uwong dijeburaken nang jerone neraka wong-wong kafir ditakoni malaikat hang jaga neraka, “Bengen heng tau ono hang nguweni pepenget tah?”

## 67:9

Wong akeh jawab; nggih wonten setemene wes teko nang awake dewek wong hang ngengetaken, tapi kene heng nggubris, malah kene ngenyek: Alloh heng ngedunaken paran-paran blas, lan siro kabeh termasuk wong hang sesat”.

## 67:10

Wong kafir mau pada ngomong, “Upama isun bengen ngerungaken lan mikir-mikr nang pepenget iku mau), kene heng hampek kecemplung nang neraka Sa’ir hang murub”.

## 67:11

Wong kafir pada ngakoni dusone, naming adoh nemen (teka rahmate Gusti Alloh) kanggone wong hang manggon neraka Sa’ir hang murub.

## 67:12

Saktemene wong akeh hang taat nang Gusti Pengerane, hang heng keneng dideleng mata, mesti oleh sepura, lan diweni ganjaran hang gedi.

## 67:13

Pada nyengidna utawa ngatokno omongan siro kabeh, saktemene Gusti Alloh Maha Weruh paran hang ono nang jero ati

## 67:14

Opo Gusti Alloh hang gawe iku heng Eruh (paran hang siro katokaken lan sengidaken). Sedeng Gusti Alloh iku Maha Alus, lan Maha Eruh.

## 67:15

Gusti Alloh iku hang gawe bumi hang dadi gampang dienggo siro kabeh. Mulane mlakua nang kabehe penjuru bumi, lan pada mangano sebagian rizkine Gusti Alloh. Lan nang Gusti Alloh siro bakale kabeh dibalekaken (sakwise ditangekaken saka alam kubur).

## 67:16

Opo siro nyono dung Gusti Alloh kang duweni keraton langit duwe karep siro diuntal bumi? coba delengen bumine arep oreg.

## 67:17

Opo siro nyono dung Alloh kang kagungan kraton langit iku kersa nurunake siksa marang siro? Ing tembe mesthi weruh koyo opo pepeling Ingsun.

## 67:18

Para umat sadurunge wong kafir iku, mbengen uga padha ngarani ngapusan (nang ustusan Pengeran) terus kelendi iku onone bendunisun?

## 67:19

Opo deweke (wong kafir) hing pada deleng manuk hang jejer-jejer mekaraken lan ngingkupaken wuwiwine ono nang duwuran (awing-awang), Hing ono hang nahan (manuk-manuk mauh nang awingawang makne hing tebluk) kejaba mung Gusti Alloh Hang Maha Awehan (Murah). Saktemene Gusti Alloh iku Maha Mirsani paran-paran baen.

## 67:20

Brahala iki tah hang dadi kancanira kabeh, bakale bisa nulungi siro kabeh wurung keneng siksane Gusti Alloh Hang Maha Awehan? Hing ono wong-wong kafir iku kejaba pada ketipu.

## 67:21

Utawa sopo hang bisa nguweni rizki nang siro kabeh? Kadung Gusti Alloh hing karep nahan rizkine. Naming wong-wong kafir mempeng tetep dlurung lan ladak.

## 67:22

Wong hang meleku merangkang kambi ketungkep rahine iku opo luwih oleh pituduh ketimbang wong hang melaku ngadek jejeg nang duwure dalan bener?

## 67:23

(Muhammad) Dawuha siro, “Gusti Alloh iku kang gawe awakira kabeh sarta maringi pengerungu, pendeleng, lan ati nuran. Naming sitik nemen siro kabeh gelem nyukuri.

## 67:24

(Muhammad) Dhawuha, “Gusti Alloh hang gawe awakira kabeh sarta paring panggonan ono duwure bumi, tembene siro kabeh bakale pada dikelumpukaken nang (panggonan hang dikersakaken) Gusti Alloh”.

## 67:25

Wong kafir pada ngomong, “ Kapan waktune janji (dikelumpukaken) iki? Kadung pancen siro kabeh iki pada bener?”

## 67:26

(Muhammad) Dhawuha, “Meruhi dina kiyamat iku mung Alloh dewek” isun iki mung sabatas dadi wong hang ngengetaken lan nerangaken baen.

## 67:27

Sawise dikelumpukaken, bareng manusa pada deleng siksa wis caket, wong kafir pada pucet rahine. Banjur pada didawuhi, “Siksa iki hang bengen siro kabeh tau maidu”.

## 67:28

(Muhammad) Dhawuha, “Opo siro pada weruh menawa Gusti Alloh bakal nglebur isun sarta wong hang barengisun, malahmalah welas nang isun? Terusane sopo hang bakal nyelametkan wong-wong kafir saka siksa hang nemen nglarakaken?”

## 67:29

Siro dhawuha maning, “ Gusti Alloh iku Pangeran kang Maha Murah, Isun percaya lan pasrah bongkokan nyang Gusti Alloh. Mangka siro kabeh bakalan pada weruh sopo wong hang terang-terang kesasar “.

## 67:30

Siro dhawuha maning, “Menawa banyu iki asat kabeh, kelendi pikiran siro kabeh? Terus Sopo hang nekakaken banyu hang mili deres iki marang siro kabeh?”

## 68:1

Nun, Demi qolam (alat tulis) lan paran hang uwong akeh podo tulis.

## 68:2

Berkat rahmat Pangeraniro, Riko (Muhammad) iku duduk uwong edan.

## 68:3

Lan saktemene duwene riko bener-bener ganjaran hang gedhi lan hing mandek-mandek.

## 68:4

Lan satemenẻ riko iku duwe budhi pekerti hang luhur.

## 68:5

Lan riko weruh, lan uwong akeh (kafir) eruh pisan.

## 68:6

Sapa ning antaraniro kabeh hang edan?

## 68:7

Saktemene Pengeraniro Hang Maha Eruh sapa hang nyeliwah teka dalane, lan Hang Paling Eruh sapa wong-wong hang oleh pituduh.

## 68:8

Mulane aja riko piloni uwong hang ngarani ngapus (nyang ayat-ayate Gusti Alloh ).

## 68:9

Mangka uwong akeh mahu jaluk makne riko enakan terus uwong akeh iku enakan (pisan nang riko).

## 68:10

Aja riko piloni uwong akeh mahu sumpah lan ina.

## 68:11

Hang akeh nyacat lan tukang melaku ambi adu-adu.

## 68:12

Hang hing gelem ngelakoni keapikan hang keliwat tambenge lan ngelakoni dusa.

## 68:13

Hang kaku, kasar lan sak piturute hang sembebar jahate.

## 68:14

Dopeh yane duweni bandha lan anak akeh [^812].

[^812]: Wong hang akeh duwe bandha lan anak lebih cepet duwe pengikut. Tapi kapan yane duwe sifat-sifat hang kesebut nang ayat 10-13, heng ana pengikute

## 68:15

Kapan diwacakaken nang yane ayat-ayat Isun, yane ngomong: Lah iki dongengdongengane uwong bengen ika”.

## 68:16

Besuk Hun arep weni tandha nang belalene. [^813]

[^813]: Hang dimaksud ambi “ belale” nang kene yaiku bacot, dienggoni aran belale kerana ngina

## 68:17

Saktemene Isun wes nyobak uwong akeh (Musyrikin Mekkah) koyodene Isun wes nyobak wong-wong hang duwe kebonan, pas podo sumpah saktemene uwong akeh arep methik (hasile) nang waktu isuk.

## 68:18

Lan hing kathing ngoong Insyaa Alloh.

## 68:19

Terusane kebonan iku kengeng belahi teka pengeraniro pas kabeh podo turu kabeh.

## 68:20

Kadine pas isuk-isuk kebonan mahu wes dadi cemeng kaya bengi hang peteng. [^814]

[^814]: Maksude: Kebonan iku kobong kari areng-arenge hang cemeng koyo bengi hang peteng

## 68:21

Terus uwong akeh mahu podo celuk-celuk nang waktu isuk.

## 68:22

Ayok menyanga isuk (iki) nang kebonaniro kabeh kapan siro kabeh kepingin methik uwohe.

## 68:23

Mangka kabeh podo menyang ambi bisik-bisik.

## 68:24

Pas dino iki aja hampek ana uwong melarat melbu nang kebonaniro kabeh.

## 68:25

Lan podo mlaku isuk-isuk ambi niat ngalang-ngalangi (uwong melarat), podohal yane kabeh iku biso nulungi (uwong melarat mau).

## 68:26

Rikolane yane deleng kebonan mahu, yane ngomong: Saktemene awak dhewek benerbener uwong hang kesasar (dalan)”.

## 68:27

Sampek awak dhewek dihalangi (teka oleh hasile). [^815]

[^815]: Wong akeh ngomong iki sakwise yane yakin saktemene hang dideleng wong akeh iku kebonane dewek

## 68:28

Salah sijine uwong hang paling apik diantarane uwong akeh iku ngomong: apa hing ngerti isun wes ngomong nang iro: Apike iro tasbih nang (Gusti Alloh)?”. [^816]

[^816]: Hang dimaksud tasbih nang Pengeran: yaiku nyukuri nikmat Pengeran lan heng niat hang nyimpang ambi perintahe Pengeran, koyo niat heng arep nguwani wong melarat

## 68:29

Uwong akeh podo ngomong: Maha Suci Pengeranisun saktemene awak dhewek termasuk uwong hang dholim”.

## 68:30

Terus sebagiane uwong akeh mahu adepadepan ambi liyane ambi wadan-wadanan

## 68:31

Uwong akeh mahu ngomong: aduh, cilaka awak dhewek iki, saktemene awak dhewek iki uwong hang keliwat”.

## 68:32

Muga-muga Pengerane awak dhewek nguweni ganti nang awak dhewek ambi kebonan hang luwih apik teka kebonan hang mahu, saktemene awak dhewek ngarepaken sepura teka Pengeran awak dhewek.

## 68:33

Gedigulah adzabe dunya, lan saktemene adzab aherat iku luwih gedhi lamuna uwong akeh podo eruh. [^817].

[^817]: Alloh nerangno: saktemene Gusti Alloh Nguwani ujian wong-wong Mekkah ambi nikmat-nikmat, dienngo ngeweruhi opo wong akeh iku syukur opo oseng Koyok Alloh wes nyobak hang duwe kebonan, koyok hang wes diterangno ayat 17-33, akhire hang duwe kebonan iku sadar lan rtobat nang Gusti Alloh. Koyok wong-wong Mekkah sadar lan tobat terus melbu Islam sakwise kota Mekkah dikuasai (Fathu Makkah)

## 68:34

Saktemene dienggo wong-wong hang takwa dicepakaken surge hang wakeh kenikmatan nang ngersane Pengeran.

## 68:35

Mongko apa pantes Isun dadekaken wongwong Islam iku podo ambi wong-wong hang akeh dusane (wong-wong Kafir )? [^818]

[^818]: Maksude: padha balesane hang disediakno Gusti Alloh dienggo wong akeh dewek-dewek.

## 68:36

Apuwa iro kabeh ngelakoni (hang gedigu). Kelendi siro kabeh arep mutusaken?

## 68:37

Utawa apa siro kabeh duwe kitab (hang didunaken Gusti Alloh) hang iro woco?

## 68:38

Saktemene nang jerone kitab mahu iro kabeh keneng milih paran hang iro kabeh demeni?

## 68:39

Utawa opo iro kabeh oleh janji-janji hang dikuwati ambi sumpah nyang Isun, hang teka hampek gaduk dino kiamat, saktemene iro kabeh bener-bener bisa mutusaken (sak karepe dhewek)?

## 68:40

Takono nang uwong akeh sapa antarane uwong akeh hang tanggung jawab ambi keputusan hang wes dijuwut iku?

## 68:41

Utowo apa uwong akeh duwe kanca-kanca? Mangkane pantese uwong akeh mahu kudune nekakaken kanca-kancane kapan pancen pancen wong-wong iku hang bener

## 68:42

Pas dino pucuke sikil bagian buri diplinsingaken [^819] lan uwong akeh diceluk kon sujud mangka uwong akeh iku hing kuat (sujud). [^820]

[^819]: Hang dimaksud bagian sikil buri diplingsingaken: yaiku gambaraken keadaane wong hang keweden hang arep melayu teko rame-ramene dino kiamat

[^820]: Wong akeh dikongkon sujud iku dienggo nguji keimanane yane, padhahal wong akeh iku heng sanggup maning kerana persendian belung-belunge wes heng kuwat lan wes keneng adzab.

## 68:43

(Pas keadaan) peningale uwong akeh mahu wes tunduk mengisor, hang ketibanan ina pisan. Saktemene yane bengen nang dunya tau dikongkon sujud pas waktu iku keadaane mageh enak. [^821]

[^821]: Maksude: saktemene yane duwe kesempatan ngelakoni sujud tapi yane heng gelem ngelakoni.

## 68:44

Mangka serahno (he Muhammad) nang Isun (urusane) wong-wong hang dngarani ngapus nyang omongan iki (Al- Qur’an). Kesok arep Isun lulu uwong akeh mahu (hampek ajur) teka endi baen arah hang hing dieruhi.

## 68:45

Lan Isun ulur-ulur nang yane kabeh, Saktemene rencana Isun iku kuwat.

## 68:46

Apa iro jaluk upah nang uwong akeh, hampek-hampek uwong akeh mau kabotan ambi utang?

## 68:47

Utawa uwong akeh mahu duweni ilmu ghaib terusane yane kabeh podo nulis (paran hang yane kabeh tetepaken)?

## 68:48

Mangka sabara siro (he Muhammad) nang ketetepane Pengeran lan riko aja dadi kaya uwong hang nyang jerone (weteng) iwak nun (nabi Yunus) pas waktune yane dungo, ambi ngamuk (nang kaume).

## 68:49

Kapan sekirone yane hing cepet-cepet oleh ni’mat teka Pengerane, bener-bener yane diuncalaken nang lemah hang garing sedeng deweke dadi wong ina.

## 68:50

Terus Pengerane milih lan dadekaken Yunus dadi kelebu uwong hang sholeh.

## 68:51

Saktemene uwong-uwong kafir iku benerbener meh neblukaken iro ambi omonganomongane, rikolane uwong akeh mahu podo rungu Al-Qur’an, yane ngomong: Saktemene uwong iku (Muhammad) benerbener edan. [^822]

[^822]: Nurut kebiasane hang terjadi nang tanah Arab, wong biso nyelokoni hewan lan menungso ambi nunjukno moto hang landep. Kelakuan iki pisan hang arep diarahno nang Nabi Muhammad, tapi Gusti Alloh Nyelametno, sehinggo selamet teko bahaya iku. Koyok hang wes dijanjekno nang surat Al-Maidah ayat 67, kekuatan mendelike moto iku pas saiki dikenal ambi hypnotisme.

## 68:52

Lan Al-Qur’an iku hing liya cumak dadi pengenget dienggo kabehe umat

## 69:1

Dino kiamat. [^823]

[^823]: Al-Haaqqah nurut basa artine: hang pasti kedadian, Dina kiamat diarani Al-Haaqqah kerana pasti kedadian

## 69:2

Paran dino kiamat iku?

## 69:3

Lan apa ira eruh paran dino kiamat iku?

## 69:4

Wong tsamud lan wong ‘Aad wes dustakno dino kiamat. [^824]

[^824]: Al-Qaari’ah nurut basa artine hang gemeteraken ati, dina kiamat diarani al Qaariah kerana gemeteraken ati

## 69:5

Wong Tsamud, yane wes dientekaken ambi kedadian hang gedhi. [^825]

[^825]: Hang dimaksud kambi kedadian gedhi iku: gilap hang anter temenan hang nyebabaken suara hang gemlugur hang bisa ngajurken

## 69:6

Wong ‘Aad dientekaken ambi angin topan hang adem nemen lan kenceng.

## 69:7

Gusti Alloh nibakaken angin iku nang wong ‘Aad mahu suwene pitung bengi wolung dino terus-terusan (hing mari-mari). Mangka ira deleng wong ‘Aad pas wektu iku padha mati gelimpangan persis kaya glugu-glugu wit kurma hang wes kropos (moprok).

## 69:8

Mangka apa ira deleng sijine wong baen hang mageh urip antarane wong akeh mahu. [^826] ?

[^826]: Maksude: wong aa’d entek diajuraken kabeh lan heng duwe keturunan tegese sing ana kaine blas.

## 69:9

Lan wes teka Fir’aun, wong-wong sakdurunge lan wong-wong hang disumpedaken kerana kesalahane hang gedhi. [^827]

[^827]: Maksude: wong-wong hang bengen hang ngingkari nang Nabi-Nabi koyok kaum Sholeh, kaum Syu’aib lan liyan liyane lan negeri-negeri hang dijungkirno yaiku negeri negeri kaum nabi Luth, sementara kesalahan hang dilakono kaumkaum iku dustakno nang rasul-rasule

## 69:10

Terus wong kabèh mahu padha durokoni utusane Pengèrane, Gusti Alloh nyiksa wong akèh iku ambi siksa hang antêr nêmên.

## 69:11

Saktemene Isun (Alloh), rikalané banyu wes munggah nang gunung, Isun gawa (mbahmbah) iro kabèh [^828] nang jerone perahu.

[^828]: Hang digowo nang jerone perahune Nabi Nuh dienggo diselametno yaiku: keluargane Nabi Nuh lan wong-wong hang iman sakliyane amnake hang duroko.

## 69:12

makné Isun dadèkno kedadian iku pengèngèt dienggo ira lan supoyo diperhatèkaken ambi kuping hang gelem ngerungokaken.

## 69:13

Besuk rikalané serompeté (Israfil) disemprong sepisan. [^829]

[^829]: Maksude: Semprongan hang pertama hang pas iku alam dadi ancur

## 69:14

Lan bumi lan gunung-gunung dijunjung mendhuwur terus dikeprukaken karokarone sak keprukan.

## 69:15

Mangka pas dino iku kedadèn dino kiamat.

## 69:16

Lan langit dadi sigar, kerana pasdino iku langit dadi moprok.

## 69:17

Lan malaikat-malaikat ana nang penjuru-penjuruné langit. Lan pas dino iku wolung malaikat junjung Arsy Pengeranira kabèh nang duwuré sirahé.

## 69:18

Pas dino iku ira kabèh diadepaken Pengèran, hing ana wong siji baén teka ira kabèh hang bisa sengidan (teka Gusti Alloh).

## 69:19

Wong-wong hang diwèni kitab [^830] ditampani ambi tangan tengené, mangka deweke bakalé ngomong: “juwuten lan woconen kitabhun (iki).

[^830]: Maksdue: Catetan amale

## 69:20

Saktemene isun yakin, Saktemene isun arep ketemu ambi itungane awak isun.

## 69:21

Kadine wong iku mahu oleh penguripan hang seneng.

## 69:22

Nang jeroné surga hang dhuwur.

## 69:23

Woh-wohané hang parek.

## 69:24

(Bakalé diomongi) “Mangan lan ngombea hang ènak sebab amal hang wes ira kabèh lakoni pas dino-dino hang wes kliwat (bengèn).

## 69:25

Dèhné wong hang diwèni kitab ditampani tangan kiwané, mangka deweké bakalé ngomong: hé mandanéa isun (tambah apik) kapan hing diwakaken isun kitab (iki).

## 69:26

Lan isun hing eruh paran hang arep diétung nang awak isun.

## 69:27

He mandanéa mati iku hang marèaken kabèh urusan.

## 69:28

Bandhanisun sing nguwèni manfaat blas nang awak isun.

## 69:29

Wés ilang kuatisun teka awak isun.

## 69:30

(Alloh Dhawuhaken): Cekelen wong iku, terus talènana tangané nang guluné

## 69:31

Terus lebokna wong iku nang jeroné neraka hang mumbal-mumbal.

## 69:32

Terus talenono wong iku ambi ranté hang dowoné pitung puluh dhepa.

## 69:33

Saktemene wong iku bengen hing iman nang Gusti Alloh Hang Maha Agung.

## 69:34

Lan wong iku pisan hing tau nganjuraken nang wong liya makne nguweni mangan wong melarat.

## 69:35

Mangka wong iku hing ana konconé blas pas dino iki.

## 69:36

Lan hing ono panganan blas kanggo wong iku kejaba teka getih lan nanah.

## 69:37

Hang hing ana gelem mangan kejaba wong hang ngelakoni duso.

## 69:38

Mongko Isun sumpah demi paran hang ira kabèh deleng.

## 69:39

Lan demi paran hang hing ira kabeh deleng

## 69:40

Saktemene Al-Qur’an iku bener-bener wahyuné (Alloh hang dikirim nang) Rosulé hang mulia.

## 69:41

Lan Al-Qur’an iku madak omongané wong ahli syair, sithik temenan ira kabèh iman nang Gusti Alloh.

## 69:42

Lan duduk omongané dhukun (tukang sihir), sithik temenan ira kabeh juwut pengènget (pelajaran).

## 69:43

Al-Qur’an iku wahyu teka Pengèran hang nguasani alam kabèh.

## 69:44

Umpamané slirané (Muhammad) gawé-gawé omongan jarené teka Isun.

## 69:45

Mesti bener-bener slirané (Muhammad) Isun cekel ambi tangan tengené. [^831]

[^831]: Maksude: Hun wani walesan sak keras-keras

## 69:46

Terus bener-bener hun tugel pembuluh jantungé.

## 69:47

Mangka pisan-pisan sing ana wong siji baen teka ira hang bisa ngalangi (Isun Alloh) teka motong pembuluh jantungé iku.

## 69:48

Lan Saktemene Al-Qur’an iku bener-bener pengéling-éling kanggo wong hang padha takwa.

## 69:49

Lan saktemene Isun (Alloh) bener-bener eruh saktemene nang anatarané ira kabèh ana hang ngarani ngapus (nang Muhammad).

## 69:50

Lan Al-Qur’an iku bener-bener gawé getun kanggoné wong-wong kafir (nang akhirat).

## 69:51

Lan saktemene Qur’an iku bener-bener kebeneran hang ngeyakinaken.

## 69:52

Mongko macaha tasbih ambi nyebut Asmone Pengeraniro Hang Maha Agung.

## 70:1

Ono wong siji takon masalah adzab hang mesthi kelaksan.

## 70:2

kanggoné wong-wong kafir, hang hing ono wong siji baén hang bisa nulak.

## 70:3

(Hang teko) Gusti Alloh hang duweni panggonan- panggonan munggah.

## 70:4

Malaikat-malaikat lan Jibril podo munggah (ngadhep) nang Pengèran wektu sedina hang itungané podo ambi seket ewu tahun. [^832]

[^832]: Maksude Malaikat-malaikat lan Jibril, kapan ngadep Pengeran ngentekno waktu sedino, kapan dilakoni menungso butuh waktu seket ewu tahun.

## 70:5

Mangka sabara rika (Muhammad) ambi sabar hang apik.

## 70:6

Saktemene wong akèh podo nyono (ngarani) siksoan iku adoh (mustahil).

## 70:7

Sementara Isun ngarani siksoan iku parek (pasti kedadèn).

## 70:8

Pas dina kapan langit kaya ning-ningan tembaga.

## 70:9

Lan gunung-gunung kaya wulu (hang pating ngelamuk).

## 70:10

Lan hing ono kanca kenthel blas hang nakonaken kanca kenthelé.

## 70:11

Sedheng kabèh iku podo deleng-delengan, Wong hang akèh dusoné kepingin kapan sekirané yané bisa nebus (awaké) teko adzab dina iku ambi onok-onoké.

## 70:12

Lan rabi lan dulur-duluré.

## 70:13

Lan keluargan hang ngayomi (waktu nang dunya).

## 70:14

Lan wong-wong hang nang dhuwuré bumi kabeh, terus (arep-arep) tebusan iku bisa nyelametaken.

## 70:15

Blas sing bisa gedigu, saktemene neraka iku geni hang mumbal-mumbal.

## 70:16

Hang ngelonyodaken kulité endhas

## 70:17

Hang celuk-celuk wong hang memburi (hing gugu) lan mènggos (teko agama).

## 70:18

Lan kelumpuk-kelumpuk lan nyimpen (bandha). [^833]

[^833]: Maksude: wong hang nyimpen bondhone lan heng gelem bayar zakate lan heng gelem nafkahno nang dalan hang bener

## 70:19

Saktemene menusa digawé (duwèni) sifat ngeluhan.

## 70:20

Kapan diwèni susah yané keduhung.

## 70:21

Kapan yané diwèni keapikan (bandha) yané melid.

## 70:22

Kajaba wong hang podo sembayang.

## 70:23

Hang wong iku terus ajeg ngelakoni sembayang

## 70:24

Lan wong-wong hang nang bondhoné ono bagian hang mesthi (dicepakaken)

## 70:25

Kanggoné wong melarat hang jaluk- jaluk lan hang hing jaluk-jaluk).

## 70:26

Lan wong-wong hang gugu ambi dina balesan (kiamat)

## 70:27

Lan wong-wong hang wedi ambi adzabé Pengèran.

## 70:28

Kerono saktemene adzabé Pengerané iku hing ono wong bisa ngerasa aman.

## 70:29

Lan wong hang podo uri-uri (jogo) farjiné.

## 70:30

Kajaba nang rabi-rabiné dhèwèk utowo budak-budak duwéné dhèwèk. Saktemene wong kabeh iku mahu hing dicacad

## 70:31

Kadiné sapa baen hang ngelakoni sakjabané iku mahu, mangka wong iku kelebu wong hang keliwat ates

## 70:32

Lan wong-wong hang jaga amonot lan janji-janjiné.

## 70:33

Lan wong-wong hang kuat nyekele nang kesaksiané.

## 70:34

Lan wong - wong hang podo uri-uri sembayangé.

## 70:35

Wong-wong iku hang podo dimulyokaken nang surga

## 70:36

Apuwa wong-wong kafir iku gelis-gelis teko nang arepira?

## 70:37

Teko tengen lan kiwa hang teko jak akèhan. [^834]

[^834]: Nurut keterangane ahli tafsir ayat iki hubungane amabi kedadian pas Rasulullah sembayang lan moco Qur’an nang pareke Ka’bah terus wong-wong musyrik kumpul jak akean nang ngarepe Nabi ambi ngelokno lan ngomong: kapan wong-wong mu’min arep melbu surgo koyo jare Muhammad, moko awak dewek hang arep melbu surgo pertama, moko mudun ayat 38

## 70:38

Opo tah saben wong teko wong-wong kafir iku arep-arep melebu nang surga hang akeh nikmaté?

## 70:39

Sing mungkin, Saktemene Isun gawé wong kabeh mahu teko paran hang dhèwèké kabeh eruh (banyu becuh). [^835]

[^835]: Hang dimaksud ambi ayat iki yaiku: Saktemene wong-wong kafir diciptakno Alloh teko mani dienggo iman lan takwa nang Gusti Alloh, koyo hang wes disampekno Rasulullah, dadi kapan yane heng iman moko heng duwe hak melbu surgo

## 70:40

Mangka Isun sumpah demi Pengèran (hang wis ngatur) panggonané melecir lan kelelem serngéngé, ulan lan lintang. Saktemene Isun mesthi mampu

## 70:41

Mangkane genengna baén wong-wong iku kelelem (nang perkara batil) lan memengan (kepaling) sampèk wong-wong iku nyaruki dina hang diancasaken nang wong-wong mahu.

## 70:42

(Yoiku) pas dina wong-wong iku medal teko kuburan ambi gelis kaya-kaya wongwong iku menyang kesusu nang berhalaberhalané (hang disembah waktu nang dunya).

## 70:43

(Yoiku) pas dina wong-wong iku medal teko kuburan ambi gelis kaya-kaya wongwong iku menyang kesusu nang berhalaberhalané (hang disembah waktu nang dunya).

## 70:44

Sedheng wong-wong iku podo songkloh pendelengé ambi ditibani ino. Gediku iku mau dina hang bengèn tau diancasaken nang wong kabèh mahu.

## 71:1

Setemené Isun wis ngutus Nuh nang kaumé (kambi ngongkon: Wènana kaumiro pengéling-éling sakdurungé teka adzab hang heng ènak.

## 71:2

Nuh Ngomong: He kaumisun, setemené isun hang nguwèni pengéling-éling tur hang nerangaken nang iro kabèh.

## 71:3

(Yoiku) iro kabèh nyembaho lan taqwaha nang Gusti Alloh an lan manuta nang isun (Nuh).

## 71:4

Mangka mesthi Gusti Alloh arep ngapura dusa-dusaniro lan ngrekaken iro kabèh [^836] hampèk waktu hang wis dipassaken. Setemené ketetapane Gusti Alloh iku kapan wis teka sing bisa ditundha lamuna iro kabèh ngerti.

[^836]: Maksude: dawakaken umur iro

## 71:5

Nuh ngomong: Dhuh Pengeran kulo! Setemené kulo mpun ajak-ajak kaum kulo bengi lan rahino.

## 71:6

Terusane ajakan kulo niku cumak nambah kaum kulo melajeng dugi perkawis leres).

## 71:7

Lan setemené saben kulo ngajak kaum kulo (iman) makné ndika ngapuro tiyang-tiyang niku, malah sami ngelebetaken derijiné teng kupingé lan nutupaken kelkambiné (teng rahiné) lan tiyang-tiyang niku pancet ngingkari mawon lan nemen sombongé.

## 71:8

Lan setemené kulo mpun ngajak ttiyangtiyang niku (iman) kalih terang-terangan. [^837]

[^837]: Da’wah iki dilakoni sakwise da’wah kambi cara neng-nengan (sengidan-sengidan) hing berhasil

## 71:9

Terus setemené kulo sampun ngajak (malih) tiyang-tiyang niku kalih terang-terangan lan neng-nengan (sengidan-sengidan). [^838]

[^838]: Sakwise ngalakoni da’wah cara neng-nengan terus terang-terangan taping pancet hing berhasil pisan, mangka Nabi Nuh ngelakoni rong cara iku bareng-bareng

## 71:10

Lajeng kulo ngomong teng tiyang-tiyang niku: jaluka sepura nang Pengeraniro kabèh, kerana setemené Pengèraniro kabèh iku Maha Pengapura.

## 71:11

Mangka Pengeraniro kabèh mesthi arep ngirim udan deres nang iro kabèh.

## 71:12

Lan nguwèni iro kabèh bandha akèh lan anak hang akèh lan gawé kanggoné iro kabèh kebonan-kebonan lan nguwèni iro kabèh banyu pirang-pirang.

## 71:13

Apuwa iro kabèh hing wedi kambi nang keagungané Gusti Alloh?

## 71:14

Padhehal Gusti Alloh temen wis gawé iro kabèh ring pirang-pirang kedadian. [^839]

[^839]: Delengen surat al Mu’minun ayat 12, 13 lan 14

## 71:15

Iro kabèh hing merhatekaken tah kelendi Gusti Alloh wis gawé pitung langit tingkat-tingkat?

## 71:16

Lan Gusti Alloh wes gawé ulan dienggo dadi sunaré lan serngenge dienggo damaré?

## 71:17

Lan Gusti Alloh wis nukuloken temen nang iro kabèh teka lemah hang apik.

## 71:18

Terus Gusti Alloh balekaken iro kabèh nang jero lemah lan bener-bener ngetokaken iro kabèh (teka jero lemah pas dina kiamat).

## 71:19

Lan Alloh gawé bumi dadi plataran dienggo iro kabèh.

## 71:20

Makné iro kabèh bisa ngambah dalan-dalan hang jembar ring bumi iku.

## 71:21

Nuh ngomong: Dhuh Pengèran kulo! Sak èstuné tiyang-tiyang niku mpun durokoni kulo lan mpun milu tiyang-tiyang hang bandha lan anak-anake naming nambah rugi mawon.

## 71:22

Lan sampun ngelampahi tipuan hang ageng.

## 71:23

Lan tiyang-tiyang niku ngomong: ojo pisanpisan iro kabèh ninggalaken sembahan berahala berahala iro kabèh lan aja maning-maning iro kabèh ninggal (nyembah) berahala wadd, aja suwaa’, yaghut ya’uq lan nasr. [^840]

[^840]: Wadd, suwaa, yaghut, yauq lan nasr aran patung-patung hang gedi nang qabilah-qabilah Nabi Nuh hang awale arane wong-wong sholeh

## 71:24

Lan èstu tiyang-tiyang niku wahu sampun mbelingeraken menusa kathah lan aja ndika tambahi tiyang-tiyang dholim kejawi tambah kebelinger.

## 71:25

Keranten salahé dhèwèk, wong-wong iku dikelelemaken lan dilebokaken nang neraka, terusane wong-wong iku sing ana nemu wong hang nulung sakliyane Gusti Alloh ). [^841]

[^841]: Maksude: patung-patung wong kafir iku heng biso nguwani pitulungan nang yane, kejobok Alloh hang biso nulung wong kafir iku. Tapi kerono wong kafir iku nyembah patung, Mulane Alloh heng Nguwani Pitulungan

## 71:26

Nuh dungo: Duh Pengèran kulo, Ojo Ndiko genengaken tiyang kafir setunggal mawon hang manggon teng bumi”.

## 71:27

Sak èstu kadhung Ndiko genengaken tiyangtiyang kafir niku (manggon), mesthi podo mbelingeraken kawula-kawula Ndika, lan tiyang kafir niku mboten nduwanak kejawai anak hang tambeng lan nemen kafire.

## 71:28

Duh Pengèran kulo, Mugi Ndiko ngapunten teng kulo, teng ibu, bapak kulo, tiyang hang melebet teng griyan kulo sedheng piyambake niku iman, lan sedayane tiyang jaler-istri hang iman, lan mugi-mugi Ndiko mboten nambahi tiyang-tiyang dholim niku kejawi tambah risak.

## 72:1

Ngomonga iro (Muhammad), “Isun wis diwèni wahyu saktemene kumpulané jém podo ngrungokaken (woconan) Al-Qur’an, terus jém mau ngomong: Saktemene isun wes ngerungokaken (woconan) Al-Qur’an hang gumunaken.

## 72:2

“(Al-Qur’an) hang nuduhaken nang dalan hang bener, lan isun iman nang Al-Qur’an lan isun hing arep nyekutokaken wong siji baén ambi Gusti Alloh”.

## 72:3

Saktemene Gusti Alloh Pengèran isun Hang Maha Luhur lan Agung hing duwé rabi lan hing duwé onok.

## 72:4

Saktemene kancanisun hang belog ngomong hang keliwat ates nang Gusti Alloh. [^842]

[^842]: Hang dimaksud ambi omongan hang keliwat yoiku: ngomong saktemene Gusti Alloh duwé rabi lan duwé onok , pendapate Ibnu Katsir : omongan iki diucapaken sakdurunge jém melebu Islam

## 72:5

Saktemene Isun kabèh ngiro, Jém lan menusa hing bakalan ngomong omongan hang ngapus nang Gusti Alloh.

## 72:6

Lan saktemene ono menusa lonong jaluk tulung [^843] nang jém lonong, terusane jém mahu malah nambahi menusa keblinger (kesasar).

[^843]: Ono nang antarane wong Arab, pas liwat nang panggonan hang sepi, jaluk tulung nang jém hang dianggep jangkungi panggonan iku

## 72:7

Saktemene jém iku ngiro hang podo ambi ngironiro kabèh (wong kafir Mekkah), saktemene Gusti Alloh hing arep nangékaken maning sapa baén (pas dina kiamat).

## 72:8

Lan saktemene Isun kabèh (jém) wis tau nyoba deleng (rahasiané) langit, banjur nyaruki kapan langit iku kebek penjogo hang kuat ambi ponoh-ponoh teko geni”.

## 72:9

Lan saktemene Isun kabèh (jém) wis ngelungguhi pirong-pirong panggonan nang langit enggo ngerungokaken (beritaberitane) tapi saiki [^844] sapa baén hang nyobak ngerungokaken (kaya iku), mangka siapsiap keneng panah teko geni.

[^844]: Hang dimaksud ambi saiki yoiku waktu sakwise Nabi Muhammad SAW diutus dadi Rasul

## 72:10

Isun kabèh (jém) hing eruh (ambi onone penjagaan iku) apa tah wèlèk hang dikarepaken kanggoné wong hang ono nang bumi utawa Pengèrané pancen ngarepaken apik nang wong kabeh iku .

## 72:11

Lan saktemene nang golongan isun kabèh iki ono wong-wong hang sholéh lan ono wong hang hing sholèh, saktemene isun kabèh dalane bida-bida.

## 72:12

Lan setemene isun kabèh nyono, setemene isun hing bisa nguculaken awak (teko kekuasaane) Gusti Alloh nang bumi lan maning isun hing bisa nguculaken awak (teko kekuasane) Gusti Alloh ambi melayu.

## 72:13

Lan saktemene isun kabèh pas waktu ngerungokaken pituduh (Al-Qur’an), hun kabèh langsung iman. Sapa wongé iman nang Gusti Alloh, mangka wong iku hing wedi dikurangi ganjarané lan hing wedi ditambahi dusané.

## 72:14

Lan Saktemene nang golongane isun ono wong-wong hang taat lan wong hang nyeliwah teko perkara hang bener. Sapa wongé taat, mangka wong iku bener-bener wes milih dalan hang kenceng.

## 72:15

Lan wonge hang nyeliwah teko perkara bener, mangka dadi rencek urub-urubé neraka jahannam.

## 72:16

Lan setemene rikolonè wong akèh melaku kenceng ring dalan iku (agama Islam) bener-bener arep Hun wèni ngombe banyu hang seger (rezeki hang akèh).

## 72:17

Dienggo Isun nguji nang wong akèh mahu, lan sapa wongé nyeliwah teko pengèngeté Gusti Alloh, mangka dilebokaken nang adzab hang abot .

## 72:18

Lan saktemene masjid-masjid iku kagungane Gusti Alloh, mangka iro kabèh aja nyembah sak liyane Gusti Alloh

## 72:19

Lan saktemene bareng waktuné kawulane Alloh (Muhammad) ngadek nyembah Gusti Alloh mangka Jém podo rebutan ngerubungi dhèwèké.

## 72:20

Ngomonga iro (Muhammad), “Saktemene isun nyembah nang Gusti Alloh thok Pangeran isun, lang hing nyekutokaken ambi liyané “.

## 72:21

Ngomonga iro (Muhammad), “Isun iki hing kuasa nekakaken perkoro hang blaèni lan hang manfaati “.

## 72:22

Ngomonga iro, saktemene hing ono wong siji baén hang bisa nulungi isun teko (adzabe) Gusti Alloh lan isun hing oleh panggonan berlindung sakliyane (perlidungan) teko Alloh.

## 72:23

Tapi isun cumak nyampekaken peringatan teko Gusti Alloh lan risalahé. Lan sapa wongé duraka nang Gusti Alloh lan Rasulé, mangka bakalé dicemplungaken nang neraka jahannam nganti langgeng nang jeroné saklawasé.

## 72:24

Hingga rikalané wong-wong iku deleng siksa hang diancasaken nang dhèwèké, mangka wong-wong iku bakalé ngerti sapa hang paling apes pitulungane lan luwih sithik jumlahé.

## 72:25

Ngomonga siro (Muhammad) : “Isun hing eruh apa adzab hang diancasaken nang awak iro kabèh iku parek tah? Utawa pengeranisun dadekaken (tekoné) adzab iku wektu hang dawa (suwé).

## 72:26

Gusti Alloh hang Maha Eruh perkara hang ghaib, mangka Gusti Alloh hing ngatonaken perkara ghaibé (Alloh) nang sapa baén

## 72:27

Kejaba nang wong hang dirihoi Gusti Alloh yaiku (Rasulé), mangka saktemene Gusti Alloh ngono-aken tukang jaga (malaikat) teko ngarep lan mburiné (rasulé).

## 72:28

Makne Gusti Alloh eruh saktemene rasulrasul iku wis dugiaken risalah-risalah Pengèrané, Temakne Gusti Alloh iku wis ngelimputi nang paran hang ono ring rasulrasul iku, lan Gusti Alloh ngitung kabèh perkara siji-siji.

## 73:1

He éling-éling wong hang kemulan (Muhammad).

## 73:2

Tangiyo (sembayang) waktu bengi [^845] kejaba sithik.

[^845]: Sembayang bengi awal-awale wajib, sakdurunge mudun ayat 20 nang surat iki, sakwise mudun ayat 20 iki hukume dadi sunnah

## 73:3

yaiku seperloroné utawa sudaen sithik teka seperloro iku.

## 73:4

Utawa tambahana teka seperloro iku lan moco Al-Qur’an èdhèng-èdhèng temenan.

## 73:5

Saktemene Isun (Alloh) arep ngedunaken nang iro omongan hang abot.

## 73:6

Saktemene tangi waktu bengi luwih tepak (dienggo khusyuk) lan wocoan wektu bengi iku luwih apik.

## 73:7

Saktemene iro pas rahina duwé wektu hang dawa (suwé).

## 73:8

Nyebuto Asma Pengèraniro lan ibadaha hang pathing.

## 73:9

Gusti Alloh iku Pengèran jagat wètan lan kulon. Hing ono pengèran (hang pantes disembah) kejaba Gusti Alloh, mongko ndadèkna Pengeran iro dadi Pelindung.

## 73:10

Lan sabaro kambi hang diomongaken wong akeh lan dohana wong akeh iku apik-apikan.

## 73:11

Lan genengno isun baen hang ngadhepi wong-wong hang ngarani napusi iku, wong-wong hang duweni nikmaté urip lan wenenana kesempatan nang wong akeh iku sedilut baén.

## 73:12

Saktemene nang ngersa Isun (Alloh) ono belenggu-belenggu hang abot lan neraka hang mumbal-mumbal.

## 73:13

Lan panganan hang nyeredi nang gorokan lan adzab hang ngelarakaken.

## 73:14

Pas dina bumi lan gunung-gunung guncang wanter, lan gunung-gunung dadi tumpukan pasir hang diilèaken

## 73:15

Saktemene Isun (Alloh) wes ngirim nang iro kabèh (he wong kafir Mekkah) Rasul hang dadi saksi kelakuane iro koyo bengèn Hun tau ngutus Rasul liya nang Fir’aun.

## 73:16

Tapi Fir’aun durakani Rasul iku mahu, terus Isun sikso Fir’aun nganggo siksa hang abot.

## 73:17

Kadiné kelendi iro kabèh arep ngeraksa awak iro kabèh, kadhung iro kabèh pancet kafir nang dina hang dadèkaken laré-laré cilik rambuté padha mutih.

## 73:18

Lan dina iku langit dadi sigar, Janjiné Gusti Alloh mesthi kelaksan.

## 73:19

Saktemene ayat (tandha) iki dadi peringatan, mangka sapa wonge hang karep, yane mesthi nempuh dalan hang bisa marekaken nang Gusti Alloh.

## 73:20

Satemene Pangeraniro (Alloh) iku eruh yen iro ngadek (sembayang) kurang teka rong perteloné bengi, utawa seperloroné utawa seperteluné lan uga ngadek sembayang yaiku segolongané wong-wong hang bareng iro, lan Gusti Alloh eruh yen iro kabèh sing bisa netepaken ukurané bengi lan rahina. Gusti Alloh eruh yen iro kabèh sing bakalan bisa netepaken ates-atese wektu iku, kadine Gusti Alloh nampa taubat iro kabèh (nguwèni ènthèng nang awak iro kabèh), kerana iku macaa hang gampang teka Al-Qur’an. Gusti Alloh eruh ring antarane iro kabèh bakalé ana wong hang loro lan wong liya hang padha mlaku nang duwure bumi nggolèt wèwèhané Gusti Alloh. lan wong liya maning hang padha perang nang dalane Gusti Alloh, mangka iro macaha hang gampang teka Al-Qur’an lan lakanano sembayang, nguwakna zakat lan wenana silihan nang Gusti Alloh nganggo silihan hang apik. Lan keapikan paran baén hang iro lakoni kanggo awak iro, mangka iro arep oleh nang ngersané Gusti Alloh balesan hang apik lan gedhi ganjarané. Lan jaluko sepura nang Gusti Alloh, Saktemene Gusti Alloh Maha Ngapura lan Maha Welas

## 74:1

He wong hang kemulan (Muhammad).

## 74:2

Tangia iro terus wakna peringatan.

## 74:3

Lan ngegungna nang Pengeran iro.

## 74:4

Lan kelambiniro rijigono.

## 74:5

Lan penggawe wèlèk (nyembah berahala) tinggalen.

## 74:6

Lan iro aja nguwèni ambi niat oléh balesan hang luwih akèh.

## 74:7

Lan kerono Pengeraniro, iro sabara.

## 74:8

Rikalané wis disemprong sangkakala.

## 74:9

Mangka gedigu iku dina hang pating angèl.

## 74:10

Kanggoné wong kafir hing gampang.

## 74:11

Genengna Isun (nangani) marang wong hang Hun dhèwèk wis gawé wong iku [^846].

[^846]: Ayat iki lan ayat-ayat sakteruse diwahyuaken ngomongaken wong kafir Mekkah, Pimpinané wong Quraisy hang aran al Walid bin Mughirah

## 74:12

Lan wis Isun wèni bandha sepirang-pirang.

## 74:13

Lan anak- anak hang bareng terus.

## 74:14

Lan wis Isun jembaraken (rezekiné) sak jembar-jembaré.

## 74:15

Terus kepingin Isun tambahi.

## 74:16

Hing pisan-pisan (arep Isun tambahi), kerono saktemen dhèwèké iku wong hang ngelawan ayat-ayat Isun (Al- Qur’an).

## 74:17

Arep Isun bebani pènèkan hang ngelésohaken.

## 74:18

Saktemen dhèwèké wis mikir-mikir lan netepaken (paran hang ditetepaken).

## 74:19

Mangka dhèwèké kebelaèn, kelendi arep netepaken?.

## 74:20

Maning, dhèwèké kebelaèn kelendi arep netepaken?

## 74:21

Terus dhèwèké angen-angen.

## 74:22

Sakwisé iku rahiné merengut lan besengut

## 74:23

Terus dhèwèké nyeliwah (teka ukara bener) lan ladak.

## 74:24

Terus dhèwèké ngomong : “Al-Qur’an iki hing liya kejaba mung sihir hang disinauni (ambi wong-wong bengèn)”.

## 74:25

(Al-Qur’an) iki hing liya cumak omongané menusa.

## 74:26

Arep Isun cemplungaken nang neroko saqar.

## 74:27

Apa iro eruh, paran hang aran neroko Saqar?

## 74:28

Neroko Saqar iku hing nyisani lan hing genengna. [^847]

[^847]: Hang dimaksud ambi hing nyisani lan genengaken yaiku paran hang diuncalaken nang jeroné neraka iku diadzab sampek rusak terus dibalekaken kaya kawitan kanggo dihisab maning

## 74:29

Neroko Saqar hang gempungaken kulité menusa.

## 74:30

Nang dhuwuré iku ono 19 (Malaikat) hang jogo.

## 74:31

Lan Isun hing dadèkaken hang jogo neroko kejaba malaikat, lan Hun hing dadèkaken jumlahe malaikat iku kejaba kanggo nyuba nang wong-wong hang Kitab dadi yakin, lan wong hang padha iman tambah iman lan wong-wong hang diwèni Al-Kitab lan wong-wong mukmin makné padha hing mamang, lan wong hang ring jero atiné ono penyakit lan wong-wong kafir makne podo ngomong: “ Paran hang dikarepaken Gusti Alloh nang conto iki? Gedigi iki kadhung Gusti Alloh mbelingeraken wong-wong hang dikarepaken lan nguwèni pituduh nang sapa baén hang dikarepaken, lan hing ono hang eruh tentarane Pengèraniro kejaba mung Pengèraniro dhèwèk, Lan Saqar iku hing ono liya kejaba pengènget kanggo menusa.

## 74:32

Pisan-pisan sing gedigu [^848] demi ulan

[^848]: Pisan-pisan sing gedigu yaiku kanggo bantah omongané wong-wong musyrik hang ngingkari kabèh perkara hang wis kesebut nang dhuwur

## 74:33

Lan bengi rikalané wis kliwat.

## 74:34

Lan shubuh tepak rantak-rantak.

## 74:35

Saktemen neroko Saqar iku salah sijine musibah hang gedhi

## 74:36

Kanggo medèn-medèni nang menusa.

## 74:37

Yaiku kanggoné wong hang ring antaraniro kepingin mengarep utawa memburi. [^849]

[^849]: Hang dimaksud kambi mengarep yaiku maju nerima pengènget lan hang dimaksud ambi memburi yaiku mundur hing gelem nerima peringatan

## 74:38

Saben wong iku tanggung jawab ambi hang wis dilakoni

## 74:39

Kejobo golongan tengen.

## 74:40

Ono nang jeroné surga, podo takontakonan.

## 74:41

(Kelendi) perkarané wong-wong hang duwèni dusa.

## 74:42

Paran hang nyebabaken iro melbu nang neroko Saqar?

## 74:43

Wong akèh padha jawab : “ Isun kabèh iki bengèn hing kelebu wong-wong hang sembayang”.

## 74:44

Isun kabèh uga sing gelem nguwèni mangan wong melarat.

## 74:45

Lan isun kabèh ngobos bareng wong hang seneng ngobos perkara hang bathil.

## 74:46

Lan isun kabèh hing gugu nang dina balesan (kiamat).

## 74:47

Sampek Isun kabeh katekan pati

## 74:48

Mangka hing ono gunané maning kanggoné wong akeh yaiku syafa’até wong-wong hang nguwèni syafa’at .

## 74:49

Mangka apuwa wong-wong kafir padha nyeliwah teka pengèngeté Gusti Alloh?.

## 74:50

Kaya padhané himar hang pating melayu kaget-kageten.

## 74:51

Melayu teka macan.

## 74:52

Sampek saben-saben wong sijiné ngarepaken makne diwèni lembaran-lembaran hang wis kebuka.

## 74:53

Pisan-pisan sing gedigu! Saktemen wong akeh mahu hing wedi ambi akhérat.

## 74:54

Pisan-pisan sing gedigu! Saktemene Al- Qur’an iku pengènget.

## 74:55

Mangka sapa baén karep, mesthi juwut pelajaran teka Al-Qur’an .

## 74:56

Lan wong akeh hing arep juwut pelajaran kejaba Gusti Alloh ngersaaken. Gusti Alloh iku Pengèran hang Maha Patut kanggo ditaqwani, lan hang Maha Patut Ngapura.

## 75:1

Isun sumpah, “kambi dino kiamat”.

## 75:2

Lan isun sumpah maning, “ dhemi jiwa hang hing mari-mari nggetuni (awaké dhèwèk)” [^850].

[^850]: Maksude : Nawi yane ngelakoni keapikan yane getun pisan abuwo yane heng ngelakoni lebih akeh, paran maning kapan yane ngelakoni keelekan

## 75:3

Opo menungso ngira, kapan Isun hing arep nglumpukaken (maning) belung-belungé?

## 75:4

Hing gedigu, setemene Isun kuwasa ngetap (maning) deriji-derijiné sampek jangkep .

## 75:5

Sampek menungso iku arep ngelakoni duraka terus-terusan.

## 75:6

Yane takon, “Kapan tah dino kiamat iku?”

## 75:7

Mulané rikalané meripaté mendelik (kewedèn).

## 75:8

Lan ulan wis ilang mencorongèé.

## 75:9

Lan srengenge lan ulan dikelumpukaken.

## 75:10

Pas dino iku menungso ngomong nang di panggonané melayu?”

## 75:11

Pisan-pisan hing, hing ana panggonan dienggo golet pengayoman.

## 75:12

Cumak nang Pengeranira thok pas dino iku panggonané balik.

## 75:13

Pas dino iku dikabaraken nang menungso paran hang wis dilakoni lan paran hang wis dilalekaken.

## 75:14

Sampek menungso iku dadi saksi nyang awaké dhèwèk [^851].

[^851]: Maksudé ayat iki yaiku : setemené gahuta–gahuta badané menungso dadi saksi nang penggawean hang wis dilakoni kaya hang kesebut nang surat Nur ayat 24

## 75:15

Masiya yané ngedhepaken alasanalasané.

## 75:16

Aja ira ngobahaken ilatira dienggo (moco Al-Qur’an) kerana karep cepetcepet bisa Al-Qur’an.

## 75:17

Setemené tanggungan Isun ngelumukaken Al-Qur’an (nang dhadhanira) lan gawe ira pinter macané.

## 75:18

Rikalané Isun wis mari macakaken Al- Qur’an nang ira, mangka ira milua maca.

## 75:19

Banjur setemené Isun hang bakalan nerangaken Al-Qur’an.

## 75:20

Pisanisan aja gedigu, setemene ira (he Menungso) dhemen nang penguripan dunya.

## 75:21

Lan ninggalaken penguripan ahérat.

## 75:22

Wajah-wajah (wong-wong hang iman) pas dino iku padha sumringah.

## 75:23

Nang Pengerané pdo deleng.

## 75:24

Lan wajah-wajah (wong-wong kafir) pas dino iku sumpek.

## 75:25

padha yakin setemené awaké kabèh arep ditebluki mala hang gedhi.

## 75:26

Pisan-pisan aja gedigu, kapan napasé (wong) wis gaduk nang gorokan.

## 75:27

Lan diomongaken (nang yane) “ sapa hang bisa ngewarasaken?”.

## 75:28

Lan yané yakin setemené iku pancèn waktu pisahan (kambi dunya).

## 75:29

Lan dhèmpèt kèmpol sikil hang (kiwa) lan kèmpol sikil (tengen). [^852]

[^852]: Kerono nemené larané pas arep mati lan wedi ninggalaken dunya lan ngadepi akhirat

## 75:30

Nang Pengeranira pas dino iku ira digesuh.

## 75:31

Lan bengen dhèwèké hing gelem beneraken (Rosul lan Al-Qur’an) lan hing gelem ngelakoni sembayang.

## 75:32

Taping malah ngarani ngapus (nang Al-Qur’an) lan nyeliwah (teka perkara bener).

## 75:33

Terusane mara nang keluargané kambi malangkerik (ladak).

## 75:34

Cilaka kanggo ira (menungso) lan Cilaka.

## 75:35

Terus Cilaka dienggo ira (menungso) lan ciloko. [^853]

[^853]: Kutukan nang wong kafir iki diulang-ulang sampek ping papat, pertama pas arep mati, hang nomer loro pas nang jero kuburan, hang nomer telu pas waktu ditangekaken teka kuburan lan hang nomer papat pas nang jerone neraka jahannam.

## 75:36

Apa menungso ngira kapan yané digenengaken baén (hing kathék dijaluki tanggungjawab)?

## 75:37

Apa sing ngerti yané bengen asalé cumak sak kecret banyu becuh (mani) hang ditublekaken (nang rahim).

## 75:38

Terusane mani iku dadi getih kenthel, banjur Gusti Alloh gawé menungso lan jangkepaken.

## 75:39

Mangka Gusti Alloh gawé teka yané sakpasang yaiku lanang lan wadon.

## 75:40

Apa sing ngerti (Gusti Alloh hang gawé menungso) iku kuasa (pisan) nguripaken wong mati.

## 76:1

Opo hing ngerti wis teka nang menungso siji wektu

## 76:2

Saktemene Isun wis ndadekaken menungso teka sak kecret banyu mani hang campur. [^854] Hang arep Isun uji (kambi perintah lan larangan) kerana iku Isun dadekaken yané dadi wong hang rungu lan bisa deleng.

[^854]: Maksudé: campur antara winih lanang lan wadon

## 76:3

Saktemene Isun wis duduhi dalan hang kenceng, ana hang syukur lan ana hang nemen kafiré.

## 76:4

Saktemene Isun wis nyepakaken kanggonè ong-wong kafir ranté, belenggu lan neraka hang murub.

## 76:5

Saktemene wong-wong hang ngelakoni apik bakalan ngombé nganggo gelas (isine ombènan) hang campurané banyu kafur. [^855]

[^855]: Kafur yoiku aran sumber banyu nang surga hang banyuné putih lan ambuné sedhep lan enak

## 76:6

Yaiku sumber banyu (teka surga) hang teka banyu iku kawula-kawulané Gusti Alloh padha ngombè, lan bisa melancuraken banyu iku sak apik-apiké.

## 76:7

Hang podo ngelakoni nadzar lan wedi nang dina hang adzabé rata nangdi-nangdi.

## 76:8

Lan podo nguwèni panganan hang didhemeni marang wong melarat, laré atim lan wong hang dibui.

## 76:9

Saktemene Isun nguwèni panganan nang ira kabèh cumak kanggo ngarep-ngarep ridhoné Gusti Alloh, isun hing kepingin balesan teka ira kabèh lan uga hing omongan kesuwun.

## 76:10

Saktemene isun wedi kambi adzabé Pengeran isun pas dina wong-wong hang rahine padha besengut bek kangèlan.

## 76:11

Mulané Gusti Alloh ngeraksa wong akeh mahu teka kesusahan dina iku lan nguwèni sumeringahé wajah lan senengé ati.

## 76:12

Lan Gusti Alloh mbales nang wong kabèh mahu kerana sabaré kambi (balesan rupa) surga lan kelambi sutra.

## 76:13

Nang jeroné surga padha lungguh seméndhé nang dhuwuré dipan, hing kathik eruh (rasa panasé) serngéngé lan adhem hang nemen.

## 76:14

Lan iyup-iyupané (wit-witané) hang parek nang dhuwré wong-wong mahu, lan digampangaken temenan kanggo dipetik.

## 76:15

Lan nang wong-wong iku diubengaken wadah-wadah teka perak lan cingkir-cingkir hang kening kaya kristal

## 76:16

Yaiku Kristal (hang digawé) teka perak hang wis diukur dhèwèk sak apik – apiké (pas kambi karepé).

## 76:17

Nang jeroné surga wong akèh padha diweni sak gelas (ombenan) hang ana campuran jahéné.

## 76:18

(Hang ditekakaketn) eka sumber banyu surge hang diarani Salsabil.

## 76:19

Hang wong akeh iku diubengi peladenpeladen enom hang awet enome, Kapan rika deleng, rika mesthi ngira peladen-peladen iku mutiara hang semembur.

## 76:20

Lan kapan rika deleng nang kono (surga) rika mesthi deleng macem-macemé nikmat lan kerajaan hang gedhi.

## 76:21

Wong-wong mahu (al Abror) padha nganggo kelambi sutra alus hang ijo lan sutra kandel, lan padha dienggonigelanggelang teka perak, lan Pengérané nguwèni ombènan nang wong akeh mahu banyu hang kening.

## 76:22

Saktemene iki ganjaran ira lan kesel sira iku disyukuri (diwèni balesan).

## 76:23

Saktemené Isun wis ngedunaken Al-Qur’an nang ira (he Muhammad) kambi nyicil .

## 76:24

Mulané sabara ira kerana (ngelakoni) hukumé Pengeranira, lan ira aja milu wong hang dusa lan wong kafir nang antarane wong akèh.

## 76:25

Lan nyebuta asmoné Pangeranira pas (wektu) isuk lan sorèn.

## 76:26

Lan pas sebagiané wektu bengi sujuda nang Gusti Alloh, lan macaha tasbih nang Gusti Alloh hang suwi pas wektu bengi.

## 76:27

Satemené wong-wong (kafir) iku dhemen penguripan dunya lan padha ninggalaken dina hang abot (dina ahèrat) nyang buriné.

## 76:28

Isun wis gawé wong kafir lan nguwataken awaké, kapan Isun karep, mesthi Isun ganti temenan wong kafir kambi wong hang padha kambi awaké.

## 76:29

Saktemene (ayat –ayat) iki dadi peringatan, mangka sapa wongé hang kepingin (keapikan dienggo awaké) mangka mesthi juwut dalan hang ngarah nang Pengerané.

## 76:30

Lan ira hing mampu (ngambah dalan iku) kejaba kapan dikarepaken kambi Gusti Alloh. Saktemene Gusti Alloh Maha Weruh lan Maha Bijak.

## 76:31

Gusti Alloh Ngeleboken sapa baén hang dikarepaken ana nang jero rahmaté (Surga) lan kanggo wong-wong hang dholim dicepakaken adzab hang ngelara-aken.

## 77:1

Dhemi para Malaikat hang diutus dienggo gawa keapikan.

## 77:2

Lan (Malaikat-malaikat) hang miber sak kencengé. [^856]

[^856]: Maksude: Miber dienggo ngelaksonokno perintahe Gusti Alloh

## 77:3

Hang nyebar (rahmaté Pengeran) sak ratané. [^857]

[^857]: Pas Malaikat mudun gowo wahyu, sebagian ahli tafsir duwe pendapat : saktemene hang dimaksud kambi “ annaasyirat” iku angin hang gowo udan.

## 77:4

Lan Malaikat-malaikat hang mbida-aken (antarané hang hak lan bathil) sak jelasjelase.

## 77:5

Lan (Malaikat-malaikat ) hang nyampekaken wahyu.

## 77:6

Dienggo nulak alasan-alasan utowo nguwèni peringatan .

## 77:7

Saktemene paran hang dijanjèaken nang ira iku pasti kedaden.

## 77:8

Mangka rikalané lintang-lintang padha ilang sunaré.

## 77:9

Lan rikalané langit wis disigar.

## 77:10

Lan rikalané gunung-gunung diejur dadi lebu.

## 77:11

Lan rikalané para Rosul ditetepaken wektyné. [^858]

[^858]: Maksude : waktu kumpul bareng-bareng kambi umate

## 77:12

(Diomongaken nang Nabi-nabi mau) sampek dino paran ditundha (nyikso wongwong kafir iku)?

## 77:13

Sampek dino putusan.

## 77:14

Lan apa ira eruh dino putusan iku paran?

## 77:15

Cilaka gedhi pas dino iku kanggoné wongwong hang ngarani ngapus (nang Al-Qur’an)

## 77:16

Apa hing ngerti Isun wis ngentekaken wong-wong bengèn?

## 77:17

Terus Isun ngetutaken (adzab Isun) nang wong kafir kambi (ngadzab) wong-wong hang teka kari.

## 77:18

Gedigi iki Isun nangani wong-wong hang ngelakoni dusa.

## 77:19

Cilaka gedhi pas dino iku kanggoné wongwong hang ngarani ngapus (Al-Qur’an).

## 77:20

Apa hing ngerti Isun wis gawé ira kabèh teka banyu hang ina? [^859]

[^859]: Hang dimaksud kambi banyu hang ino iku : banyu mani

## 77:21

Terus Hun délèh nang panggonan hang kukuh (rahim).

## 77:22

Sampek wektu hang ditentokaken (lahiré jabang bayi).

## 77:23

Terus Hun tentokakeen (bentuké), Mangka Isun sak apik-apiké hang nentokaken.

## 77:24

Cilaka gedhi pas dino iku kanggo wongwong hang ngarani ngapus (nang Al-Qur’an)

## 77:25

Apa hing ngerti Isun wis gawé bumi dadi panggonan kumpul (nguwot) ?

## 77:26

wong urip lan wong mati?. [^860]

[^860]: Maksude : Bumi hang ngumpulno wong-wong hang urip nang duwure lan wong-wong mati nang jerone

## 77:27

Lan Isun wis dadekaken gnung-gunung hang dhuwur lan Isun wèni ombènan ira kambi banyu tawa?.

## 77:28

Cilaka gedhi pas dino iku kanggo wong-wong hang ngarani ngapus (nang Al-Qur’an).

## 77:29

(Diomongno nang wong akeh pas dino kiamat): Menyanga ira marang adzab hang bengen ira arani ngapus.

## 77:30

Menyango ira marang iyupan hang duwé telung cabang. [^861]

[^861]: Hang dimaksud kambi iyupan nang kene duduk iyupan dienggo ngiyup, tapi asep geni neroko hang duwe telung gelombang yaiku konon, kiri lan duwur, iki artine adzab iku ngepung wong-wong kafir teko endi-endi

## 77:31

Hang hing ngiyupi lan hing nulak urube geni neraka.

## 77:32

Urube geni neraka mau munculaken kembang geni hang kaya sak dhuwuré istono.

## 77:33

Kaya-kaya iring-iringan unta hang kuning.

## 77:34

Cilaka gedhi pas dino iku kanggo wongwong hang ngarani ngapus (nang Al-Qur’an)

## 77:35

Iki dino hang wong akeh hing bisa ngomong (pas dino iku).

## 77:36

Lan wong akeh iku hing diizini alasan hingga wong akeh bisa jaluk alasan.

## 77:37

Cilaka gedhi pas dino iku kanggo wongwong hang ngarani ngapus (nang Al-Qur’an)

## 77:38

Iki dino putusan, (pas dino iki) Isun Ngelumpukaken ira lan wong-wong hang bengen.

## 77:39

Lan nawi ira duwé cara nipu, mangka nipuwo ira nang Isun.

## 77:40

Ciloko gedhi pas dino iku kanggo wongwong hang ngarani ngapus (nang Al-Qur’an)

## 77:41

Saktemené wong hang takwa ono nang iyupan lan (nang sekitar) sumber-sumber banyu.

## 77:42

Lan oléh macemé woh-wohan hang wong akeh kepingini.

## 77:43

(Diomongake nang wong hang iman), mangan lan ngombea hang enak kerono paran hang wis ira kabèh lakoni bengen.

## 77:44

Saktemene gedigi Isun nguwèni balesan nang wong-wong hang ngelakoni keapikan.

## 77:45

Cilaka gedhi pas dino iku kanggo wongwong hang ngarani ngapus (nang Al-Qur’an)

## 77:46

(Diomongno nang wong kafir!) Mangan lan seneng-senenga ira nang dunya kambi waktu hang cendhek, saktemene ira iku wong-wong hang ngelakoni dusa.

## 77:47

Cilloko gedhi pas dino iku kanggo wongwong hang ngarani ngapus (nang Al-Qur’an)

## 77:48

Lan kapan diomongaken nang wong akèh: Rukuk-o, mangka wong-wong iku hing gelem rukuk. [^862]

[^862]: Sebagian ahli tafsir duwe pendapat: saktemene hang dimaksud kambi rukuk nang kenen yoiku tunduk nang perintahe Gusti Alloh, lan sebagian hang liyo duwe pendapat maksude: sembayang

## 77:49

Cilaka gedhi pas dino iku kanggo wongwong hang ngarani ngapus (nang Al-Qur’an.

## 77:50

Mangka nang omongan paran sak liyane Al- Qur’an iki wong akeh arep percaya (iman).

## 78:1

Tentang Perkoro paran wong akèh podo takon-takonan?

## 78:2

Podo takon kabar gedik. [^863]

[^863]: Hang dimaksud kambi berita gedik, yaiku berita hang ono hubungane kambi dino ditangèkakènè menugso teka kubur.

## 78:3

Wong akèh mau bèdo-bèdoan nanggepi kabar gedik.

## 78:4

Ojo gedigu, [^864] kesok wong akèh mau arep podo weruh nyatane.

[^864]: Iki sanggaan nang pendapate wong kafir hang hing percoyo kambi dino ditangekakènè memungso teko kubur lan dina kiamat.

## 78:5

Temenan, ojo gedigu, besok wong akèh mau podo weruh nyatane.

## 78:6

Opo hing Ngerti Isun gawe bumi dienggo panggonan?

## 78:7

Lan gunung-gunung dienggo pathekan?

## 78:8

Lan Isun gawe siro kabèh jejuduan.

## 78:9

Lan Isun dadèkaken turune siro dienggo ngaso.

## 78:10

Lan Isun dadèkaken bengi dienggo kelambi (tutup). [^865]

[^865]: Bengi iku diarani kelambi kerono bengi iku peteng nutupi bumi dienggo kelambi hang nutupi awake menungso.

## 78:11

Lan Isun dadèkaken bedug dienggo golek penguripan.

## 78:12

Lan Isun dadèkaken nang duwur siro pitung langit hang kuat.

## 78:13

Lan Isun dadèkaken cahaya hang biso madangi (serngèngè)

## 78:14

Lan Isun nurunaken banyu udan hang deres teko mègo hang cemeng.

## 78:15

Supoyo biso nyukulaken teko banyu mau, wiji-wijian lan wit-witan.

## 78:16

Lan kebonan hang akèh tandurane.

## 78:17

Saktemene dino kiamat itu waktune wis ditetepaken.

## 78:18

Dino Malaikat nyemprong srompèt terus siro kabeh teko jak akean.

## 78:19

Lan dibukae langit hang akèh lawange.

## 78:20

Lan gunung podo mlaku terus dadi ayang-ayang (fatamorgana).

## 78:21

Saktemene neroko jahanam ono panggonan hang dienggo ngawasi. [^866]

[^866]: Maksude: Nang neraka Jahnnam ono panggonan hang penjagane terus-terusan delengi lan ngawasi isine neraka.

## 78:22

Dadi panggonane wong-wong hang keliwat tambenge.

## 78:23

Wong hang keliwat Tambenge mau Manggon sak lawase.

## 78:24

Nang kono hing tau ngerasakaken adhem lan ngombe.

## 78:25

Cumak ngombe wedang panas lan nanah.

## 78:26

Dienggo balesan hang podok

## 78:27

Saktemene wong akèh mau hing ngarepngarep kambi peritungan (Hisab).

## 78:28

Lan bener-bener pada ngapusi ayat-ayat Isun.

## 78:29

Lan sekabèhane perkara wis hun catet ono nang kitab. [^867]

[^867]: Hang dimaksud kambi kitab nang kènè iku catetane amal menungso

## 78:30

Mulane rasakno siksa! Isun hing arep nambahi nang siro kabeh cumak siksa.

## 78:31

Saktemene wong-wong hang Taqwa oleh kemenangan.

## 78:32

Yoiku kebonan lan woh anggur.

## 78:33

Lan perawan-perawan hang sak umuran.

## 78:34

Lan gelas-gelas hang akèh isine ombèan.

## 78:35

Hing tau rungu omongan elek lan misuh

## 78:36

Ganjaran teko pengèran siro lan hadiah hang wakèh.

## 78:37

Pengèran siro Pengèran hang nguasai langit lan bumi lan hang ono antarane, Hang Moho Murah, sing ono hang biso omong-omongan kambi Gusti Alloh.

## 78:38

Dinone ruh [^868] lan poro malaikat podo ngadek baris-barisan, hing ono hang biso ngomong cumak wong hang diwèni izin kambi Gusti Alloh hang Maha Pawèwèh.

[^868]: Ahli Tafsir duwe pendapat hang bedo-bedoan hang dimaksud kambi ruh nang ayat iki, ono hang duwe pendapat iku Jibril, ono hang pendapat iku tentarane Gusti Alloh lan ono hang pendapat iku ruh menungso

## 78:39

Ikulah dino hang mesthi kedadian, sapa hang gelem ngabekti ing Gusti Alloh, mulane yane balèk nang dalane Gusti Alloh.

## 78:40

Saktemene Isun wis ngewèni pengènget nang rika siksa hang parek, dinane manungsa hang deleng panggawèane tangan lorone, Wong kafir podo ngomong, “Dhuh! enakan dadi lemah bèn.

## 79:1

Kerono (Malaikat-Malaikat) hang medhoti nyawa kelawan keras.

## 79:2

Kerono (Malaikat-Malaikat) hang Njuwut nyawa kelawan alon (dienggo wong mukmin).

## 79:3

Kerono (Malaikat) hang mudun teka langit kelawan cepet.

## 79:4

Lan (Malaikat) hang nyalip anter (gowo ruhe wong-wong mukmin nang surga).

## 79:5

Lan (Malaikat) hang ngatur urusan dunyo. [^869]

[^869]: Nang Ayat 1 sampek 5 Gusti Alloh sumpah kambi para Malaikat hang macem-macem sifat urusane saktemene menungsa arep ditangèkaken pas dina kiamat, separuh teka Ahli Tafsir berpendapat, saktemene nang ayat-ayat iki (kejaba ayat 5), Gusti Alloh sumpah kambi lintang-lintang

## 79:6

(Saktemene siro arep ditangèkaken) pas dina disempronge srompet hang kawitan hang ngancuraken alam kabeh.

## 79:7

Semprongan hang kawitan ditambah semprongan hang kepindho.

## 79:8

Nang kunu atine menungsa padha wedi.

## 79:9

Pandangane padha dingkluk (wedi).

## 79:10

Wong Kafir Padha celathu, “Apa Isun iki dibalekaken urip maning?”. [^870]

[^870]: Sakwise wong-wong kafir rungu anane dina ditangèkaken menungsa sakwise mati, wong kafir padha cengeng lan ngelokaken, menurut keyakinane wong-wong kafir hing ana dina ditangèkaken maning iku, mangkane wong kafir padha takon masalah iku.

## 79:11

Sakmarine dadi belung hang ancur?

## 79:12

Wong kafir Ngomong: “kapan gedigu perkara balèk maning iki perkara hang ngerugèkaken”.

## 79:13

Saktemene perkara balek maning iku mung sak semprongan.

## 79:14

Lan ujug-ujug wong akèh padha urip maning nang duwur bumi

## 79:15

Apa sing wis teka nang siro ceritane Nabi Musa as.?

## 79:16

Pas waktu diomongi Pengèrane ana nang jurang suci Thuwa.

## 79:17

Menyango siro nang Fir’aun, saktemene yane wis keliwat kafire.

## 79:18

Omongono Fir’aun: apa hing kepèngèn siro ngerijigi awak teka perkara hang salah?

## 79:19

Siro hun tuntun nang Dalane Pengèran supaya siro wedi.

## 79:20

Lan Nabi Musa as., mamerno nang ngarepe Fir’aun Mu’jizat hang gedik.

## 79:21

Tapi Fir’aun malah tambah tambeng lan duraka.

## 79:22

Lan nantang Nabi Musa as.

## 79:23

Terus ngumpulaken (wong-wonge) lan diomongi.

## 79:24

Fir’aun terus ngomong, “isun iki pengèranira kang maha luhur”.

## 79:25

Akhire Gusti Alloh nyiksa Fir’aun nang akhirat lan nyiksa nang dunyo.

## 79:26

Lakone Fir’aun iki mesthi dadi pelajaran kanggo wong hang wedi nang Gusti Alloh.

## 79:27

Opo Gusti Alloh nguripaken siro lebih angel timbang gawe langit?

## 79:28

Gusti Alloh duwurnaken bangunane langit lan nyempurnakaken.

## 79:29

Hang gawe peteng waktu bengi, lan gawe padhang waktu bedug.

## 79:30

Mari gedigu Gusti Alloh gelar bumi.

## 79:31

Gusti Alloh ngetokaken sumber banyu lan cechukulan teka bumi.

## 79:32

Lan nguwataken gunung-gunung.

## 79:33

Kabèh iku dienggo kesenengan siro lan rawatan siro.

## 79:34

Maka pas malapetaka hang gedik teko.

## 79:35

Pas dinane menungsa padha iling paran hang wes dilakoni.

## 79:36

Lan didilingno neraka hang wes jelas nang menungsa hang bisa diling.

## 79:37

Dienggo wong hang keliwat tambenge (kafir).

## 79:38

Lan milih kauripan dunyo.

## 79:39

Saktemene neroko iku panggonane.

## 79:40

Dienggo wong hang wedi kambi kebesarane Pengèrane lan bisa nahan hawa nafsune.

## 79:41

Mulane surga iku panggonane.

## 79:42

Wong-wong kafir padha takon nang siro (Muhammad) perkara dina kiamat, kapan kedadiane? [^871]

[^871]: Kata-kata iki wong kafir ucapaken mung dinggo ngenyèk, dudu wong kafir iku percaya kambi dina ditangeknone menungsa.

## 79:43

Nang endi-endine perkara? Siro bisa nyebutaken waktune (kiamat)?

## 79:44

Nang Pengèran siro dibalekno ketentuan waktune.

## 79:45

Siro cuma tukang nguwèni pengènget dienggo wong hang wedi nang perkara iku (kiamat).

## 79:46

Koyok-koyoke wong-wong (kafir) Pas dinane dhiling dina kiamat, podo ngeroso manggon dunyo cumak sedilut nang waktu soren utowo waktu isuk. [^872]

[^872]: Kerono nemene suasana dina ditangekno menungsa iku, wong wong akèh ngeroso kapan urip nang dunyo iku cumak sedilut.

## 80:1

Yane (Muhammad) mrengut lan mlèngos.

## 80:2

Kerono ketemon wong hang picek (aran Abdullah bin Ummi Maktum). [^873]

[^873]: Nurut riwayat, pas siji wektu Rasulullah nerimo lan omong-omongan kambi pimpinane suku Qurasy supaya wongwong iku biso melbu Islam. Pas iku teka Ibnu Ummi Maktum sahabat hang picek kepingin mocokaken ayat nang yane, ayat-ayat Al-Qur’an hang wis diedunaken kambi Gusti Alloh, tapi Rasulullah SAW mrengut lan mlèngos teka wajahe Ibnu Ummi Maktum hang picek iku. Terus Gusti Alloh ngedunaken surat iki kanggo teguran sikape Rasulullah nang Ibnu Ummi Maktum.

## 80:3

Paran hang ngeweruhaken sira (nang karepe wong picek mau), mugo-mugo dadi suci atine.

## 80:4

Utawa nganggep muruk mau manfaati.

## 80:5

Yane wong hang sugèh pècès. [^874]

[^874]: Yaiku para penggede Quraisy hang diarepaken Nabi Muhammad bisa melbu Islam.

## 80:6

Sira ngelayani wong mau.

## 80:7

Padahal hing ono lok-lokan, kapan yane hing bersihaken awake (iman).

## 80:8

Lan wong hang teka nang sira cepet-cepetan pengen oleh wurukan teka sira.

## 80:9

Padahal yane wedi nang Gusti Gusti Alloh .

## 80:10

Sira hing ngelegakno.

## 80:11

Ojo gedigu, saktemene ajaran Gusti Alloh iku dienggo pengenget.

## 80:12

Sopo hang karep, pasti Yane perhatian

## 80:13

Hang disebut nang jerone Kitab hang mulya (Al-Qur’an). [^875]

[^875]: Maksude kitab-kitab hang diedunaken nang para Nabi hang asale teka Luhul Mahfudz

## 80:14

Hang diluhuraken lan hang disucekaken

## 80:15

Nang tangane juru tulis ( Malaikat ) .

## 80:16

Hang Mulyo lan hang ngabukti.

## 80:17

Celokolah menungsa iku! Kerono kenemenen kafire.

## 80:18

Teka laran Gusti Alloh dadekaken?

## 80:19

Teka pecuh, Gusti Alloh dadekaken lan nentokaken nasib awake dhèwèk. [^876]

[^876]: Hang dimaksud kambi nentokaken yaiku nentokaken fase-fase kedadiane, umure, rezekine lan nasibe.

## 80:20

Seteruse Gusti Alloh Gampangaken dalan lahire. [^877]

[^877]: Gampangno dalan maksude gampangno lairan utowo nguwèni persediaan nang yane dienggo ngelakoni dalan hang bener lan dalan hang nyasar.

## 80:21

Sak wise dadi menungsa, Gusti Alloh matèni lan dipendhem.

## 80:22

Nawi Gusti Alloh Nhgarepaken nguripaken wong hang wis mati mau, maka urip temenan.

## 80:23

Saktemene awak dhèwèke iku hing taat nang parintahe Gusti Alloh .

## 80:24

Kudune menungsa iku ndeleng nang pangonane.

## 80:25

Isun hang ngesokaken banyu udan teka langit.

## 80:26

Mari iku, bumine Isun sigar kelawan seapikapike sigaran.

## 80:27

Isun nyukulaken wiji ono bumi.

## 80:28

Anggur lan woh-wohan.

## 80:29

Wit zaitun lan wit kurma.

## 80:30

Lan kebonan hang gembel woh-wohane.

## 80:31

Lan macem maceme woh-wohan, lan suket-suketan

## 80:32

Dienggo kesenangan sira lan rawatan siro.

## 80:33

Lan tetkolone teka suwara hang mecahaken kuping (suarane serompèt kiamat) .

## 80:34

Dinane menungsa melayu teka dulure.

## 80:35

Lan teka emak lan apake.

## 80:36

Lan teko rabi lan anak-anake.

## 80:37

Pas dino wong padha golèk selamete awake dhèwèk-dhèwèk, hing mikir liyane .

## 80:38

Akèh raine hang mencorong.

## 80:39

Gemuyu lan seneng-seneng (wong-wong mukmin).

## 80:40

Pas dino iku akèh pisan hang raine ketutupan lebu.

## 80:41

Lan ketutupan kerono peteng .

## 80:42

Yoiku wong hang kafir hang duroko. [^878]

[^878]: Maksude wong iku diuwèhaken keinoan lan kesusahan.

## 81:1

(Pas dino kiamat) tetkalane serngèngè dilempit.

## 81:2

Lan tetkalane lintang padha ketebluk

## 81:3

Lan tetkalane gunung-gunung diancuraken

## 81:4

Lan tetkalane unta meteng podo ditinggal

## 81:5

Lan tetkalane hewan liar podo dikumpulaken

## 81:6

Lan tetkalane segara dipanasi.

## 81:7

Lan tetkalane nyawa dibalekaken nang ragane.

## 81:8

Lan tetkalane bayi-bayi wadon kang dipendhem urip-urip padha ditakoni.

## 81:9

Kerono duso paran bayi-bayi dipateni?.

## 81:10

Lan tetkalane buku cathetan amal dibuka.

## 81:11

Lan tetkalane langit di ilangaken.

## 81:12

Lan tetkalane neraka jahim diurubaken

## 81:13

Lan tetkalane surga diparekaken.

## 81:14

Mulane tiap wong padha faham hang dikerjakaken.

## 81:15

Isun sumpah, dhemi lintang - lintang.

## 81:16

Kang muncul lan ilang.

## 81:17

Demi bengi tetkalane ngarepaken peteng.

## 81:18

Demi shubuh tetkalane fajare mulai ilang .

## 81:19

Saktemene Al-Qur’an iku dawuhe Gusti Alloh hang digawa liwat makhluq hang mulya (Jibril).

## 81:20

Hang duwe kekuatan, derajat hang duwur nang ngersane Gusti Alloh Hang duwèni ‘Arsy

## 81:21

Hang kudu ditaati (nang alame Malaikat) lan dipercaya.

## 81:22

Lan kancan siro iku (Muhammad), duduk wong gendeng.

## 81:23

Lan Saktemene Nabi Muhammad deleng rupane Jibril sikile nang langit kang wètan.

## 81:24

Lan yane (Muhammad) hing termasuk wong hang melid jelasaken barang ghaib.

## 81:25

Al-Qur’an iku dudu omongane setan hang laknat.

## 81:26

Lan arep nang endi siro melayu? [^879]

[^879]: Maksude Sak wise diterangaken Al-Qur’an iku bener-bener teka Gusti Alloh lan nang jerone isine pelajar an lan petunjuk hang bimbing menungsa nang dalan hang kenceng, ditakokaken nang wong-wong kafir, dalan endi maning hang arep diliwati?

## 81:27

Al-Qur’an iku dienggo peringatan wong alam kabèh.

## 81:28

Yaiku dienggo siro hang gelem ngelakoni dalan hang bener.

## 81:29

Lan siro hing bisa ngelakoni dalan iku mau kecuali kerono Kersane Gusti Alloh Hang nguasai alam kabeh.

## 82:1

Tetkalane langit wis sigar.

## 82:2

Lan tetkalane lintang-lintange wis ketebluk hing karuan.

## 82:3

Lan tetkalane segara-segara diunggahaken banyune.

## 82:4

Lan tetkalane kuburan-kuburan dibongkar.

## 82:5

Lan tetkalane menungsa faham hang wis dilakoni lan di lalekaken.

## 82:6

He Menungsa.. paran hang nggarai siro kabèh duraka nang Gusti Alloh?.

## 82:7

Hang wis ndadekaken siro dadi sempurna lan apik.

## 82:8

Dibentuk modèl paran bain Hang Dikarepaken, Gusti Alloh hang nyusun bentuke awak siro.

## 82:9

Hing mung duraka bain, siro hing percaya dino pewalesan.

## 82:10

Padahal saktemene ono malaikat hang tukang ngawasi kelakuan siro kabèh.

## 82:11

Hang duwè derajat hang mulya

## 82:12

(Malailat-malaikat) iku ngerti kabèh hang siro lakoni.

## 82:13

Saktemene wong-wong hang akèh taate bener-bener ono nang surga hang akèh kenikmatane.

## 82:14

Lan saktemene wong-wong hang duraka bener-bener ono nang jero neraka.

## 82:15

Wong hang duraka melbu neraka pas barengan kambi dino pewalesan

## 82:16

Temenan, wong duraka hing bisa metu teka neraka

## 82:17

Opo siro weruh, dino pewalesan iku paran?

## 82:18

Temenan, opo siro weruh, dino pewalesan iku paran?

## 82:19

Pas dino iku hing ono wong hang bisa nulung wong liya, lan saat iku kabeh urusan ono nang ngisore kekuasane Gusti Alloh

## 83:1

Celaka temenan wong hang ngelakoni curang nang timbangan. [^880]

[^880]: Hang dimaksud nang kènè wong hang curang, yaiku wong hang curang nang takeran lan timbangan

## 83:2

(Yaiku) wong-wong hang pas nerima takeran teka wong liya, iyane jaluk dicukupi.

## 83:3

Lan tetkalane iyane naker utawa nimbang kanggo wong liya, iyane kurangi.

## 83:4

Apa hing weruh wong-wong iku, besok arep ditangèkaken?

## 83:5

Tepak dino hang gedhi (kiamat).

## 83:6

Dinane manungsa ngadeg nang Pengèrane wong alam kabeh.

## 83:7

Temenan, ojo ngelakoni curang, saktemene catetane wong duraka ono nang Sijjīn. [^881]

[^881]: Sijjīn: arane kitab hang isine catetan amal wong-wong hang duraka.

## 83:8

Opo sira paran weruh Sijjīn iku?

## 83:9

Yoiku Buku hang ditulis.

## 83:10

Celoko temenan pas dino iku kanggo wongwong hang ngapusi.

## 83:11

Yaiku wong-wong hang hing percaya dinone walesan (kiamat).

## 83:12

Hing ono hang gorohaken dino kiamat kejaba wong hang keliwat tambenge lan sering ngelakoni dusa.

## 83:13

Lan tetkalane diwacakaken ayat-ayat isun, yane ngomong kadhung iku ceritane wongwong zaman bengèn.

## 83:14

Ojo gedigu, saktemene hang dilakoni wongwong kafir iku nutup atine dhèwèk.

## 83:15

Sekali-kali Using, [^882] saktemene wong-wong kafir pas dina iku bener-bener ketutup teka (kawelasane) pengèran.

[^882]: Maksude, sekali-kali using kaya paran hang wong-wong iku omongaken, yaiku, “saktemene wong-wong iku parek ambi Gusti Alloh”.

## 83:16

Saktemene wong-wong kafir iku benerbener melbu nerako.

## 83:17

Sakwise diomongaken nang wong-wong kafir iku, “iki sikso hang bengèn siro gorohaken”.

## 83:18

Saktemene wong-wong hang taat iku disimpen nang Illiyyīn. [^883]

[^883]: ‘Illiyyīn iku aran kitab hang isine catetan amal wong-wong hang bakti nang Gusti Alloh

## 83:19

Apa siro weruh paran iku Illiyyīn?

## 83:20

Kitab hang ketulis.

## 83:21

Hang disaksekaken Malaikat hang diparekaken nang Gusti Alloh.

## 83:22

Saktemene wong hang taat iku mesti oleh kenikmatan hang gedik (surga).

## 83:23

Wong hang taat iku lungguh nang duwure dipan-dipan ambi bisa nyawang-nyawang.

## 83:24

Sira bisa weruh teka raine wong-wong hang taat, kesenengan hang akeh kenikmatan.

## 83:25

Wong hang taat diweni ombenan teko arak hang murni lan mage segelan.

## 83:26

Segelane teka kesturi, mulane wong-wong padha cepet-cepetan.

## 83:27

Lan campurane arak murni mau teka Tasnim.

## 83:28

Yaiku sumber banyu hang diombe ambi wong hang parek (Nang Alloh).

## 83:29

Saktemene wong hang dusa iku wong hang ngenyèk wong-wong hang iman nang Gusti Alloh.

## 83:30

Lan tetkalane wong hang podo iman papasan nang ngarepe wong akeh dusane, padha ngedip motone.

## 83:31

Lan tetkalane mbalik nang golongane, mbalik ambi seneng-seneng.

## 83:32

Lan tetkalane ketemu (wong mukmin), wong-wong iku ngomong kapan wong mu’min iku wong hang kesasar.

## 83:33

Padahal wong hang ngelakoni duso iku hing dikonkon kanggo jaga wong-wong mu’min.

## 83:34

Pas dina iki wong-wong hang taat padha ngguyu wong-wong kafir.

## 83:35

Lungguh nang duwure dipan ambi bisa nyawang.

## 83:36

Saktemene wong kafir oleh balesan ambi hang padha dikerjakaken bengen.

## 84:1

Tetkalane langit iku pecah.

## 84:2

Lan patuh nang Pengèrane, mulo benere langit kudu patuh.

## 84:3

Lan tetkalane bumi diratakaken.

## 84:4

Lan ngetokaken isine sampek kothong.

## 84:5

Lan patuh nang Pengèranee, mulo benere langit kudu patuh. ( pas waktu iku menungso ngerti akibat kelakuane).

## 84:6

He menungso! Saktemene siro wes megawe temenanan nang Pengèrane siro, sira pasti ketemu ambi Gusti Alloh. [^884]

[^884]: Maksude, Menungso iki asline urip nang donya dienggu nuju nang Gsuti Alloh, Yanè arep nemoni Gusti Alloh dienggo nerimo balesan kelakuanè apik utawa èlèk.

## 84:7

Wong hang diweni buku catetan amale teko arah tengene.

## 84:8

Mulane diperiksa nganggo pemeriksaan hang èntèng.

## 84:9

Lan mbalèk nang kancane ono suwarga, ambi seneng-seneng.

## 84:10

Wong hang diwèni buku catetan amale teko arah kiwone (yoiku wong kafir).

## 84:11

Mulane wong iku berik-berik: celoko isun.

## 84:12

Lan dicemplungaken ning neraka Sa’ir.

## 84:13

Saktemene yane bengèn (nang donya) padha seneng-seneng ambi kancane (hang kafir).

## 84:14

Saktemene perasane wong kafir, yane hing arep mbalik nang Gusti Alloh.

## 84:15

Hang bener, saktemene Pengèrane selalu ndeleng nang wong (kafir).

## 84:16

Isun sumpah, “Demi mega abang”.

## 84:17

Demi bengi, lan perkara hang ngemuli.

## 84:18

Lan demi ulan tekalane purnama..

## 84:19

Saktemene sira mesthi nglakoni templikan (nang urip sira). [^885]

[^885]: Hang dimaksud tingkat dhemi tingkat iku teka setètès mani sampek lahiran, terus teka masa kanak-kanak, remaja lan dèwasa, teka urip terus mati lanjut ditangèkaken teka kuburan.

## 84:20

Abuwo yane hing gelem Percaya nang Gusti Alloh?.

## 84:21

Tekalane diwacakaken Al-Qur’an pado hing gelem sujud.

## 84:22

Wong kafir malah podo gorohaken Al- Qur’an.

## 84:23

Padahal Gusti Alloh weruh hang ana nang jero atine.

## 84:24

Kabarno nang wong kafir, kapan arep disiksa nganggo siksaan hang nemen.

## 84:25

Kejaba wong hang iman (Mukmin) lan ngelakoni perkoro hang apik, podo diganjar suwarga saklawase hing pedhot-pedhot.

## 85:1

Demi langit hang duwe lintang-lintang.

## 85:2

Demi dino hang dijanjekaken (mesthi kelakon).

## 85:3

Dhemi saksi lan hang disakseni.

## 85:4

Celaka lan dilaknat wong hang gawe jeglongan. [^886]

[^886]: Yaiku Tokoh-tokoh Najran nang Yaman

## 85:5

Jeglongan mau isine geni hang murub.

## 85:6

Tetkalane yane lungguh sak kiwa thingene.

## 85:7

Padha weruh kelakuane nyalahi wong-wong hang iman.

## 85:8

Wong-wong kafir hing nyikso wong-wong mu’min kerana wong-wong mu’min iman nang Gusti Alloh Hang Maha .

## 85:9

Hang Duwèni kerajaan langit lan bumi, Gusti Alloh Hang Maha ngawasi.

## 85:10

Saktemene wong-wong hang nguwèni ujian [^887] nangwong-wong hang iman lanang lan wadon, terus hing gelem tobat, mulane wong iku mau diwèni adzab neraka Jahannam hang ngobong.

[^887]: Hang dimaksud nguwèni ujian koyo nyiksa, nekakno celaka, matèni lan liya-liyane

## 85:11

Saktemene wong-wong hang iman lan ngerjakaken amal sholeh, mulane diwèni surga hang nang ngisore ana banyu-banyu, ikulah keuntungan hang gedhi.

## 85:12

Saktemene siksane Pengèrans iro iku abot.

## 85:13

Gusti Alloh Hang gawe makhluk lan nguripaken maning.

## 85:14

Gusti Alloh Maha nyepura lan Moho Welas.

## 85:15

Hang Duweni Arsy lan Maha Mulya.

## 85:16

Maha Kuwasa nang kabeh perkara hang dikarepaken

## 85:17

Apa wis teko kabar nang siro masalah wong hang nentang?

## 85:18

Yoiku Kaume Fir’aun lan Tsamud?

## 85:19

Saktemene wong hang kafir ikugoroh terus.

## 85:20

Padahal Gusti Alloh ngepung teko mburine. [^888]

[^888]: Maksude wong-wong iku hing bisa lolos teko kekuasane Gusati Alloh.

## 85:21

Hang digorohaken iku Al-Qur’an, kitabe Gusti Alloh hang agung.

## 85:22

Hang Kesimpen nang Lauhul Mahfud

## 86:1

Dhemi langit lan hang teko waktu bengi.

## 86:2

Opo riko weruh paran hang teko waktu bengi?

## 86:3

Yaiku lintang hang padange nembus peteng.

## 86:4

Siji-sijine pengawal awak iku hing ono hang tanpa pengawal.

## 86:5

Mulane, Manungsa kudu merhatekoken, teko paran awake digawe?

## 86:6

Hang digawe teko banyu hang mancur.

## 86:7

Hang Metu teko ing antarane boyok lan belung dodo.

## 86:8

Gusti Alloh kuwaso nguripaken menungso sakwise mati.

## 86:9

Pas dina dibuka kabèh rahasia.

## 86:10

Hing ono menungso hang duwe kekuatan lan hing ono hang bisa nulung.

## 86:11

Dhemi langit hang ono udane. [^889]

[^889]: Udan diarani Roj’i nang ayat iki kerono udan iku asale teko uap hang munggah teko bumi nang langit, terus mudun maning nang bumi terus munggah maning nang langit terus mudun maning nang bumi lan gedigu sakteruse.

## 86:12

Demi bumi hang metu wit-witane.

## 86:13

Temenan Al-Qur’an iku bener-bener Kalamullah hang bedakaken antarane hang bener lan hang salah.

## 86:14

Lan using guyonan.

## 86:15

Saktemene wong-wong kafir. ngerenconokaken tipuan hang jahat.

## 86:16

Isun yo gawe rencono nang (wong-wong kafir).

## 86:17

(Muhammad) Mulane wong-wong kafir wenenono tangguhan masia mung sedilut.

## 87:1

Nyebuta Maha Suci asmane Gusti Alloh Pengeran siro Hang Maha Luhur.

## 87:2

Kang wis gawe siro lan nyempurnakaken.

## 87:3

Hang wis nentukaken ukuran lan nguwani petunjuk

## 87:4

Lan hang nguripi suket suket.

## 87:5

Lan gawe suket iku dadi garing warnane cemeng.

## 87:6

Isun macakaken Al-Qur’an nang siro (Muhammad) wakne hing lali.

## 87:7

Kecuali Gusti Alloh ngarepaken, satemene Gusti Alloh Ngeweruhi hang katon lan hang Sengidan

## 87:8

Lan Isun ngewèni siro dalan hang gampang. [^890]

[^890]: Maksude dalan hang gawa nang kesenengan donya lan akhirat

## 87:9

Mulane wnènana pengenget, saktemene pengenget iku ana manfaate.

## 87:10

Sapa hang wedi nang Gusti Alloh, oleh pelajaran.

## 87:11

Wong hang cilaka (kafir) mesti ngedohi.

## 87:12

Yaiku hang arep nyemplung geni gedhik.

## 87:13

Ono nang kana hing mati lan hing urip.

## 87:14

Saktemene untung wong hang gelem bersihaken awake (iman).

## 87:15

Wong hang inget nang Gusti Alloh Pengerane lan nglakoni sembayang.

## 87:16

Tapi siro kabeh (wong-wong kafir) milih penguripan donya.

## 87:17

Penguripan nang akhirat lebih apik lan langgeng

## 87:18

Saktemene iki wis ana nang kitab-kitab bengèn.

## 87:19

Kitabe Nabi Ibrohim lan Kitabe Nabi Musa.

## 88:1

Apa wes teka nang sira kabar dino walesan?

## 88:2

akèh rupane menungsa pas dino iku akèh hang ino.

## 88:3

Megawe abot lan kesel.

## 88:4

Melbu geni hang banget panase (neroko).

## 88:5

Diombeni teka sumber banyu hang umub.

## 88:6

Hing oleh mangan, kecuali wit hang ono erine.

## 88:7

Hang hing biso ngelemokaken lan ngilangaken ellom.

## 88:8

Nang dino iku akèh awak hang uripe enak.

## 88:9

Ngerasa seneng kerono usahane (waktu nang donya).

## 88:10

Nang jerone suwara hang luhur.

## 88:11

Hing ono omongan hang hing manfaat.

## 88:12

Nang jerone suwarga ono sumber banyu hang mili.

## 88:13

Nang jerone suwarga ono pelungguhan hang diduwuraken.

## 88:14

Lan ono gelas-gelas hang wes ditoto.

## 88:15

Lan bantal hang jèjèr-jèjè.

## 88:16

Lan babut hang digelar.

## 88:17

Mulane apa hing dheleng kelendi unto diciptakaken?

## 88:18

Lan langit, kelendi carane diduwuraken?

## 88:19

Lan gunung-gunung, kelendi dijejegaken?

## 88:20

Lan bumi, kelendi di gelar?

## 88:21

Mulane wenenono pengènget, saktemene siro mung tukang nguwani pengènget .

## 88:22

Siro duduk wong hang ngawasi wong kabeh.

## 88:23

Tapine akèh wong hang malèngos lan kufur.

## 88:24

Gusti Alloh arep nyiksa kelawan siksa hang gedhe.

## 88:25

Saktemene manungsa iku kabèh balik nang Isun (Gusti Alloh).

## 88:26

Lan Saktemene Isun hang ngitung amale menungsa.

## 89:1

Demi fajar.

## 89:2

Dhemi bengi tanggal sepuluh (ulan Dzul Hijjah). [^891]

[^891]: Ana hang Ngomong iku tanggal 10 akhir ramadhan, ana hang ngomong iku tanggal 10 muharram termasuk dina asyura, ana hang ngomong iku tanggal 10 Dzulhijjah.

## 89:3

Demi hang genep lan hang ganjil.

## 89:4

Demi bengi hang wis diliwati.

## 89:5

Hang koyo iku ana sumpah (hang biso diterima) wong hang ono akale.

## 89:6

Sira (Muhammad)apa using ndeleng kelendi Gusti Alloh pengèran siro numpas kaum ‘Aad.

## 89:7

(Bangsa) Iram, hang duwe bangunan hang dhuwur. [^892]

[^892]: Iraam ibukotanè kaum “Aad.

## 89:8

Hang durung tau dibangun (kota) hang kaya iku, nang negeri liyanè.

## 89:9

Lan Bangsa Tsamud, hang bisa ngetoki watu nang jurang-jurang. [^893]

[^893]: Lembah iki panggonane ana nang sebalah lore Jazirah Arab antara kota Madinah lan Syam, wong hang akèh motong-motong watu gunung dienggo bangun gedung-gedung umahe, ana maning hang mbolongi gunung dienggo berlindung.

## 89:10

Lan Kaum Fir’aun kang duwè pathek pathek bangunan hang gedhi-gedhi

## 89:11

Hang Sombong ana nang jeron negara.

## 89:12

Lan keliwat ngelakoni kerusakan nong jero negarane.

## 89:13

Kerana Gusti Alloh nguwèni pecut rupa adzab

## 89:14

saktemene Gusti Alloh Pengèran sira iku ngawasi terus.

## 89:15

Kapan menungsa iku diwèni ujian kamulyaan lan kesenengan, wong iku ngomong “Pengeran nguwèni kemulyaan nang isun”.

## 89:16

Tapi kapan diwèni ujian rezekine sithik, wong iku ngomong “Pengeran nginoaken isun”. [^894]

[^894]: Maksudè Gusati Alloh nyalahaken nang wong-wong hang ngomong saktemene sugih iku kemulyan lan melarat iku ino, sugih lan melarat iku ujiane Gusti Gusati Alloh.

## 89:17

Sakjanè using, kapan sira welas nang lare atim. [^895]

[^895]: Maksudè hing mulyakaken lare aitm iku hing nguwakaken hak-hake lare atim lan hing ngelakoni keapikan nang lare atim.

## 89:18

Lan kapan sira ngajaki nguwèni mangan wong melarat.

## 89:19

Lan sira sering mangan warisan hang dicampur antara hang halal lan hang haram.

## 89:20

Lan siro pada dhemen nang bondho.

## 89:21

Ojo ngelakoni hang gedigu kapan osing, ana lindu hang hing mari-mari.

## 89:22

Lan teko Pengèranira, malaikat jèjèr-jèjèr.

## 89:23

Pas dino iku didelengaken nerako Jahannam. Lan pas dino iku menungso padha iling tapi wis hing ono gunanè

## 89:24

Dhèwèkè ngomong, “apik kapan hun bengèn ngerjakaken amal sholèh dienggo urip isun”.

## 89:25

Pas dino iki hing ana wong bisa nguasani siksane Gusti Alloh. [^896]

[^896]: Maksudè kerasè Adzabè Gusati Alloh Swt podo ambi keadilanè.

## 89:26

Lan hing ono wong hang bisa nalèni kaya talènane Gusti Alloh.

## 89:27

He, jiwa hang tentrem!

## 89:28

Baliko nang Gusti Alloh. Pengèraniro nganggo ati hang tenang lan diridhoi

## 89:29

Melbuwo golongane hamba-hamba Isun.

## 89:30

Lan melbuwo nang suwargae Isun.

## 90:1

Isun bener-bener sumpah, demi negoro Mekkah iki.

## 90:2

Siro (Muhammad) manggon nang negara Mekkah iki.

## 90:3

Demi Apak (Adam) lan turunane (onoke).

## 90:4

Temenan Isun wis gawe menungso keadaane susah payah (kerepotan).

## 90:5

Apa menungso nyangka hing ono hang Nguasai nang awake?

## 90:6

Lan ngomong, “isun wis ngetokaken picis wakèh”.

## 90:7

Apa menungso nyongko hing ono hang deleng nang awake?

## 90:8

Apa Isun hing nguweni moto loro?

## 90:9

Lan ilat, ambi lambe loro?

## 90:10

Lan Isun dudui dalan loro (apik lan elek) nang dhèwèke. [^897]

[^897]: Hang dimaksud ambi rong dalan yoiku: dalan hang apik lan dalan hang elek.

## 90:11

Maka, kudune iyane hing usah nempuh dalan (keapikan) hang munggah lan angèl?

## 90:12

Apa rika weruh dalan hang munggah lan angel iku?

## 90:13

Yoiku (contone) bebasaken budak teko perbudakan.

## 90:14

Utawa ngweni mangan waktu wong padha ellom.

## 90:15

Nang lare atim hang mage ono hubungan dulur.

## 90:16

Utawa nang wong melarat lan fakir temenan.

## 90:17

Wong iku mau kudu melbu wong hang iman lan padha nguwèni pesen dienggo sabar lan welas-welasan.

## 90:18

Wong hang gedigu iku (podo iman lan wis saling pesen-pesenan), masuk golangan tengen.

## 90:19

Lan wong kafir hang hing percaya nang ayatayat isun, termasuk golongan kiri.

## 90:20

Padha disiksa nang neraka hang dikunci rapet.

## 91:1

Demi sergenge waktu Isuk.

## 91:2

Demi Ulan hang ngiringi.

## 91:3

Demi bedug tetkolone ngatonaken cahayane.

## 91:4

Demi bengi tetkalane nutupi serngèngè nganggo petenge. [^898]

[^898]: Maksudè : Bengi-bengi hang peteng

## 91:5

Lan langit lan sekitare.

## 91:6

Lan bumi lan gelarane.

## 91:7

Lan jiwa lan sampurnane.

## 91:8

Mulane Gusti Alloh. maringi Apik lan èlèk nang siro.

## 91:9

Saktemene untung wong hang gelem nyuciaken jiwane.

## 91:10

Lan temenan rugi wong hang ngotori jiwane.

## 91:11

Bangsa Tsamud ngapusi nang Nabine kerono keliwat tambenge.

## 91:12

Pas tangi wong hang celaka antarane wong akeh.

## 91:13

Utusane Gusti Alloh. (Nabi Sholeh) ngomongi nang kaum (Tsamud), “genengna unta wadone Gusti Alloh lan ombènane “

## 91:14

Wong Tsamud padha gorohaken nang (Nabi Sholeh) padha (mbeleh) ontane, Gusti Alloh binasakaken kaum Tsamud kerono dosane, lan Gusti Alloh ngeratakaken Kaum Tsamud rata ambi lemah.

## 91:15

Lan Gusti Alloh hing Wedi nang akibat Kelakuane iku.

## 92:1

Demi wengi tetkalane nutupi bedug kambi petenge.

## 92:2

Lan bedug tetkalane terang.

## 92:3

Lan penciptaane wong lanang lan wadon.

## 92:4

Saktemene usahane siro iku beda-beda.

## 92:5

Sapa wong hang ngetokaken picise nang dalane Gusti Alloh lan taqwa.

## 92:6

Lan beneraken ganjaran hang paling apik (suwarga).

## 92:7

Isun arep nyiapaken dalan hang gampang.

## 92:8

Sopo wong hang melid lan rumangso hing butuh (Gusti Alloh). [^899]

[^899]: Hang dimaksud ambi ngerasa cukup : yaiku hing butuh pitulunge Gusti Alloh. lan hing Takwa nang Gusti Alloh.

## 92:9

Lan hing percaya ambi ganjaran hang apik.

## 92:10

Hun siapaken dalan hang angèl.

## 92:11

Bondhone hing ana manfaate kapan dhèwèke wis hing ono.

## 92:12

saktemene kewajibane Isun nguwani petunjuk.

## 92:13

Lan saktemene akherat lan donya iku Isun hang duwe.

## 92:14

Mulane Isun ngengetaken nang siro kabeh, geni hang murub.

## 92:15

Hing ana hang melbu mrunu, kejobo wong hang keliwat tambenge.

## 92:16

Hang gorohaken (perkara hang bener) lan mlèngos teka iman.

## 92:17

Lan arep diedohaken wong hang taqwa teka neraka iku.

## 92:18

Kang nguwakaken bandhane, dienggo nyuciaken awake.

## 92:19

Padahal, hing ana siji wong hang nguwèni kenikmatan hang kudu dibalesi.

## 92:20

Yane nguweni kerono tulus (golek ridlane Gusti Gusti Alloh).

## 92:21

Lan yane mesthi bakal oleh kepuasan.

## 93:1

Demi waktu isuk.

## 93:2

Lan demi bengi tetkalane sepi.

## 93:3

Pengeran siro hing ninggalaken siro lan hing ngamuk nang siro. [^900]

[^900]: Maksude pas mudune wahyu nang Nabi Muhammad SAW dienggo sementara waktu, wong-wong kafir ngomong, “Pengerane Muhammad wis ninggalaken lan bangkel kambi Muhammad, akhire mudun ayat iki dienggo bantah omongane wong kafir iku.

## 93:4

Lan hang akhir (akherat) iku lebih apik kanggo siro ketimbang hang awal (donya). [^901]

[^901]: Maksude: Akhir perjuangane Nabi Muhammad iku oleh kemenangan hang awale ngalami kangelan-kangelan

## 93:5

Lan Pengeran siro nguwèni keenakan nang siro, supoyo siro lego.

## 93:6

Using tah Gusti Alloh nemu siro iku dadi lare atim, mari iku ngelindungi siro?.

## 93:7

Gusti Alloh nemu siro iku bingung, mari iku didudui dalan (petunjuk). [^902]

[^902]: Hang dimaksud bingung nang kene dienggo oleh kebeneran hang hing biso difikir ambi akal sehat, terus Gusti Alloh nurunaken wahyu nang Nabi.

## 93:8

Gusti Alloh nemu siro iku melarat, mari iku diweni kecukupan.

## 93:9

Mulane nang lare atim iku aja nganingaya.

## 93:10

Lan kapan ono wong jaluk-jaluk, aja siro elokaken.

## 93:11

Lan nang nikmate Gusti Alloh ojo lali Syukur.

## 94:1

(Muhammad) Apa Isun sing wis jembaraken (madhangaken) ati siro?

## 94:2

Lan wis nganthengaken beban siro?

## 94:3

Kang ngabotaken boyok siro. [^903]

[^903]: Hang dimaksud beban nang kene, yaiku susahe Nabi Muhammad SAW. kanggo nyampekaken wahyune.

## 94:4

Lan wis isun junjung sebutan (aran) siro. [^904]

[^904]: Duwurna Arane Nabi maksude duwurna derajate aran Nabi lan anutna arane Nabi ambi Asmane Gusti Alloh nang kalimat Syahadat, dadine taat nang Nabi berarti taat nang Gusti Alloh.

## 94:5

Temenan sakwise hang angèl iku ono hang gampang.

## 94:6

Nyata temenan sakwise hang angel iku ono hang gampang.

## 94:7

Sakwise nyelesèkaken urusan siji, kerjakno temenonon urusan liyanè. [^905]

[^905]: Sebgaian Ahli tafsir jelasaken: kapan rika, Muhammad wis mari Dakwahe, lanjutno ibadahe, kapan wis mari urusan dunyane lanjutno urusan alkhirare kapan wis mari sembahyang lanjutno do’ane.

## 94:8

Lan mung nang Pengèran sira, kudune (tempat) sira ngarep-ngarep.

## 95:1

Demi woh Tiin, lan woh zaitun. [^906]

[^906]: Hang dimaksud ambi woh Tin sebagian Ahli Tafsir jelasaken kapan iku umae Nabi Nuh as. yaiku Damaskus hang akeh wit Tin lan Zaitun hang dimaksud Baitul Maqdis hang akeh wite Zaitun

## 95:2

Demi gunung Thursina. [^907]

[^907]: Bukit Sinai yaiku tempate Nabi Musa AS. oleh wahyu teka Alloh Swt.

## 95:3

Demi negara (Mekkah) hang aman.

## 95:4

Temenan, Isun wis gawe manungsa sak apik-apike.

## 95:5

Terus isun balekaken dadi mahluk hang paling èlèk derajate.

## 95:6

Kecuali hang podo iman lan ngelakoni amal sholeh, kanggo wong-wong iku oleh ganjaran hang hing pedhot-pedhot.

## 95:7

Lan sawise gedigu sopo hang wani gorohaken nang dina pewalesan?

## 95:8

Using tah Gusti Alloh iku seadil-adile hang ngukumi?

## 96:1

Moco’o siro (Muhammad) ambi nyebut arane Pangèran siro Hang wis Nyiptakaken.

## 96:2

Hang wis nyiptakaken teka getih kenthel.

## 96:3

Woconen, lan Pangèran siro iku Hang Maha Mulya.

## 96:4

Kang ngajari (carane nulis) nganggo kalam. [^908]

[^908]: Maksude: Alloh Swt. ngajari menungso nulis lan moco.

## 96:5

Kang ngajari nang menungso, barang hang maune durung weruh.

## 96:6

Siro kudu weruh, saktemene menungso keliwat tambenge.

## 96:7

Kerasa rumangsa awake wis cukup (hing butuh).

## 96:8

Saktemene mung nang Gusti Alloh kabèh Mbalik.

## 96:9

Kelendi pendapat siro kanggo wong hang nyegah?

## 96:10

Salah sijine wong pas ngelakoni sembayang. [^909]

[^909]: Hang dimaksud ambi ngelarang yaiku: Abu Jahal ngelarang Rasulullah, tapi usahane Abu Jahal wurung kerana deleng malaikat hang garai wedi, jare Nabi Muhammad kapan Abu jahal nekat ngelarang, moko arep dibinasakaken ambi Malaikat.

## 96:11

Kelendi pendapat siro, pas nemoni hang tukang nyegah (Nabi Muhammad) iku bener?

## 96:12

Utawa ajak-ajak Takwa nang Gusti Alloh ?

## 96:13

Kelendi pendapat siro, pas nemoni hang tukang nyegah (Nabi Muhammad) iku ngapusi?

## 96:14

Apa yane weruh saktemene Gusti Alloh iku deleng nang sekabehane kelakuane menungso?

## 96:15

Siro kudu weruh , saktemene pas yane (Abu Jahal) hing mandek ngelakoni (hang gedigu) isun tarik mbun-mbunane? [^910]

[^910]: Maksude ngelebokaken nang jero neraka lan narik endase

## 96:16

Yaiku mbun-mbunane wong hang ngapusi lan duraka

## 96:17

Kapan wis gedigu, yane nyeluk golongane (kanggo nulungi).

## 96:18

Kèsuk Isun nyeluk malaekat Zabaniah. [^911]

[^911]: Malaikat Zabaniyah Malaikat hang nyiksa menungso nang jerone neraka.

## 96:19

Ojo siro manut dhèwèke, serta sujudo (sembayang) lan mareko nang Gusti Alloh.

## 97:1

Saktemene Isun wes ngedunaken (Al- Qur’an) ono waktu bengi hang mulya. [^912]

[^912]: Bengi Kemulyan dikenal nang boso Indonesia ambi aran Malem Lailatul Qdar, yaiku bengi hang penuh kambi kemulyan, kebesaran kerno iku kawitane mudune Al-Qur’an.

## 97:2

Opo riko weruh, bengi hang mulya iku paran?

## 97:3

Bengi hang mulya iku lebih apik timbang sewu ulan.

## 97:4

Pas bengi iku poro Malaikat lan Ruh (malaikat Jibril) mudun nang dunyo, ambi oleh izin teko Gusti Alloh Swt. kanggo ngatur kabeh urusan.

## 97:5

Bengi iku wakeh keenakan sampek metune fajar

## 98:1

Wong kafir yaiku ahli kitab lan wong musyrik ngomong: Saktemene hing arep ninggalaken agamane sakdurunge ono bukti hang nyata.

## 98:2

Yaiku utusan teka Gusti Alloh (Muhammad) hang macakaken lembaran-lembaran hang disucikaken (Al-Qur’an).

## 98:3

Nang jerone njelasaken kitab-kitab hang kenceng. [^913]

[^913]: Hang dimaksud ambi kitab-kitab hang kenceng yaiku kitab-kitan hang diwahyukaken nang para nabi kaya Zabur, Taurot lan Injil.

## 98:4

Lan wong-wong hang diwèni kitab mau hing pecah–pecah sakwise ketekan bukti hang nyata.

## 98:5

Padahal dhèwèke iku hing diperintahaken paran-paran mung nyembah nang Gusti Alloh murniaken taat nang Gusti Alloh kanggo ngelakoni agaman hang kenceng, nglakoni sembayang lan bayar zakat, yaiku agomo hang bener.

## 98:6

Wong kafir yaiku ahli kitab lan wong musyrik disiksa nang neraka Jahonom langgeng salawase, kabeh wong iku masuk sak èlèk-èlèke makhluk.

## 98:7

Saktemene wong hang Iman lan ngelakoni amal sholeh, masuk sak apik-apike Makhluk.

## 98:8

Walesane wong-wong (hang iman) teka Gusti Alloh iku Surgo ‘Adn hang mili nang ngisore banyu-banyu, kekal abadi saklawase, Gusti Alloh ridha nang wong iku kabeh lan wong iku ya Ridha nang Gusti Alloh, hang gedigu iku walesan dienggo wong hang wedi nang Gusti Alloh.

## 99:1

Tetkalane ono lindhu gedhi, bumi di gonjang-ganjing kanthi dahsyat.

## 99:2

Bumi ngetokaken isine (momotane).

## 99:3

Menungso takon-takonan: “Apuwo bumi dadi gedigi?”.

## 99:4

Pas dino iku bumi nyeritakaken kabare.

## 99:5

Kerono Pengèran sira perintah (hang gedigu iku) nang bumi.

## 99:6

Pas dino iku menungso padha metu dhèwèk-dhèwèk teka kubure hang keadaane macem-macem, wakne dikatokaken nang iyane (balesan) kelakuane. [^914]

[^914]: Maksude : ono hang wajahè putih lan ono wajahe hang cemeng lan liyan liyane.

## 99:7

Sapa wonge hang ngelakoni keapikan sak abote dzarrah (wijine lobak) pasti ono balesane.

## 99:8

Sapa wonge hang ngelakoni keèlèan sak abote dzarrah (wijine lobak) pasti ono balesane pisan.

## 100:1

Demi jaran perang hang melayu kenceng lan kongos-kongos.

## 100:2

Demi jaran hang ngetokaken geni hang metu teka sandungan sikile.

## 100:3

Demi jaran hang dienggo nyerang waktu isuk.

## 100:4

Moko yane bisa miberaken lebu.

## 100:5

Lan nyerbu nang tengah-tengahe musuh.

## 100:6

Saktemene menungso iku duraka lan hing kesuwun nang Gusti Alloh.

## 100:7

Lan menungso deleng dhèwèk durakane.

## 100:8

Lan menungso iku melid kerono sangking senenge nang picis. [^915]

[^915]: Menurut Ahli Tafsir, saking cintane menungso nang picis, sampek yane bisa melid (bakhil)

## 100:9

Moko, opo iyane hing weruh paran bain ditangikaken teka jero kuburan?

## 100:10

Lan dietokaken paran baen hang ono neng jero ati.

## 100:11

Saktemene Pas dino iku, Pengèrane weruh nang keadaane menungso kabeh.

## 101:1

Dina kiamat.

## 101:2

Paran dina kiamat iku?

## 101:3

Apa siro weruh paran dina kiamat iku?

## 101:4

Pas dino iku manungsa kaya kupu-kupu hang miber.

## 101:5

Lan Gunung-gunung kaya wulu hang dielèr.

## 101:6

Sopo hang abot timbangan (keapikane).

## 101:7

Wong iku oleh penguripan hang nikmat.

## 101:8

Sapa hang abot timbangan (keèlèkane)

## 101:9

Maka Panggonan balike ono nang neraka Hawiyah.

## 101:10

10\. Apa siro weruh neraka Hawiyah iku paran?

## 101:11

Yaiku Geni hang temenonon ponose.

## 102:1

Mewah-mewahan wis nglalekaken siro  (ibadah nang Allah). [^916]

[^916]: Maksude megah-megahan nang akeh perkara, anak, picis, pengikut, kemulyaan lan hang sepadan kambi iki sampek ngelalekaken ibadah nang Gusti Alloh.

## 102:2

Sampe siro melbu nang kuburan.

## 102:3

Aja gedigu, kesuk siro bakal weruh akibat kelakuan siro.

## 102:4

Aja gedigu, kesuk siro bakal weruh

## 102:5

Aja gedigu, kapan kesuk siro weruh kelawan weruh hang yakin.

## 102:6

Siro bener-bener weruh neraka jahim.

## 102:7

Siro bener-bener deleng ambi ainul yaqin (deleng dhèwèk). [^917]

[^917]: Ainul Yaqin artine ndeleng dhèwèk sehingga muncul keyakinan hang kuwat

## 102:8

Lan siro pasti ditakoni pas dino iku masalah kenikmatan hang dienggo mewahmewahan waktu nang donya.

## 103:1

Dhemi wektu.

## 103:2

Saktemene menungsa iku bener-bener rugi.

## 103:3

Kecuali wong-wong hang iman lan ngelakoni amal soleh lan saling nasehati nang kebenaran lan kesabaran

## 104:1

Cilaka kanggo wong hang tukang nyacat lan ngelokaken (Nabi Muhammad).

## 104:2

Hang tukang nglumpukaken picis lan ngitung-ngitung picise. [^918]

[^918]: Maksude ngumpulaken lan ngitung-ngitung picis sampek yane dadi melid lan heng gelem belanjakaken nang dalane Gusti Alloh Swt.

## 104:3

Yane  ngiro  kapan  picise  mau  bisa nglanggengaken awake.

## 104:4

Temenan using, wong mau arep dioncalaken nang neroko Huthomah.

## 104:5

Opo sira weruh, paran hang aran Huthomah iku?

## 104:6

(Yaiku) geni (hang disiapaken) Gusti Alloh hang diumubaken.

## 104:7

Hang (ngobong) sampek nang ati.

## 104:8

Saktemene neroko Huthomah iku ditutup rapet kanggo wong-wong iku.

## 104:9

Lan (wong-wong mau) ditaleni nangsokosoko hang dowo.

## 105:1

Opo sira hing deleng kelendi Gusti Alloh numpes pasukan gajah? [^919]

[^919]: Hang dimaksud ambi tentara gajah yiku pasukanè Gubernur Yaman hang Aran Abrahah hang arep ngancuraken Ka’bah, tapi dimusnahaken mergone diserewati mauuk-manuk Ababil ambi watu cilik-cilik hang panas.

## 105:2

Using tah Gusti Alloh dadekaken tipuane (wong akeh hang arep ngancuraken (Ka’bah) iku percuma?

## 105:3

Gusti Alloh ngirim rombongan manuk Ababil.

## 105:4

Hang nyerewati wong akeh nganggo watu hang asale teka lemah hang panas.

## 105:5

Lan Gusti Alloh ndadekaken wong akeh mati kabeh kaya godhong kang dipangan uler.

## 106:1

Kerana kebiasaane wong Quraisy.

## 106:2

Yaiku kebiasaan menyang pas musim adem lan musim panas. [^920]

[^920]: Wong Quraisy biasane mlaku dagang, musim panas nang Syam lan musim adem nang Yaman, sampek oleh jaminan keamanan teka penguasane negeri-ngeri iku. Iki suatu nikmat hang enak, kudune wong-wong iku nyembah nang Gusti Alloh.

## 106:3

Mulane wong-wong Quraisy dikongkon nyembah nang Gusti Alloh, Hang duwe Ka’bah Baitullah.

## 106:4

Hang nguwèni panganan dienggo ngilangaken ellom, lan nguwani rasa aman, selamet teka perkara hang gawe wedi.

## 107:1

Apa siro hing weruh, sopo wong hang gorohaken agama?

## 107:2

Yaiku wong hang ngelokaken lare atim.

## 107:3

Lan hing ngongkon nguwèni mangan nang wong melarat.

## 107:4

Celoko temenan wong hang podho sembayang.

## 107:5

Yaiku wong-wong hang lali nang jerone sembayange.

## 107:6

Wong-wong hang pamer (golek alem teka wong liya). [^921]

[^921]: Riya: Ngelakoni penggawèan hing dienggo golèk Ridhane Alloh tapi dienggo golèk pngaleman teka menungso

## 107:7

Lan wong hkang hing gelem nulung wong liya nganggo bandhane. [^922]

[^922]: Sebagian ahli tafsir ngartekaken hing gelem bayar zakat.

## 108:1

Saktemene Isun wes nguwèni nang siro banyu nang suwarga.

## 108:2

Mulane lakonono sembayang kerana Pengèran siro lan mbelèo kurban. [^923]

[^923]: Hang dimaksud Kurban nang kènè yaiku mbelèh qurban dienggo ibadah lan nyukuri nikmat

## 108:3

Saktemene wong kang hing seneng nang siro (Muhammad) iku wong hang pedhot keapikane. [^924]

[^924]: Maksudè Pedot nang kènè pedot teka rahmatè Alloh

## 109:1

Ngomongo, “He wong kafir!”.

## 109:2

Isun hing nyembah paran hang siro sembah.

## 109:3

Siro hing nyembah paran hang isun sembah.

## 109:4

Isun hing arep nyembah paran hang siro sembah.

## 109:5

Siro hing nyembah paran hang isun sembah.

## 109:6

Dienggo siro agomone siro, dienggo isun agamane isun.

## 110:1

Tetkalane wis teko pitulunge Gusti Alloh lan kemenangan (Fathu Mekkah).

## 110:2

Lan siro deleng manungsa melbu Islam agamane Gusti Alloh kanthi rombongan.

## 110:3

Mulane siro moco tasbih, ngalem nang Pengèran siro. lan njaluko sepuro nang Gusti Alloh. Saktemene Gusti Alloh iku Dzat Hang nerima Tobat

## 111:1

Rusak tangan lorone Abu Lahab, lan saktemene Abu Lahab arep celaka. [^925]

[^925]: Hang dimaksud ambi tangannè Abu Lahab, yaiku Abu Lahab dhèwèk.

## 111:2

Heng ono gunane Bandhane hang diusahakaken.

## 111:3

Besok wing ikau kecemplung nang neraka hang murub.

## 111:4

Lan gedigu pisan rabine (Abu Lahab mau) hang gawa kayu bakar [^926]

[^926]: Hang Gawa Kayu bakar nang boso Arab kiasan dienggo kiasan wong hang nyebar fitnah

## 111:5

Nang gulune ana tali hang teka dhadung.

## 112:1

Ngomongo (Muhammad), “Gusti Alloh iku mung siji”.

## 112:2

Gusti Alloh iku Pengèran Hang kabèh perkara tergantung Gusti Alloh.

## 112:3

Hing duwe anak lan hing dianakaken.

## 112:4

Lan hing ana hang padha ambi Gusti Alloh.

## 113:1

Ngomongo siro (Muhammad): “Hun nyuwun lindungan dhumateng Pengèran Hang Mangrani wektu subuh.

## 113:2

Lan kejahatan sedayo makhluk.

## 113:3

Lan kejahatan dalu pas peteng.

## 113:4

Lan kejahatan wong-wong wadon hang dadi tukang sihir hang nyuwuk buhul-buhul teka bundhelan-bundhelan tampar. [^927]

[^927]: Biasane Tukang-tukang sihir ngelakoni sihire gawe buhul-buhul lan tali terus diwacakaken jampi-jampi ambi ngembusaken nafase nang buhul iku.

## 113:5

Lan kejahatan wong-wong hang iri pas wonge iri.

## 114:1

Ngomongo sira (Muhammad): “Hun Nyuwun Lindungan Dhumateng Pengèran hang Nguasai Menungso.

## 114:2

Rajane Menungso.

## 114:3

Gusti Allohe Menungso.

## 114:4

Teko Kejahatan setan hang biasa sengidan.

## 114:5

Hang bisikaken kejahatan nang atine Menungso.

## 114:6

Teka golongane Jin lan Menungso.
