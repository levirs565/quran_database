---
type: translation

---

# Bahasa Melayu Jambi

## 1:1

Dengan namo Allah nang Maha Pangasih lagi Maha Panyayang.

## 1:2

Sagalo puji bagi Allah, Tuhan [^1] samesta alam.

[^1]: Allah disebut rabb (tuhan) sagalo alam kareno Diolah nang lah manciptokan, mameliharo, mandidik, mangatur, mengururs, mambagih rezki, dan sagalonyo kapado makhluk-Nyo.

## 1:3

Nang Maha Pangasih lagi Maha Panyayang.

## 1:4

Pamilik Hari Pambalasan. [^2]

[^2]: ‘Yaumid-dīn (Hari Pambalasan) adolah hari katiko kagi manusio manerimo pembalasan tahadap amal-amalnyo nang baik dan nang buruk. Hari tu disebut jugo yaumul-qiyāmah (Hari Kiamat), yaumul-ḥisāb (Hari Pangitungan) dan sabagainyo.

## 1:5

Cumo kapado Engkaulah kami manyembah dan cumo kapado Engkaulah kami mamohon pertolongan.

## 1:6

Bimbinglah kami ka jalan nang lurus, [^3]

[^3]: Jalan nang lurus iolah jalan hidup nang benar sasuai dengan ajaran Islam nang takandung di dalam Al-Qur’an dan hadis.

## 1:7

(Yaitu) jalan orang-orang nang sudah Engkau bagih nikmat, bukan (jalan) orang-orang nang dimurkoi dan bukan (pula jalan) orang-orang nang sesat.

## 2:1

Alif Lām Mīm. [^4]

[^4]: Dalam Al-Qur’an tadapat 29 surat nang dimuloi dengan huruf arab nang muqatta’ah (dibaco namo hurufnyo), saperti Alif Lām Mīm, Alif Lām Rā. Makno sasungguhnyo dari rangkaian huruf-huruf tu hanyo Allah Swt. nang tau. Ado nang bapendapat bahwa huruf-huruf tu gunonyo untuk manarik perhatian atau untuk manunjukkan mukjizat Al-Qur’an

## 2:2

Kitab (Al-Qur’an) iko idak ado karaguan di dalamnyo; (io marupokan) patunjuk bagi orang-orang nang batakwa.

## 2:3

(Yaitu) orang-orang nang baiman kapado nang goib, mangerjokan sembahyang manginfakkan sabagian rezki nang Kami bagihkan kapado orang-orang tu

## 2:4

Dan orang-orang nang baiman kapado (AlQur’an) nang diturunkan kapadomu (Nabi Muhammad) dan (kitab-kitab suci) nang lah diturunkan sabelum kamu dan orang-orang tu yakin bakal adonyo akherat.

## 2:5

Orang-orang tu lah nang mandapat patunjuk dari Tuhannyo dan orang-orang tulah orangorang nang bauntung.

## 2:6

Sasungguhnyo orang-orang kafir tu samo bae bagi orang-orang tu, apokah kamu (Nabi Muhammad) bagih peringatan atau idak kamu bagih peringatan, orang-orang tu idak jugo bakal baiman.

## 2:7

Allah lah mangunci hati dan panganingan orang-orang tu. [^5] Pado pangliatan orangorang tu ado panutup, dan bagi orang-orang tu sikso nang sangat berat.

[^5]: Allah Swt. lah mangunci hati dan panganingan orang kafir sahinggo nasehat atau hidayah idak biso masuk ka dalam hatinyo

## 2:8

Di antaro manusio ado nang bakato, “Kami baiman kapado Allah dan hari akhir,” padohal sasungguhnyo orang-orang tu idak tamasuk orang-orang nang baiman.

## 2:9

Orang-orang tu mangicuh Allah dan orang-orang nang baiman, padohal orang-orang tu hanyolah mangicuh diri dewek tanpa orang-orang tu maraso.

## 2:10

Dalam hati orang-orang tu ado panyakit, [^6] lalu Allah manambah panyakitnyo dan orang-orang tu mandapat sikso nang sangat pedih kareno orang-orang tu mangicuh.

[^6]: Panyakit hati nang dimaksud adolah karaguan tentang kabenaran ugamo Islam, kamunafikan, atau katidaksukoan tahadap kanabian Rasulullah saw

## 2:11

Apobilo dikatokan kapado orang-orang tu, “Janganlah babuat karusan di bumi!” [^7] Orang-orang tu manjawab, “Sasungguhnyo kami hanyolah orang-orang nang mangerjokan kabaikan.”

[^7]: Di antaro bentuk karusakan di atas bumi adolah kakufuran, kamaksiatan, manyebarkan rahasio orang baiman dan mambagihkan kasetiaan kapado orang kafir. Malanggar nilai-nilai nang ditetapkan ugamo kagi mangakibatkan alam iko rusak, bahkan hancur.

## 2:12

Ingatlah, sasungguhnyo orang-orang tulah nang babuat karusakan, tapi orang-orang tu dak manyadari.

## 2:13

Apobilo dikatokan kapado orang-orang tu, “Baimanlah kamu samacam mano orang-orang laen lah baiman!” Orang-orang tu manjawab, “Apokah kami bakal baiman macam orang-orang nang korang akalnyo tu baiman?” Ingatlah, sasungguhnyo orang-orang tulah orang-orang nang korang akal, tapi orang-orang tu dak tau.

## 2:14

Apobilo orang-orang tu bajumpo dengan orang-orang nang baiman, orang-orang tu bakato, “Kami lah baiman.” tapi apobilo orang-orang tu manyandiri dengan setan-setan (pamuko-pamuko) orang-orang tu, orang-orang tu bakato, “Sasungguhnyo kami basamo kamu, kami hanyo baguro bae.”

## 2:15

Allah bakal mangolok-olok dan mambiarkan orang-orang tu taombang-ambing dalam kasesatan.

## 2:16

Orang-orang tulah nang mambeli kasesatan dengan patunjuk. Mako, idaklah bauntung jual-belinyo dan orang-orang tu bukanlah orang-orang nang mandapat patunjuk.

## 2:17

Perumpamoan orang-orang tu macam orang-orang nang manyalokan api. Satelah (api tu) manerangi sakelilingnyo, Allah mangilangkan cahayo (nang manyinari) orang-orang tu dan mambiarkan orang-orang tu dalam kelam, idak dapat mangimak.

## 2:18

(Orang-orang tu) pekak, bisu, jago buto, sehingga orang-orang tu idak dapat balik.

## 2:19

Atau, macam (orang-orang nang ditimpo) hujan lebat dari langit, nang disertoi kelam, petir dan kilat. Orang-orang tu manyumbat kuping dengan jari-jarinyo (tuk mangelak) suaro petir tu kareno takut mati. Allah manguasoi orang-orang nang kafir. [^8]

[^8]: Maksudnyo adolah bahwa pangetauan dan kakuasoan Allah Swt. maliputi orang-oranng kafir.

## 2:20

Hampir bae kilat tu manyambar pangliatan orang-orang tu, tiap kali (kilat tu) manyinari, orang-orang tu bejalan di bawah (sinar) tu, dan apobilo kelam manimpo orang-orang tu, orang-orang tu barenti. Sakironyo Allah mangendaki, mustilah Dio hilangkan panganingan jugo pangliatan orang-orang tu. Sungguh, Allah Maha Kuaso atas sagalo sasuatu.

## 2:21

Oi manusio, sembahlah Tuhanmu nang lah manciptokan kamu dan orang-orang nang sabelum kamu, supayo kamu batakwa.

## 2:22

(Diolah) nang manjadikan bumi (sabagai) hamparan bagimu dan langit sabagai atap, dan Diolah nang manurunkan aek (hujan) dari langit, lalu Dio manghasilkan dengan (hujan) tu buah-buahan sabagai rezki untuk kamu. Oleh karno tu, janganlah kamu mangadokan saingan-saingan bagi Allah, padohal kamu mangetaui.

## 2:23

Kalu kamu (tetap) dalam karaguan tentang apo (Al-Qur’an) nang Kami turunkan kapado hamba Kami (Nabi Muhammad), buatlah sekok surat nang sapadan dengannyo dan ajaklah panolong-panolongmu selain Allah, kalu kamu orang-orang nang benar.

## 2:24

Kalu kamu idak (sanggup) mambuat(-nyo), dan (pasti) kamu idak bakal (sanggup) mambuat(-nyo), takutlah pado api narako nang bahan bakarnyo adolah manusio dan batu nang disiapkan tuk orang-orang kafir.

## 2:25

Sampekanlah berito senang kapado orang-orang nang baiman dan baramal soleh bahwa untuk orang-orang tu (disediokan) surgo-surgo nang di bawahnyo mangalir sungei-sungei. Kapan bae dibagih rezki buah-buahan dari surgo, orang-orang tu bakato, “Kolah rezki nang dibagih kapado kami dulu.” Orang-orang tu lah dibagih (buah-buahan) nang serupo dan di sano orang-orang tu (mamperoleh) pasangan-pasangan nang suci. Orang-orang tu kekal di dalamnyo.

## 2:26

Sasungguhnyo Allah idak segan mambuat perumpamoan saekor nyamuk atau nang lebih kecik dari tu. [^9] Adopun orang-orang nang baiman mangetaui kalu tu kabenaran dari Tuhannyo. Tapi, orang-orang kafir bakato, “Apo maksud Allah dengan perumpamoan iko? Dengan (perumpamoan) tu banyak orang nang disesatkan-Nyo. [^10] Dengan tu jugo banyak orang-orang nang dibagih-Nyo patunjuk. Tapi idak ado nang Dio sesatkan dengan (perumpamoan) tu, salain orang-orang fasik. [^11]

[^9]: Makhluk nang kecik nang dikiro lemah, macam nyamuk, semut, lebah, laba-laba, atau lainnyo, sabenarnyo banyak manyimpan hikmah untuk manjadi palajaran bagi manusio.

[^10]: Saseorang manjadi sesat kareno kaengkarannyo dan idak mau mamahami patunjuk- patunjuk Allah. Dalam ayat iko dijelaskan bahwa orang-orang tu engkar dan idak mau mamahami apo sebabnyo Allah mambuat nyamuk sabagai perumpamoan. Akibatnyo, orang-orang tu manjadi sesat.

[^11]: Orang fasik adolah orang nang malanggar katentuan-katentuan ugamo, baik barupo ucapan maupun gawenyo.

## 2:27

(Yaitu) orang-orang nang malanggar perjanjian Allah sasudah (perjanjian) tu diteguhkan, mamutuskan apo nang di perentahkan Allah untuk disambungkan (silaturrahmi), dan babuat karusakan di bumi. Orang-orang tulah orang-orang nang rugi.

## 2:28

Macam mano kamu engkar kapado Allah, padohal kamu (tadinyo) mati, lalu Dio mangidupkan kamu, kemudian Dio bakal mamatikan kamu, Dio bakal mangidupkan kamu lagi, dan kapado-Nyolah kamu dibalikkan?

## 2:29

Dio-lah (Allah) nang manciptokan sagalo nang ado di bumi untukmu, kemudian Dio manuju ka langit, lalu Dio manyempurnokannyo manjadi tujuh langit. [^12] Dio Maha Mangetaui sagalo sasuatu.

[^12]: Langit nang bamakna ruang di luar bumi dengan sagalo isinyo (bulan, planet, komet, bintang, galaksi) nang jumlahnyo tak bahingga (disimbolkan dengan ungkapan ‘tujuh langit’) sasungguhnya terus berevolusi. Allah Swt. manyebutnyo ‘manyempurnokannyo’, karena prosesnya terus balanjut. Banyak bintang nang mati, namun banyak jugo bintang nang lahir. Sedangkan nang dimaksud dengan, ‘manyempurnokan’ adolah proses pambentukan bintang-bintang baru nang terus balanjut sejak pambentukan alam semesta.

## 2:30

(Ingatlah) ketiko Tuhan-mu bafirman kapado paro malaikat, “Aku bakal manjadikan Khalifah [^13] di bumi.” Orang-orang tu bakato, “Apokah Engkau hendak manjadikan orang-orang nang marusak dan manumpahkan darah di sano, sedangkan kami batasbih mamuji-Mu dan manyucikan namo-Mu? Dio bafirman, “Sasungguhnyo Aku mangetaui apo nang idak kamu kataui.”

[^13]: Dalam Al-Qur'an kata ‘khalīfah’ mampunyoi makno pangganti, pamimpin, panguaso, atau pangelola alam samesta.

## 2:31

Dio mangajarkan kapado Adam namo-namo (bendo) sagalonyo, kemudian Dio mamperliatkannyo kapado paro malaikat, sambil bafirman, “Sebutkan kapado-Ku namo-namo (bendo) iko kalu kamu benar!”

## 2:32

Malaikat-malaikat tu manjawab, “Mahasuci Engkau. Idak ado nang kami kataui selain apo nang lah Engkau ajarkan kapado kami. Sasungguhnyo, Engkaulah nang Maha Mangetaui jugo Mahabijaksano.

## 2:33

Dio (Allah) bafirman, “Oi Adam, bagi taukanlah kapado malaikat-malaikat tu namo-namo bendo tu!” Sasudah dio (Adam) manyebutkan namo-namo tu, Dio bafirman, “Bukankah lah Kukatokan kapadomu bahwa Aku mangetaui rahasio langit dan bumi, dan Aku mangetaui apo nang kamu nyatokan dan apo nang suko kamu singitkan?”

## 2:34

(Ingatlah) katiko Kami bafirman kapado paro malaikat, “Sujudlah kamu kapado Adam!” Mako, paro malaikat tu pun sujud, kacuali Iblis. [^14] Io manolaknyo dan manyongkakkan diri, dan dio tamasuk golongan kafir.

[^14]: Iblis tamasuk nang disuruh sujud dan barasal dari golongan jin.

## 2:35

Kami bafirman, “Oi Adam, tinggallah kamu dan binimu di dalam surgo, makanlah dengan nikmat (sagalo rupo makanan) nang ado di sano sasukomu, dan janganlah kamu dekati pohon iko, [^15] sahinggo kamu tamasuk orang-orang nang aniayo!” [^16]

[^15]: Setan mangicuh Nabi Adam a.s. bahwa siapo nang makan buah pohon tu kagi kekal di dalam surgo (tengok surat Thāhā/20 : [^120].

[^16]: Orang zalim adolah orang nang malakukan gawe aniayo nang marugikan dirinyo dewek maupun orang lain.

## 2:36

Lalu, setan manggelincirkan kaduonyo dari surgo [^17] sahinggo kaduonyo dikaluarkan dari sagalo kanikmatan ketiko kaduonyo di sano (surgo). Kami bafirman, “Turunlah kamu! Sabagian kamu manjadi musuh bagi nang lain serto bagi kamu ado genah tinggal dan kasenangan di bumi sampe waktu nang ditentukan.”

[^17]: Nabi Adam a.s. dan Hawa mamakan buah pohon nang dilarang tu, sahinggo diusir Allah SWT. dari surgo dan diturunkan ka dunio.

## 2:37

Kemudian, Adam manerimo baberapo kalimat [^18] dari Tuhan-nyo, lalu Dio pun manerimo tobatnyo. Sasungguhnyo Diolah Nang Maha Panerimo tobat lagi Maha Panyayang.

[^18]: Nang dimaksud baberapo kalimat pado ayat ko adolah ucapan untuk mamohon ampun (tobat) dari Allah SWT macam disebut dalam surah al-A’raf/7:23.

## 2:38

Kami bafirman, “Turunlah kamu gegalo dari surgo! Kemudian, kalu benar-benar datang patunjuk-Ku kapadomu, siapo bae nang mangikuti patunjuk-Ku, idak ado raso takut nang manimpo orang-orang tu dan orang-orang tu pun idak basedih hati.

## 2:39

(Sementaro tu), orang-orang nang mangengkari dan mandustokan ayat-ayat Kami, orang-orang tu lah panghuni nerako. Orang-orang tu kekal di dalamnyo.

## 2:40

Oi Bani Israil! [^19] Ingatlah nikmat-Ku nang lah Aku bagihkan kapadomu dan penuhilah janjimu kapado-Ku, [^20] niscayo Aku penuhi janji-Ku kapadomu. Hanyo kapado-Ku hendaknyo kamu takut.

[^19]: Israil adolah namo lain Nabi Ya‘qub a.s. Oleh kareno tu, Bani Israil adolah katurunan Nabi Ya‘qub a.s. dan kini dikenal dengan bangso Yahudi.

[^20]: Di antaro Janji Bani Israil kapado Allah iolah hanyo manyembah Allah, idak manyekutukan-Nyo, serto baiman kapado Nabi Muhammad saw. Samacam mano nang tasebut di dalam Taurat.

## 2:41

Baimanlah kamu kapado apo nang lah Aku turunkan (Al-Qur'an) nang mambenarkan nang ado pado kamu (Taurat) dan janganlah kamu manjadi orang-orang nang pertamo kafir kapadonyo. Janganlah kamu manukarkan ayat-ayat-Ku dengan hargo murah dan batakwalah hanyo kapado-Ku.

## 2:42

Janganlah kamu campur adukkan kabenaran dengan kabatilan [^21] dan (jangan pulak) kamu singitkan kabenaran, sedangkan kamu mangetauinyo.

[^21]: Nang dimaksud dengan kebatilan adolah kesalahan, kejahatan, kemungkaran, dan sabagainyo.

## 2:43

Tegakkanlah sembahyang, tunaikanlah zakat, dan rukuklah basamo orang-orang nang rukuk.

## 2:44

Ngapo kamu manyuruh orang-orang laen (ngerjokan) kabajikan, sedangkan kamu malupokan dirimu dewek, padohal kamu mambaco Kitab suci (Taurat)? Idakkah kamu paham?

## 2:45

Mintaklah tolong (kapado Allah) dengan sabar dan sembahyang. Sasungguhnyo (sembahyang) tu berat nian, kacuali bagi orang-orang nang khusuk.

## 2:46

(Yaitu) orang-orang nang yakin bahwa orang-orang tu bakal manemui Tuhannyo dan hanyo kapado-Nyo orang-orang tu balik.

## 2:47

Oi Bani Israil, ingatlah nikmat-Ku nang lah Aku bagihkan kapadomu dan sasungguhnyo Aku lah malebihkan kamu dari sagalo umat di alam iko (pado maso tu).

## 2:48

Takutlah kamu pado suatu hari (kiamat), nang sasaorang idak mampu mambelo orang lain dikit pun, syafaat [^22] dan tebusan apo pun darinyo idak diterimo, dan orang-orang tu idak bakal ditolong.

[^22]: Syafaat iolah pertolongan nang, antaro lain, dibagihkan oleh malaikat, paro nabi, atau orang-orang mukmin pilihan atas izin Allah Swt. untuk maringankan azab sasaorang atau bebannyo di akherat.

## 2:49

(Ingatlah) katiko Kami manyelamatkan kamu dari (Fir’aun dan) pangikut- pangikut Fir’aun. [^23] Orang-orang tu manimpokan siksoan nang sangat berat kapadomu. Orang-orang tu manyeùbelih anak-anak lakimu dan manalakkan hidup anak-anak perempuanmu. Pado nang demikian ado cobaan nang besak dari Tuhan-mu.

[^23]: Fir‘aun adolah gelar bagi rajo-rajo Mesir Kuno. Menurut sabagian ahli sejarah, Fir‘aun pado maso Nabi Musa a.s. adolah Menepthan (1232–1224 SM) nang dikenal dengan Ramses II.

## 2:50

(Ingatlah) katiko Kami mambelah laut untukmu, lalu Kami manyelamatkanmu dan manenggelamkan (Fir’aun dan) pangikut Fir’aun, sedangkan kamu manyaksikannyo. [^24]

[^24]: Allah Swt. mambagi mukjizat kapado Nabi Musa a.s. dengan membagihkan jalan malalui laut nang tasibak. Belum ado panjelasan ilmiah, caronyo. Salah sikok caronyo, biso jadi palintasan eksodus malalui celah teluk nang sempit. Dengan kakuasoan Allah Swt., rombongan Nabi Musa a.s. melintasi tepat saat laut surut maksimum saat purnama atau bulan baru sahinggo cukup waktu untuk melintas. Sekitar 6 jam kemudian, rombongan Fir‘aun mengejar. Saat di tengah, aek laut mulai pasang dan manenggelamkan rombongan Fir‘aun.

## 2:51

(Ingatlah) katiko Kami manjanjikan (petunjuk Taurat) kapado Musa (malalui munajat selamo) empat puluh malam. [^25] Kemudian, kamu (Bani Israil) manjadikan (patung) anak jawi (sabagai sasembahan) sasudah (kapergian)-nyo dan kamu (manjadi) orang-orang nang zholim.

[^25]: Allah Swt. manjanjikan bahwa waktu munajat Nabi Musa a.s. untuk manerimo patunjuk (Taurat) adolah empat puluh malam. Tapi, umatnyo idak sabar manunggunyo sahinggo orang tu menyembah patung anak jawi nang dibuat oleh Samiri.

## 2:52

Sasudah tu, kami memaafkan kamu supayo kamu basyukur.

## 2:53

(Ingatlah) katiko Kami bagihkan kitab (Taurat) dan furqān kapado Musa supayo kamu mandapat patunjuk. [^26]

[^26]: Kitab nang dimaksudkan adolah kumpulan wahyu nang disebut Taurat dan baguno sabagai furqān, yaitu mambedakan antaro hak dan batil.

## 2:54

(Ingatlah) katiko Musa bakato kapado kaumnyo, “Oi kaumku, sasungguhnyo kamu lah manganiayo dirimu dewek dengan manjadikan (patung) anak jawi (sabagai sembahan). Kareno tu, batobatlah kapado panciptomu dan bunuhlah dirimu. [^27] Tu lebih baik bagimu dalam pandangan panciptomu. Dio bakal manerimo tobatmu. Sasungguhnyo Diolah nang Maha Panerimo Tobat lagi Maha Panyayang.

[^27]: Untuk ungkapan “mambunuh dirimu” ado nang mangartikan, budak-budak nang idak manyembah patung anak jawi tu mambunuh orang nang manyembahnyo. Ado pulak nang mangartikan, orang nang manyembah patung anak jawi tu saling mambunuh dan ado pulak nang mangartikan orang-orang tu disuruh mambunuh diri orang-orang tu masing-masing untuk bataubat.

## 2:55

(Ingatlah) katiko kamu bakato, “Oi Musa, kami idak bakal baiman kapadomu sabelum mangimak Allah dengan jelas.” Mako, halilintar manyambarmu dan manyaksikan.

## 2:56

Kemudian, Kami mambangkitkan kamu sasudah kamatianmu, supayo kamu besyukur.

## 2:57

Kami mamayungi kamu dengan awan dan Kami manurunkan kapadomu manna dan salwa. [^28] Makanlah (makanan) nang baik-baik dari rezeki nang lah Kami bagihkan kapadomu. Orang-orang tu idak manganiayo Kami, tapi justru orang-orang tulah nang manganiayo diri dewek.

[^28]: ‘Manna’ adolah sejenis madu, salwa adolah sejenis burung puyuh.

## 2:58

(Ingatlah) katiko Kami bafirman, “Masuklah ka negeri iko (Baitulmaqdis). Mako makanlah dengan nikmat (bamacam makanan) nang ado di sano sekendakmu. Masukilah pinti gerbangnyo sambil mambungkuk dan bakatolah, “Bebaskanlah kami (dari doso-doso kami),” niscayo Kami ampuni kasalahan-kasalahanmu. Kami bakal manambah (karunia) bagi orang-orang nang babuat kabaikan.

## 2:59

Lalu, orang-orang nang aniayo mangganti perentah dengan (perentah laen) nang idak diperentahkan kapado orang-orang tu. Maka, Kami turunkan malapetako dari langit kapado orang-orang nang aniayo tu kareno orang-orang tu (selalu) babuat fasik.

## 2:60

(Ingatlah) katiko Musa mamohon (curahan) aek untuk kaumnyo. Lalu, Kami bafirman, “Pukullah batu tu dengan tongkatmu!” Mako, mamancarlah darinyo (batu tu) duo belas mato aek. Setiap suku lah mangetaui genah minumnyo (masing-masing). Makan dan minumlah rezeki (nang dibagihkan) Allah dan janganlah babuat kajahatan di bumi dengan babuat karusakan.

## 2:61

(Ingatlah) katiko kamu bakato, “Oi Musa, Kami idak tahan hanyo (makan) dengan sekok macam makanan. Mako mohonkanlah kapado Tuhanmu untuk kami supayo Dio mambagih kami apo nang ditumbuhkan bumi, seperti sayur-mayur, mantimun, bawang putih, kacang adas, dan bawang merah.” Dio (Musa) manjawab, “Apokah kamu maminta sasuatu nang buruk sabagai ganti dari sasuatu nang baik? Pegilah ka suatu kota. Pasti kamu bakal mamperoleh apo nang kamu minta.” kemudian orang-orang tu ditimpo kanistaan dan kamiskinan, dan orang-orang tu (balik) mandapat kamurkoan dari Allah. Hal tu (tajadi) kareno orang-orang tu mangengkari ayat-ayat Allah dan mambunuh paro nabi tanpa hak (alasan nang benar). Nang demikian tu ditimpokan kareno orang-orang tu durhaka dan malampaui batas.

## 2:62

Sasungguhnyo orang-orang nang baiman, orang-orang Yahudi, orang-orang Nasrani dan orang-orang Shabiin, [^29] siapo bae (di antaro orang-orang tu) nang baiman kapado Allah dan hari akhir, jugo mangerjokan kabajikan (pasti) mandapat pahalo dari Tuhannyo, idak ado raso takut pado orang-orang tu dan orang-orang tu idak basedih hati. [^30]

[^29]: Shabi’in adolah umat sabelum Nabi Muhammad saw nang mangetaui adonyo Tuhan nang Maha So, dan mampercayoi adonyo pangaruh bintang-bintang.

[^30]: Ayat ini marupokan katentuan umum bagi setiap umat pado masanyo masing-masing. Misalnya, umat Yahudi pado maso Nabi Musa a.s. dan umat Nasrani pado maso Nabi Isa a.s.

## 2:63

(Ingatlah) katiko Kami mangambil janjimu dan Kami angkat gunung (Sinai) di atasmu (sambil bafirman), “Pegang kuatlah apo nang lah Kami bagihkan kapadomu dan ingatlah apo nang ado di dalamnyo supayo kamu batakwa.

## 2:64

Sasudah tu, kamu bapaling. Mako, sekironyo bukan kareno karunia Allah dan Rahmat-Nyo kapadomu, pasti kamu tamasuk orang-orang nang rugi.

## 2:65

Sungguh, kamu benar-benar lah mangetaui orang-orang nang mangerjokan palanggaran di antaro kamu pado hari Sabat, lalu Kami katokan kapado orang-orang tu, “Jadilah kamu kero nang hino”.

## 2:66

Mako, Kami jadikan (nang demikian) tu peringatan bagi orang-orang pado maso tu dan bagi orang-orang nang tibo kemudian, serto jadi pelajaran bagi orang-orang nang batakwa.

## 2:67

(Ingatlah) katiko Musa bakato kapado kaumnyo, “Allah mamarintahkan kamu agar manyembelih sekok sapi.” Orang-orang tu batanyo, “Apokah engkau bakal manjadikan kami sabagai ejekan?” Dio manjawab, aku balindung kapado Allah supayo idak tamasuk orang-orang nang bengak (jahil). [^31]

[^31]: Kata ‘jahil’ biso berarti ‘bengak, mayakini sasuatu nang idak benar, atau malakukan perbuatan nang idak layak dikerjokan’.

## 2:68

Orang-orang tu bakato, “Mohonkanlah kapado Tuhanmu untuk kami supayo Dio manjelaskan kapado kami tentang (jawi) tu. Dio (Musa) manjawab, “Dio (Allah) bafirman bahwa jawi tu idak tuo dan idak mudo, (tapi) pertengahan antaro tu. Mako, kerjokanlah apo nang diperentah kapadomu.”

## 2:69

Orang-orang tu bakato, “Mohonkanlah kapado Tuhanmu untuk kami supayo Dio manjelaskan kapado kami apo warnonyo.” Dio (Musa) manjawab, “Dio (Allah) bafirman bahwa (sapi) tu adolah jawi nang warnonyo kuning tuo, nang manyenangkan orang-orang nang mamandangnyo”.

## 2:70

Orang-orang tu bakato, “Mohonkanlah kapado Tuhanmu untuk kami supayo Dio manjelaskan kapado kami tentang (sapi) tu. (Kareno) sasungguhnyo jawi tu belum jelas bagi kami, dan kalu Allah manghendakinyo, niscayo kami mandapat patunjuk.”

## 2:71

Dio (Musa) manjawab, “Dio (Allah) bafirman bahwa (sapi) tu adolah jawi nang belum pernah digunokan untuk mambajak tanah dan idak (pulak) untuk mangae-i tanaman, sehat, dan dak do belang.” Orang-orang tu bakato, “Sekarang barulah kamu manerangkan (hal) nang sabenarnyo.” Lalu, orang-orang tu mangesotnyo, dan hampir bae orang-orang tu idak malaksanokan (perentah) tu.

## 2:72

(Ingatlah) katiko kamu mambunuh sasaorang lalu kamu tuduh-manuduh tentang tu. Tapi Allah manyingkapkan apo nang kamu singitkan.

## 2:73

Lalu, Kami bafirman, “Pukullah (mayat) tu dengan bagian dari (sapi) tu!” Macam tulah Allah manghidupkan (orang) nang lah mati, dan Dio mampeliatkan kapadomu tando-tando (kakuasoan-Nyo) supayo kamu mangerti.

## 2:74

Sasudah tu, hatimu manjadi keras sahinggo io (hatimu) serupo batu, bahkan lebih keras. Padohal, dari batu-batu tu pasti ado sungei-sungei nang (aeknyo) mamancar. Ado pulak nang tebelah, lalu keluarlah mato aek darinyo, dan ado lagi nang maluncur jatuh kareno takut kapado Allah. Allah idaklah lengah pado apo nang kamu kerjokan.

## 2:75

Mako, apokah kamu (muslimin) mangharap nian orang-orang tu suapyo pecayo kapadomu, sedangkan segolongan orang-orang tu nganing firman Allah ? Lalu, orang-orang tu mangubahnyo sasudah mamahaminyo. Padohal, orang-orang tu mangetauinyo.

## 2:76

Kalu bajumpo dengan orang-orang nang baiman, orang-orang tu bakato, “Kami lah baiman.” Tapi, kalu balik kapado sasamonyo, orang-orang tu batanyo, “Apokah bakal kamu ceritokan pado orang-orang tu apo nang lah dijelaskan Allah kapadomu sahinggo orang-orang tu dapat manyanggah kamu di muko Tuhanmu? Apokah kamu idakkah paham?”

## 2:77

Idakkah orang-orang tu tau bahwa Allah mangetaui apo nang orang-orang tu singitkan dan apo nang orang-orang tu nyatokan?

## 2:78

Di antaro orang-orang tu ado nang buto huruf, idak mamahami Kitab (Taurat), kacuali hanyo barangan-angan dan orang-orang tu hanyo mangiro-ngiro.

## 2:79

Celakolah orang-orang nang manulis kitab dengan tangannyo dewek, kemudian bakato, “Ikolah dari Allah,” (dengan maksud) untuk manjualnyo dengan hargo murah. Mako, celakolah orang-orang tu kareno tangannyo dewek, dan celakolah orang-orang tu kareno apo nang orang-orang tu kerjokan”.

## 2:80

Orang-orang tu bakato, “Nerako idak bakal manyentuh kami, kacuali baberapo hari be.” Katokanlah, “Sudahkah kamu manerimo janji dari Allah, sahinggo Allah idak bakal mangengkari janji-Nyo ataukah kamu bakato tentang Allah sasuatu nang idak kamu kataui?”

## 2:81

Bukan macamtu! Siapo nang bebuat kaburukan dan dosonyo lah manenggelamkannyo, orang-orang tulah panghuni nerako. Orang-orang tu kekal di dalamnyo.

## 2:82

Adopun orang-orang nang baiman dan mangerjokan kabajekan, orang-orang tulah panghuni surgo. Orang-orang tu kekal di dalamnyo.

## 2:83

(Ingatlah) katiko Kami mangambil perjanjian dari Bani Israil, “Janganlah kamu manyembah selain Allah, dan babuat baiklah kapado keduo orang tuo, sanak kerabat, anak-anak yatim, dan orang-orang miskin. Selain tu, batutur katolah nang baik kapado manusio, kerjokanlah sembahyang, dan tunaikanlah zakat.” Tapi, kamu bapaling (mangengkari), kacuali sabagian kecik darimu, dan kamu (masih manjadi) pambangkang.

## 2:84

(Ingatlah) katiko Kami mangambil perjanjian (supayo) kamu idak manumpahkan darahmu (mambunuh orang) dan mangusir dirimu (saudaro sebangsomu) dari kampung halamanmu. Kemudian, kamu baikrar dan basaksi.

## 2:85

Kemudian, kamu (Bani Israil) mambunuh dirimu (sasamomu) dan mangusir sagolongan dari kamu dari kampung halamannyo. Kamu saling mambantu (mangadapi) orang-orang tu dalam kejahatan dan permusuhan. Kalu orang-orang tu tibo kapadomu sabagai tawanan, kamu tebus orang-orang tu, padohal kamu dilarang mangusir orang-orang tu. Apokah kamu baiman kapado sabagian Kitab (Taurat) dan engkar kapado sabagian (nang laen)? Mako, idak ado balasan (nang pantas) bagi orang nang babuat macam tu di antaromu, selain kanistaan dalam kahidupan dunio dan pado hari kiamat orang-orang tu dibalikkan kapado azab nang paleng berat. Allah idak lengah dengan apo nang kamu kerjokan.

## 2:86

Orang-orang tulah orang-orang nang mambeli kahidupan dunio dengan (kahidupan) akherat. Mako, siksonya idak bakal diringankan dan orang-orang tu idak bakal dibantu.

## 2:87

Sungguh, kami benar-benar lah manganugrahkan Kitab (Taurat) kapado Musa dan Kami manusulkan sasudahnya rasul-rasul. Kami lah manganugrahkan kapado Isa, anak laki-laki Maryam, bukti-bukti kabenaran, serto Kami perkuat Dio dengan Ruhul kudus (Jibril). Mangapo setiap kali rasul datang kapadomu (mambawak) sasuatu (pelajaran) nang idak kamu inginkan, kamu manyombongkan diri? Lalu sabagian(-nya) kamu dustokan dan sabagian (nang lain) kamu bunuh?

## 2:88

Orang-orang tu bakato, “Hati kami tatutup.” Idak! Allah lah malaknat orang-orang tu kareno kaengkaran orang-orang tu, tapi dikit nian orang-orang nang baiman.

## 2:89

Sasudah sampe kapado orang-orang tu Kitab (Al-Qur’an) dari Allah nang mambenarkan apo nang ado pado orang-orang tu, sedangkan sabelumnyo orang-orang tu mamohon kamanangan atas orang-orang kafir, ternyato sasudah sampai kapado orang-orang tu apo nang lah orang-orang tu kataui tu, orang-orang tu mangengkarinyo. Mako, laknat Allah bagi orang-orang nang engkar.

## 2:90

Buruk nianlah (gawe) orang-orang tu manjual dirinyo dengan mangengkari apo nang diturunkan Allah kareno dengki bahwa Allah manurunkan karunia-Nyo kapado siapo nang Dio kendaki di antaro hamba-hamba-Nyo. Kareno tu, orang-orang tu mananggung kamurkoan demi kamurkoan. Kapado orang-orang kafir (ditimpokan) azab nang manghinokan.

## 2:91

Apobilo dikatokan kapado orang-orang tu, “Baimanlah kapado apo nang diturunkan Allah (Al-Qur’an),” orang-orang tu manjawab, “Kami baiman kapado apo nang diturunkan kapado kami.” Orang-orang tu engkar kapado apo nang sasudahnyo, padohal (Al-Qur’an) tu adolah nang hak nang mambenarkan apo nang ado pado orang-orang tu. Katokanlah (Nabi Muhammad), “Mangapo kamu dulu mambunuh nabi-nabi Allah kalu kamu orang-orang baiman?”

## 2:92

Sungguh, Musa benar-benar lah datang kapadomu dengan bukti-bukti kabenaran. Kemudian, kamu mangambil (patung) anak jawi (sabagai sasembahan) sasudah (kapergian)nyo, dan kamu (manjadi) orang-orang aniayo.

## 2:93

(Ingatlah) katiko Kami mangambek janjimu dan Kami angkat gunung (Sinai) di atasmu (serayo bafirman), “Pegang lah dengan kuat apo nang Kami bagihkan kapadomu dan aninglah!” Orang-orang tu manjawab, “Kami manganingnyo, tapi kami idak manaatinyo.” Diresapkanlah ka dalam hati orang-orang tu (kacintoan manyembah patung) anak jawi kareno kakafiran orang-orang tu. Katokanlah, “Buruk nian apo nang disuruhkan oleh kaimanannmu kapadomu kalu kamu orang-orang nang baiman !”

## 2:94

Katokanlah (Nabi Muhammad), “Kalu negeri akherat disisi Allah khusus untukmu, bukan untuk orang-orang lain, mintalah kamatian kalu kamu orang-orang nang benar.”

## 2:95

Tapi, orang-orang tu idak bakal mangendaki kamatian tu samo sekali kareno doso-doso nang lah dikerjokan oleh tangan-tangan orang-orang tu. Allah Maha Mangetaui orang-orang aniayo”.

## 2:96

Kamu (Muhammad) sebanar-benarnyo bakal mandapati orang-orang Yahudi sabagai manusio nang paling tamak dengan kahidupan (dunio), bahkan (lebih tamak) dari orang-orang musyrik. Masing-masing dari orang-orang tu bakal dibagih umur seribu taun, padohal umur panjang tu idak bakal manjauhkan orang-orang tu dari sikso. Allah Maha Mangimak apo nang orang-orang tu kerjokan

## 2:97

Katokanlah (Nabi Muhammad), “Siapo bae manjadi musuh Jibril, mako (ketauilah) bahwa diolah nang lah manurunkan (Al-Qur’an) ka dalam hatimu, dengan izin Allah, mambenarkan apo (kitab-kitab) nang duluan, dan manjadi patunjuk serto berito gembiro bagih orang-orang baiman.”

## 2:98

Siapo nang manjadi musuh Allah, malaikat-malaikat-Nyo, rasul-rasul-Nyo, Jibril dan Mikail, sasungguhnya Allah musuh orang-orang kafir.

## 2:99

Sungguh, Kami benar-benar lah manurunkan ayat-ayat nang jelas kapadomu (Nabi Muhammad), dan idaklah ado nang mangengkarinyo selain orang-orang fasek.

## 2:100

Manggapo setiap kali orang-orang tu mangikat janji, sakelompok orang-orang tu malanggarnyo? Bahkan, sabagian besak orang-orang tu idak baiman.

## 2:101

Sasudah tibo kapado orang-orang tu sorang Rasul (Nabi Muhammad) dari Allah nang mambenarkan apo nang ado pado orang-orang tu, sabagian orang nang dibagih Kitab (Taurat) malemparkan Kitab Allah tu ka belakang punggung (idak manghiraukan) seakan-akan orang-orang tu idak tau.

## 2:102

Orang-orang tu mangikuti apo nang dibaco oleh setan-setan pado maso kerajaan Sulaiman. Sulaiman tu idak kafir, tapi setan-setan tulah nang kafir. Orang-orang tu mangajarkan sihir kapado manusia dan apo nang diturunkan kapado duo malaikat di negeri Babilonia, yaitu Harut dan Marut. Padohal, keduonyo idak mangajarkan sasuatu kapado sasorang sabelum mangatokan, “Sasungguhnyo kami hanyolah fitnah (cobaan bagimu) [^32] oleh sebab tu janganlah kufur!”. Mako, orang-orang tu mampelajari dari keduonyo (malaikat tu) apo nang (dapat) mamisahkan antaro sorang (laki) dan bininyo. Orang-orang tu idak bakal dapat mancelakokan sasorang dengan sihirnyo, kacuali dengan izin Allah. Orang-orang tu mampelajari sasuatu nang mancelakokan dan idak mambagih manfaat kapado orang-orang tu. Sungguh, orang-orang tu benar-benar lah mangetaui bahwa siapo nang mambeli (manggunokan sihir) tu niscayo idak bakal mandapat kauntungan di akherat. Sungguh, buruk nianlah perbuatan orang-orang tu nang manjual dirinyo dengan sihir kalu orang-orang tu mangetaui(-nyo).

[^32]: Dalam Al-Qur’an, kato ‘fitnah’ digunokan untuk menyatokan sajumlah makno sasuai dengan konteksnya, seperti ‘ujian, cobaan, azab, manghalangi kabenaran, dan mangusir orang dari kampung halamannya’.

## 2:103

Seandainyo orang-orang tu baiman dan batakwa, pahalo dari Allah pasti lebih baik, sakironyo orang-orang tu mangetaui(-nyo).

## 2:104

Oi orang-orang nang baiman, janganlah kamu katokan, “Rā’ina.” Tapi katokanlah, “Unzurna” [^33] dan aningkanlah. Orang-orang kafir bakal mandapat azab nang pedih.

[^33]: Ra’ina artinyo perhatikanlah kami. Tapi orang Yahudi bersungut mangucapkannyo, sahinggo nang orang-orang tu maksud iolah Ru’unah nang artinyo bodoh nian, sabagai ejekan kapado Rasulullah. Tulah sebabnyo Allah 11

## 2:105

Orang-orang nang kafir dari golongan Ahlulkitab dan orang-orang musyrik idak mangendaki diturunkannyo kapadomu suatu kabaikan dari Tuhanmu. Tapi, secaro khusus Allah mambagihkan rahmat-Nyo kapado orang nang Dio kendaki. Allah pamilik karunio nang besak.

## 2:106

Ayat nang Kami batalkan atau Kami jadikan (manusio) lupo padonyo, pasti Kami ganti dengan nang lebih baik atau nang sabanding dengannyo. Apokah kamu idak mangetaui tau bahwa Allah Maha Kuaso atas sagalo sasuatu?

## 2:107

Apokah kamu idak mangetaui bahwa Allah mamiliki kerajoan langit dan bumi? (Katauilah bahwa) idak ado bagimu palindung dan panolong salain Allah.

## 2:108

Ataukah kamu mangendaki untuk mamintak Rasulmu (Nabi Muhammad) seperti halnyo Musa (pernah) dimintak (Bani Israil) dahulu? [^34] Siapo nang mangganti iman dengan kakafiran, sungguh, dio lah tasesat dari jalan nang lurus.

[^34]: Bani Israil pernah maminta kapado Nabi Musa a.s. agar dapat mangimak Allah Swt., mambuat berhalo nang disembah selain Allah Swt., dan lain-lain.

## 2:109

Banyak di antaro Ahlulkitab mangendaki supayo orang-orang tu dapat mangembalikan kamu sasudah kamu baiman manjadi kafir balik kareno raso dengki dalam diri orang-orang tu sasudah kabenaran jelas bagi orang-orang tu. Mako, maafkanlah (biarkanlah) dan balapang dadolah (bapalinglah dari orang-orang tu) sahinggo Allah mambagihkan perentah-Nyo. Sasungguhnya Allah Maha Kuaso atas sagalo sasuatu.

## 2:110

Laksanokanlah sembahyang dan bayarlah zakat. Sagalo kabaikan nang kamu kerjokan untuk dirimu bakal kamu dapatkan (pahalonyo) di sisi Allah. Sasungguhnyo, Allah Maha Mangimak apo nang kamu kerjokan.

## 2:111

Orang-orang tu (Yahudi dan Nasrani) bakato, “Idak bakal masuk surgo malainkan orang-orang Yahudi atau Nasrani.” [^35] Tu (hanyo) angan-angan orang-orang tu. Katokanlah (Nabi Muhammad), “Tunjukkan bukti kabenaranmu kalu kamu orang-orang nang benar.”

[^35]: Orang Yahudi mangatokan bahwa orang-orang tu bae nang kelam masuk surgo. Orang Nasrani mangatokan nang samo, yaitu bahwa dirinyo dewek lah nang kagi masuk surgo.

## 2:112

(Idak macam tu). Bahkan, siapo nang manyerahkan diri sapenuhnyo kapado Allah dan babuat baik, dio mandapat pahalo di sisi Tuhan-nyo dan idak ado raso takut pado orang-orang tu dan orang-orang tu idak basedih hati.

## 2:113

Orang-orang Yahudi bakato, “Orang-orang Nasrani tu idak manganut sasuatu (ugamo nang benar)” dan orang-orang Nasrani (jugo) bakato, “Orang-orang Yahudi idak manganut sasuatu (ugamo nang benar),” padohal orang-orang tu mambaco Kitab. Demikian pulak orang-orang nang idak bailmu (musyrik Arab) bakato seperti ucapan orang-orang tu. Allah bakal mambagih putusan di antaro orang-orang tu pado hari kiamat tentang apo nang orang-orang tu perselisihkan.

## 2:114

Siapokah nang lebih aniayo daripado orang-orang nang malarang masjid-masjid Allah digunokan sabagai genah bazikir di dalamnyo dan bausaho marobohkannyo? Orang-orang tu idak pantas mamasukinyo kacuali dengan raso takut (kapado Allah). Orang-orang tu mandapat kahinoan di dunia dan mandapat azab nang berat di akherat.

## 2:115

Hanyo punyo Allah timur dan Barat. Ke mano bae kamu manghadap, di sanolah wajah Allah. [^36] Sasungguh Allah Mahaluas lagi Maha Mangetaui.

[^36]: ‘Wajah Allah Swt. (wajhullāh)’ biso bararti ‘Zat Allah Swt.’ atau ‘rida Allah Swt.’, sedang nang dimaksud di iko adolah ‘arah kiblat nang diridai oleh Allah Swt. saat saseorang idak biso manentukan arah kiblat karena alasan tatentu’. Maksud iko tagambar dalam sebab nuzul nang dituturkan oleh ‘Amir bin Rabi‘ah r.a. Dia bakato, “Kami menemani Rasulullah saw. dalam sebuah perjalanan. Tibo-tibo langit tatutup mendung sahinggo kami kasulitan manentukan arah kiblat. Kami pun salat dan mambagih tando (pado arah sembahyang kami). Macam tu matahari muncul, kami sadar lah sembahyang tanpo manghadap ka arah kiblat. Kami laporkan hal iko kapado Rasulullah, lalu turunlah ayat iko.” (Riwayat Ibnu Majah, Baihaqi dan Tirmizi).

## 2:116

Orang-orang tu bakato, “Allah mangangkat anak.” Mahasuci Allah, bahkan milik-Nyo lah apo nang di langit dan di bumi. Semuo tunduk kapado-Nyo.

## 2:117

(Allah) pancipto langit dan bumi. Apabilo Dio kendak manetapkan sasuatu, Dio hanyo bakato kapadonyo, “Jadilah!” Mako, jadilah sasuatu tu.

## 2:118

Orang-orang nang idak mangetaui bakato, “Mangapo Allah idak bacakap dengan kito atau tibo tando-tando (kakuasoan-Nyo) kapado kito?” Demikian pulak orang-orang nang sabelum orang-orang tu lah bakato seperti ucapan orang-orang tu. Hati orang-orang tu serupo. Sungguh, lah Kami jelaskan tando-tando (kakuasoan Kami) kapado orang nang yakin.

## 2:119

Sasungguhnyo Kami lah mangutusmu (Nabi Muhammad) dengan kabenaran sabagai pambawak berito gembiro dan pambagih peringatan. Engkau idak bakal dimintak (patanggungjawaban) tentang panghuni- panghuni nerako.

## 2:120

Orang-orang Yahudi dan Nasrani idak bakal redho kapadomu (Nabi Muhammad) sahinggo kamu mangikuti ugamo orang-orang tu. Katokanlah, “Sasungguhnyo patunjuk Allah tulah patunjuk (nang sabenarnyo).” Sungguh, kalu engkau mangikuti hawo nafsu orang-orang tu sasudah ilmu (kabenaran) sampai kapadomu, idak ado bagimu palindung dan panolong dari sikso Allah.

## 2:121

Orang-orang nang lah Kami bagih Kitab suci, orang-orang tu mambaconyo samacam mano mastinyo, tulah orang-orang nang baiman kapadonyo. Siapo nang engkar kapadonyo, orang-orang tulah orang-orang nang rugi.

## 2:122

Oi Bani Israil, ingatlah nikmat-Ku nang lah Aku bagihkan kapadomu dan sasunggunyo Aku lah malebihkan orang-orang tu dari sagalo umat nang lain di alam iko (pado Maso tu).

## 2:123

Takutlah kamu tu pado hari (katiko) idak saorang pun dapat manggantikan (mambelo) orang lain sadikit pun, tebusan idak diterimo, syafat idak baguno bagihnyo, dan orang-orang tu idak bakal ditolong.

## 2:124

(Ingatlah) katiko Ibrahim diuji Tuhan-nyo dengan baberapo kalimat, kemudian dio malakukannyo dengan sempurno. Dio (Allah) bafirman, “Sasungguhnyo Aku manjadikan kamu sabagai pamimpin bagi seluruh manusio.” Dio (Ibrahim) bakato, “(Aku mohon jugo) dari katurunanku.” Allah bafirman, “(Doamu Aku kabulkan, tapi) janji-Ku idak balaku bagi orang-orang aniayo.”

## 2:125

(Ingatlah) katiko Kami manjadikan rumah tu (Ka‘bah) genah bakumpul dan genah nang aman bagi manusio. (Ingatlah katiko Aku katokan,) “Jadikanlah sabagian maqam Ibrahim [^37] genah sembahyang. (Ingatlah katiko) Kami wasiatkan kapado Ibrahim dan Ismail, “Bersihkanlah rumah-Ku untuk orang nang tawaf, nang i‘tikaf, orang nang rukuk dan orang nang sujud (sembahyang)!”

[^37]: Maqam Ibrahim adolah genah dio tegak katiko mambangun Ka‘bah. Namun, ado jugo nang mamahaminya sabagai seluruh Masjidilharam samacam mano jugo ado nang mamahaminya sabagai genah dio pernah sembahyang.

## 2:126

(Ingatlah) katiko Ibrahim badoa, “Ya Tuhanku, jadikanlah (negeri Makah) iko negeri nang aman dan bagihlah rezeki berupo buah-buahan kapado penduduknyo (hasil tanaman, tumbuhan nang biso dimakan) kapado penduduknyo, yaitu di antaro orang-orang tu nang baiman kapado Allah dan hari kemudian.” Dio (Allah) bafirman, “Kapado orang nang kafir bakal Aku bagih kasenangan semantaro, kemudian bakal Aku pakso dio ke dalam sikso nerako. Tulah saburuk-buruk genah balik.”

## 2:127

(Ingatlah) katiko Ibrahim maninggikan pondasi Baitullah basamo Ismail (sarayo badoa), “Ya Tuhan kami, terimolah (amal) dari kami. Sungguh Engkaulah Nang Maha Manganing lagi Maha Mangetaui.”

## 2:128

Ya Tuhan kami, jadikanlah kami orang-orang nang baserah diri kapado-Mu, (jadikanlah) dari katurunun kami umat nang baserah diri kapado-Mu, tunjukkanlah kapado kami caro-caro malakukan manasik (rangkaian ibadah) haji, dan terimolah tobat kami. Sungguh, Engkaulah Nang Maha panerimo Taubat, Maha Panyayang.

## 2:129

Ya Tuhan Kami, utuslah di antaro orang-orang tu seorang Rasul dari bagian orang-orang tu dewek, nang mambacokan kapado orang-orang tu ayat-ayat-Mu, mangajarkan Kitab dan Hikmah (Sunah) [^38] kapado orang-orang tu, dan manyucikan orang-orang tu. Sungguh, Engkaulah Nang Maha Perkaso, Maha Bijaksano.”

[^38]: Di antaro arti hikmah adolah: sunah, pamahaman nang mandalam atas ajaran agama, kabenaran, pambicaraan nang akurat, raso takut kapado Allah Swt., kanabian, risalah, akal, dan keserasian antaro pangetauan dan pangamalan.

## 2:130

Orang-orang nang mambenci ugamo Nabi Ibrahim selain orang nang maloloi dirinyo dewek? Kami benar-benar lah mamilihnyo (Ibrahim) di dunio iko dan sasungguhnya di akherat dio tamasuk orang-orang soleh.

## 2:131

(Ingatlah) katiko Tuhan bafirman kapadonyo (Ibrahim), “Baserah dirilah!” Dio manjawab, “Aku baserah diri kapado Tuhan sagalo alam.”

## 2:132

Ibrahim mawasiatkan (ucapan) tu kapado anak-anaknyo dan demikian pulak Ya‘qub, “Oi anak-anakku, sasungguhnyo Allah lah mamilih ugamo iko untukmu. Janganlah kamu mati mati malainkan dalam kaadoan muslim.”

## 2:133

Apokah kamu (hadir) manjadi saksi manjelang kamatian Ya‘qub katiko dio bakato kapado anak-anaknyo, “Apo nang kamu sembah sapaninggalku?” Orang-orang tu manjawab, “Kami bakal manyembah Tuhan-mu dan Tuhan nenek monyangmu: Ibrahim, Isma‘il dan Ishaq, (Yaitu) Tuhan Nang Maha Esa dan (hanyo) kapado-Nyo kami baserah diri.”

## 2:134

Tulah umat nang lah lalu. Bagihnyo apo nang lah orang-orang tu usahokan dan bagihmu apo nang lah kamu usahokan. Kamu idak bakal dimintak (pertanggungjawaban) tentang apo nang dulu orang-orang tu kerjokan.

## 2:135

Orang-orang tu bakato, “Jadilah kamu (panganut) Yahudi dan Nasrani, niscayo kamu mandapat patunjuk.” Katokanlah, “(Idak). Tapi, (kami mangikuti) ugamo Ibrahim nang lurus dan dio idak tamasuk orang-orang nang manyukutukan Tuhan.”

## 2:136

Katokanlah (oi orang-orang nang baiman), “Kami baiman kapado Allah, kapado apo nang diturunkan kapado kami, kapado apo nang diturunkan kapado Ibrahim, Ismail, Ishaq, Ya’qub dan anak cucunyo, kapado apo nang dibagihkan kapado Musa dan Isa, serto kapado apo nang dibagihkan kapado nabi-nabi dari Tuhan orang-orang tu. Kami idak mambedo-bedokan seorang pun di antaro orang-orang tu dan (hanyo) kapado-Nyo kami baserah diri.”

## 2:137

Kalu orang-orang tu lah mangimani apo nang kamu imani, sungguh orang-orang tu lah mandapat patunjuk. Tapi, kalu orang-orang tu bapaling, sasungguhnyo orang-orang tu berado dalam pamusuhan (denganmu). Mako, Allah bakal mancukupkan engkau (dengan palindungan-Nyo) dari kajahatan orang-orang tu. Dio Maha Manganing lagi Maha Mangetaui.

## 2:138

(Paliharolah) sibgah Allah. [^39] “Siapo nang lebih baik sibgah-nyo daripado Allah ? Dan hanyo kapado-Nyo kami manyembah.

[^39]: Sibgah (Ṣibgah)’ Allah Swt. berarti ‘celupan Allah Swt.’. Maksudnyo adolah iman kapado Allah Swt. nang idak disertai dengan kamusyrikan. Istilah tu digunokan karena iman manyatu dalam hati seperti manyatunyo warna pado bahan nang dicelupkan dan pengaruh celupan tu tampak pado pakaian samacam mano pangaruh iman tampak pado diri seorang mukmin.

## 2:139

Katokanlah (Nabi Muhammad), “Apokah kamu (Yahudi dan Nasrani) kendak badebat dengan kami tentang Allah? Padohal, Dio adolah Tuhan kami dan Tuhan kamu. Bagi kami amalan kami, bagi kamu amalan kamu. Hanyo kapado-Nyo kami dengan tulus manghambokan diri.

## 2:140

Apokah kamu jugo bakato bahwa Ibrahim, Islamil, Ishaq, Ya’qub, dan anak cucunyo adolah pangikut Yahudi atau Nasrani? Katokanlah, “Apokah kamu nang lebih mangetaui ataukah Allah? Siapokah nang lebih aniayo daripado orang nang manyingitkan kesaksian (dari Allah) nang ado padonyo?” Allah idak samo sekali lengah tahadap apo kamu kerjokan.

## 2:141

Tulah umat nang lah lalu, bagihnyo apo nang lah orang-orang tu usahokan dan bagihmu apo nang lah kamu usahokan. Kamu idak bakal dimintak (pertanggungjawaban) tentang apo nang dulu orang-orang tu gawekan.

## 2:142

Orang-orang nang kurang akal di antaro manusio bakal bakato, “Apokah nang mamalingkan orang tu (kaum Muslimin) dari kiblat nang dahulu orang-orang tu (bakiblat) kapadonyo?” Katokanlah (Nabi Muhammad), “Punyo Allah lah Timur dan Barat; Dio mambagih patunjuk kapado siapo nang Dio kendaki ka jalan nang lurus (berdasarkan kasiapannyo untuk manarimo patunjuk).”

## 2:143

Demikian pulak Kami lah manjadikan kamu (umat Islam) umat pertengahan [^40]  , supayo kamu manjadi saksi atas (gawe) manusio dan supayo rasul (Nabi Muhammad) manjadi saksi atas (gawe) kamu. Kami idak manetapkan kiblat (Baitulmaqdis) nang (dahulu) kamu bakiblat kapadonyo, kacuali untuk mangetaui (dalam kanyataan) siapo bae di antaro kamu nang babalik ka belakang. Sasungguhnyo (pamindahan kiblat) tu sangat berat kacuali bagi orang-orang nang lah dibagih patunjuk oleh Allah. Dan Allah idaklah manyio-nyiokan iman kamu, sabenar-benarnyolah Allah tu Maha Pangasih lagi Maha Panyayang kapado manusio.

[^40]: Umat pertengahan bararti umat pilihan, tabaik, adil, dan seimbang baik dalam kayakinan, pikiran, sikap maupun perilaku.

## 2:144

Sungguh, Kami imak wajahmu (Nabi Muhammad) sering mangadah ka langit. Mako, pasti kagi Kami palingkan kamu ka kiblat nang kamu suko. Lalu, hadapkanlah wajahmu ka arah Masjidilharam. Di manopun kamu sagalonyo barado, mako ngadapkanlah wajahmu ka arah tu. Sasungguhnyo orang-orang nang dibagih Kitab [^41] benar-benar mangetaui bahwa (pamindahan kiblat ka Masjidilharam) tu adolah kabenaran dari Tuhan orang-orang tu. Allah idak lengah atas apo nang orang-orang tu kerjokan.

[^41]: Ahlulkitab adolah kaum Yahudi dengan kitab Tauratnyo dan Kaum Nasrani dengan kitab Injilnyo (surah al-Baqarah/2: [^105].

## 2:145

Sungguh, kalu kamu (Nabi Muhammad) mandatangkan ayat-ayat (katerangan) kapado orang-orang nang dibagih Kitab tu, orang-orang tu idak bakal mangikuti kiblatmu. Kamu jugo idak mangikuti kiblatnyo. Sabagian orang-orang tu (jugo) idak bakal mangikuti kiblat sabagian nang lain. Sungguh, kalu kamu mangikuti kainginan orang-orang tu sasudah tibo ilmu kapadomu, niscayo kamu tamasuk orang-orang aniayo.

## 2:146

Orang-orang nang sudah Kami bagih Kitab (Taurat dan Injil) mangenalnyo (Nabi Muhammad) [^42] seperti orang-orang tu mangenal anak-anaknyo dewek. Sasungguhnyo separo dari orang-orang tu manyingitkan kabenaran padohal orang-orang tu mangetaui.

[^42]: Orang-orang Yahudi dan Nasrani tu sangat mangenal kanabian dan sifat-sifat Nabi Muhammad samacam mano nang lah disebutkan oleh Allah dalam kitab Taurat dan Injil.

## 2:147

Kabenaran tu datangnyo dari Tuhanmu. Mako, janganlah sekali-kali kamu (Nabi Muhammad) tamasuk orang nang ragu.

## 2:148

Bagi tiap umat ado kiblat nang dio manghadap ka arahnyo. Mako, balumbo-lumbolah kamu dalam kabaikan. Di mano bae kamu berado, pasti Allah kan mangumpulkan kamu sagalonyo. Sasungguhnyo Allah Maha Kuaso atas sagalo sasuatu.

## 2:149

Dari mano bae kamu (Nabi Muhammad) kaluar, hadapkanlah mukomu ka arah Masjidilharam. Sasungguhnya (hal) tu benar-benar katentuan nang hak (pasti, nang idak diragukan lagi) dari Tuhanmu. Allah idak lalai tahadap apo nang kamu kerjokan.

## 2:150

Dari mano bae kamu (Nabi Muhammad) kaluar, mako hadapkanlah mukomu ka arah Masjidilharam. Di mano bae kamu berado, mako hadapkan mukomu ka arahnyo supayo idak ado alasan bagi manusio (untuk manantangmu), kacuali orang-orang nang aniayo di antaro orang-orang tu. Mako, janganlah kamu takut kapado orang-orang tu, tapi takutlah kapado-Ku supayo Aku sempurnokan nikmat-Ku kapadomu dan supayo kamu mandapat patunjuk.

## 2:151

Seperti halnyo (Kami lah manyempurnakan nikmat kapadomu), Kami jugo mangutus kapadomu seorang rasul (Nabi Muhammad) dari (kalangan) kamu nang mambacokan ayat-ayat Kami, manyucikan kamu, dan mangajarkan kapadomu kitab (Al-Qur’an) dan hikmah (sunah), serto mangajarkan apo nang belum kamu kataui.

## 2:152

Mako, ingatlah kapado-Ku, Aku jugo bakal ingat kapadomu. Basyukurlah kapado-Ku dan janganlah kamu engkar atas nikmat-Ku.

## 2:153

Oi orang-orang nang baiman, mintolah pertolongan (kapado Allah) dengan sabar dan sembahyang. Sasungguhnyo Allah baserto orang-orang nang sabar.

## 2:154

Janganlah kamu mangatokan bahwa orang-orang nang tabunuh di jalan Allah (orang-orang tu) lah mati. Namun, (sabernarnyo orang-orang tu) hidup, tapi kamu idak manyadarinyo.

## 2:155

Kami pasti bakal mangujimu dengan sadikit katakutan dan kalaparan, kakurangan harto, jiwo, dan buah-buahan. Sampekanlah kabar (oi Nabi Muhammad) kabar gembiro kapado orang-orang sabar,

## 2:156

(Yaitu) orang-orang nang apobilo ditimpo musibo, orang-orang tu mangucapkan “Innā lillāhi wa innā ilaihi rāji’ūn” (sasungguhnyo kami adolah kapunyoan Allah dan sasungguhnyo cumo kapado-Nyo kami nak balik).

## 2:157

Orang-orang tulah nang mandapatkan ampunan dan rahmat dari Tuhannyo dan orang-orang tulah orang-orang nang mandapat patunjuk.

## 2:158

Sasungguhnyo Safa dan Marwah marupokan sabagian syi’ar (ugamo) Allah. [^43] Mako, siapo Baibadah haji ka Baitullah atau baumroh, idak ado doso baginyo mangerjokan sa’i [^44] antaro kaduonyo. Siapo dengan karelaan hati mangerjokan kabaikan, mako sasungguhnyo Allah Maha Mansyukuri, [^45] lagi Maha Mangetaui.

[^43]: Nang dimaksud dengan syiar adolah simbol-simbol kaagungan ugamo Allah Swt.

[^44]: Sa’i bararti ‘bajalan dan balari-lari kecil tujuh kali antaro Safa dan Marwah katiko malakukan ibadah haji atau umrah’. Ungkapan ‘idak ada doso’ dimaksudkan untuk manghilangkan raso kaberatan sabagian sahabat untuk mangerjokan sai kareno Safa dan Marwah bekas genah barhalo.

[^45]: Allah Swt. mansyukuri hambo-Nyo, mambagi pahalo tahadap amalnyo, memaafkan kasalahannyo, manambo nikmatnya dan sabagainyo.

## 2:159

Sasungguhnyo orang-orang nang manyingitkan apo nang lah Kami turunkan berupo katerangan-katerangan dan patunjuk, sasudah Kami jelaskan kapado manusio dalam Kitab (Al-Qur’an), orang-orang tulah nang dilaknat Allah dan dilaknat (jugo) oleh orang-orang nang malaknat,

## 2:160

Kacuali orang-orang nang sudah batobat, mangadokan perbaikan, dan manerangkan(-nyo). [^46] Orang-orang tulah nang Aku terimo tobatnyo. Akulah Maha Panerimo Tobat lagi Maha Panyayang.

[^46]: Maksudnyo adolah mangerjokan amal-amal saleh untuk manghilangkan kaburukan nang diakibatkan kareno kasalahan-kasalahannyo dan manjelaskan kabenaran nang disembunyikannyo.

## 2:161

Sasungguhnyo orang-orang nang engkar dan mati dalam keadaan kafir, orang-orang tu mandapat laknat Allah, paro malaikat, dan manusio sagalonyo.

## 2:162

Orang-orang tu kekal di dalamnyo (laknat). Idak bakal diringankan sikso dari orang-orang tu, dan orang-orang tu idak dibagih penangguhan.

## 2:163

Tuhan kamu adolah Tuhan Mang Maha Esa. Idak ado tuhan selain Dio Nang Maha Pangasih lagi Maha Panyayang.

## 2:164

Sasungguhnyo pado panciptoan langit dan bumi, pergantian malam dan siang, [^47] kapal nang balayar di laut dengan (muatan) nang baguno bagi manusio, apo nang Allah turunkan dari langit berupo aek, lalu dengannyo Dio manghidupkan bumi sasudah mati (kering), dan Dio manebarkan di dalamnyo sagalo macam binatang, dan pangisaran angin dan awan nang dikendalikan antaro langit dan bumi, (sagalonyo) sungguh merupokan tando-tando (kaagungan Allah) bagi kaum nang barakal (mamahami).

[^47]: Pargantian malam dan siang nang disebabkan rotasi bumi lah manggerakkan udara secaro global berupo angin. Dengan angin, kapal dapat bagerak manggunokan layar. Angin jugo nang manggerakkan uap aek dari lautan mambentuk awan dan mamindahkannyo ke daratan tacurah sabagai hujan. Dengan hujan tu, tumbuhlah tumbuhan nang manghidupi beragam jenis hewan.

## 2:165

Di antaro manusio ado nang manjadikan (sasuatu) selain Allah sabagai tandingan-tandingan (bagi-Nyo) nang orang-orang tu cintoi seperti halnyo mancintoi Allah. Adopun orang-orang nang baiman benar-benar cinto kapado Allah. Seandainyo orang-orang nang aniayo tu mangimak, katiko orang-orang tu mangimak azab (pado hari kiamat), bahwa kakuatan tu sagalonyo punyo Allah dan bahwa Allah benar-benar pedih sikso-Nyo (niscayo orang-orang tu manyesal).

## 2:166

(Yaitu) katiko orang-orang nang diikuti balepas tangan dari orang-orang nang mangikuti katiko orang-orang tu (orang-orang nang diikuti) mangimak sikso, dan (katiko) sagalo hubungan antaro orang-orang tu taputus.

## 2:167

Orang-orang nang mangikuti bakato, “Seandainyo bae kami mandapat kasempatan balik (ka dunio), pasti kami bakal balepas tangan dari orang-orang tu macam mano orang-orang tu balepas tangan diri dari kami. Macam tulah Allah mangimakkan kapado orang-orang tu amal perbuatannyo dewek sabagai panyesalan bagi orang-orang tu. Orang-orang tu idak bakal kaluar dari nerako.

## 2:168

Oi manusio, makanlah sabagian (makanan) di bumi nang halal lagi baik dan janglah mangikuti langkah-langkah setan. Sasungguhnyo io bagimu merupokan musuh nang nyato.

## 2:169

Sasungguhnyo (setan) hanyo manyeru kamu untuk babuat jahat dan keji serto mangatokan tentang Allah mangenai apo nang idak kamu ketaui.

## 2:170

Apobilo dikatokan kapado orang-orang tu, “Ikutilah apo nang sudah diturunkan Allah,” orang-orang tu manjawab, “Tidak. Kami tetap mangikuti kabiasoan nang nang kami dapati pado nenek moyang kami.” Apokah (orang-orang tu kagi mangikuti jugo) walaupun nenek moyang orang-orang tu idak mangerti apo pun dan idak pula mandapat patunjuk.

## 2:171

Parumpamoan (panyeru) orang-orang nang engkar adolah seperti (panggembala) nang maneriaki (binatang ternaknyo) nang idak manganing selain panggilan dan teriakan (bae). (Orang-orang tu) pekak, bisu, dan jugo buto, sahinggo orang-orang tu idak mangerti.

## 2:172

Oi orang-orang nang baiman, makanlah rezeki apo-apo nang baik nang sudah Kami bagihkan kapadomu dan bersyukurlah kapado Allah kalu kamu benar benar hanyo manyembah kapado-Nyo.

## 2:173

Sasungguhnyo Dio hanyo mangharamkan kapadomu bangkai, darah, daging babi, dan (daging) binatang nang disambelih dengan (manyebut namo) salain Allah. Tapi, siapo nang tapakso (mamakannyo), idak kareno manginginkannyo dan idak (pulak) malampau batas, mako idaklah ado doso baginyo. Sasungguhnyo Allah Maha Pangampun lagi Maha Panyayang.

## 2:174

Sasungguhnyo orang-orang nang manyingitkan apo-apo nang sudah diturunkan Allah, yaitu Kitab (Taurat), dan manukarkannyo dengan hargo murah, orang-orang tu hanyo manelan api nerako ka dalam perutnyo. Allah idak bakal manyapa orang-orang tu pado hari Kiamat dan idak jugo mannyucikannyo. Bagi orang-orang tu sikso nang pedih nian.

## 2:175

Orang-orang tulah nang mambeli kasesatan dengan patunjuk dan sikso dengan ampunan. Mako, alangkah beraninyo orang-orang manantang api nerako.

## 2:176

Nang macam tu dikarenokan Allah sudah manurunkan kitab suci dengan kabenaran. Sasungguhnya orang-orang nang baselisih paham tentang (kabenaran) kitab suci tu benar-benar dalam perpecahan nang jauh.

## 2:177

Kabajikan tu bukanlah manghadapkan mukomu ka arah Timur dan Barat, malainkan kabajikan tu adolah (kabjaikan) orang nang baiman kapado Allah, hari kemudian, malaikat-malaikat, kitab suci, dan nabi-nabi; mambagihkan harto nang disayanginyo kapado karabat, anak-anak yatim, orang miskin, musafir, pangemis, dan mamerdekakan hambo sahayo; mangerjokan sembahyang; mambayar zakat; manepati janjinyo apobilo bajanji; sabar dalam kamiskinan, panderitaan, dan pado maso paperangan. Orang- orang tulah orang-orang nang benar dan orang-orang tulah orang-orang nang batakwa.

## 2:178

Oi orang-orang nang baiman, diwajibkan kapadomu (mangerjokan) kisas bakaitan dengan orang-orang nang dibunuh. Orang merdeka dengan orang merdeka, hambo sahayo dengan hambo sahayo, dan perempuan dengan perempuan. Siapo mandapatkan maaf dari kaluargonyo hendaklah mangikuti dengan dengan caro nang patut dan hendaklah manunaikannyo dengan caro nang baik. [^48] Nang macam tu adolah karinganan dan rahmat dari Tuhanmu. Siapo nang malampaui batas sasudah tu, mako io kagi mandapat sikso nang pedih nian.

[^48]: Perentah untuk mambagihkan kabaikan dengan caro nang baik balaku untuk kaduo belah pihak, baik pambunuh maupun wali orang nang dibunuh.

## 2:179

Dalam kisas tu ado (jaminan) kahidupan bagimu wahai orang-orang nang berakal supayo kamu batakwa.

## 2:180

Diwajibkan kapadomu, apobilo saseorang di antaro kamu didatangi (tando-tando) kamatian sedang dio maninggalkan wasiat kapado kadua orang tuo dan karib karabat dengan caro nang patut (sabagai) kawajiban bagi orang-orang nang batakwa. [^49]

[^49]: Manurut jumhur ulama, ayat iko dinasakh dengan ayat waris dan hadis ‘lā waṣiyyata li wāriṡin’ (Idak ado wasiat untuk ahli waris).

## 2:181

Siapo nang mangubahnyo (wasiat tu), sasudah manganingnyo, sasungguhnya dosonyo hanyo bagi orang-orang nang mangubahnyo, Sasungguhnyo Allah Maha Manganing lagi Maha Mangetaui.

## 2:182

Tapi, siapo nang kuatir tahadap orang nang bawasiat (kagi balaku) idak adil atau babuat doso, lalu dio mandamaikan orang-orang tu, [^50] dio idak badoso. Sasungguhnyo Allah Maha Pangampun lagi Maha Panyayang.

[^50]: Maksud mandamaikan di siko iolah manyuruh orang nang bawasiat untuk balaku adil dalam bawasiat sasuai dengan katentuan ugamo.

## 2:183

Oi orang-orang nang baiman, diwajibkan atas kamu bapuaso samacam mano diwajibkan kapado orang-orang nang sabelum kamu supayo kamu batakwa.

## 2:184

(Yaitu) baberapo hari tatentu. Mako, siapo di antaro kamu sakit atau dalam perjalanan (lalu idak bapuaso), (wajib mangganti) sabanyak hari (nang dio idak bapuaso itu) pado hari-hari nang lain. Bagi orang nang berat mangerjokannya, wajib mambayar fidiah, (Yaitu) mambagih makan saorang miskin. Siapo dengan karelaan hati mangerjokan kabajikan, [^51] tu lebih baik baginyo dan bapuaso tu lebih baik bagimu kalu kamu mangetaui.

[^51]: Siapo nang mamberi makan kapado lebih dari saorang miskin untuk sahari, itu lebih baik.

## 2:185

Bulan Ramadan adolah (bulan) nang di dalamnyo diturunkan Al-Qur'an sabagai patunjuk bagi manusio dan panjelasan-panjelasan mangenai patunjuk tu serto pambedo (antaro nang hak dan nang batil). Oleh kareno tu, siapo di antaro kamu hadir (di temapt tinggalnyo atau bukan musafir) pado bulan itu, bapuasolah. Siapo nang sakit atau dalam perjalanan (lalu idak bapuaso), mako (wajib manggantinyo) sabanyak hari nang ditinggalkannyo pado hanri nang lain. Allah manghendaki kamudahan bagimu dan idak manghendaki kasukaran. Hendaklah kamu manyempurnokan bilangannyo mangagungkan Allah atas patunjuk-Nyo nang diberikan kapadomu supayo kamu basyukur.

## 2:186

Apobilo hambo-hambo-Ku batanyo kapadomu (Nabi Muhammad) tentang Aku, sasungguhnya Aku dekat. Aku manngabulkan permohonan orang nang badoa apobilo dio badoa kapado-Ku. Mako, hendaklah orang-orang baiman kapado-Ku supayo orang-orang selalu dalam kabenaran.

## 2:187

Dihalalkan bagimu pado malam hari bacampur dengan bini-binimu. Bini-binimu adolah pakaian bagimu dan kamu adolah pakaian bini-binimu. Allah mangetaui bahwa kamu idak dapat manahan dirimu dewek, tapi Dio manerimo dan mamaapkanmu. Mako, kini campurilah –bini-binimu dan carilah apo sudah ditatepkan Allah bagimu. Makan dan minumlah hinggo jelas bagimu benang putih dan benang itam, yaitu fajar. Kemudian, sampurnokanlah puaso hinggo (datang) malam. Tapi, jangan kamu campuri bini-binimu katiko kamu (sedang) baiktikaf di masjid. Tulah batas-batas (katentuan) Allah. Mako, janganlah kamu mandekatinyo. Begtulah Allah manerangkan ayat-ayat-Nyo kapado manusio supayo batakwa.

## 2:188

Janganlah kamu makan harto di antaro kamu dengan caro nang batil dan (janganlah) kamu mambawak (urusan) harto tu kapado paro panegak hakum dengan maksud supayo kamu dapat mamakan sabagian harto orang lain tu dengan jalan doso, padohal kamu mangetaui.

## 2:189

Orang-orang tu batanyo kapadomu (Nabi Muhammad) mangenai bulan sabit. [^52] Katokanlah, « Bulan sabit adolah (patunjuk) waktu bagi manusio dan (ibadah) haji. » Bukanlah suatu kabajikan mamasuki rumah dari belakangnyo, tapi kabajikan tu adolah (kabajikan) orang nang batakwa. Masukilah rumah-rumah dari pintu-pintunyo, dan batakwalah kapado Allah supayo kamu bauntung.

[^52]: Bulan sabit adolah bukti mayakinkan pagantian bulan. Sasudah tampak bulan sabit ujung bulan nang tipis seperti pelepah kurma (surah Yāsīn/36: [^39] manjelang pagi, malam berikutnyo ‘bulan mati’ (malam tanpo bulan samo sekali), kemudian disusul tampaknyo hilal, bulan sabit tipis sasaat sasudah magrib. Tulah awal bulan nang digunokan untuk parhitungan waktu ibadah seperti ibadah puaso Ramadan dan ibadah haji.

## 2:190

Perangilah di jalan Allah orang-orang nang mamerangi kamu dan jangan malampaui batas. Sasungguhnyo Allah idak manyukoi orang-orang nang malampaui batas.

## 2:191

Bunuhlah orang-orang nang mamerangimu di mano bae kamu jumpoi dan usirlah orang-orang tu dari genah orang-orang tu mangusirmu. Padohal, fitnah [^53] tu lebih kejam daripado pambunuhan. Lalu janganlah kamu perangi orang-orang tu di Masjidilharam, kacuali kalu orang-orang tu mamerangi kamu di genah tu. Kalu orang-orang tu mamerangimu, mako perangilah orang-orang tu. Macam tulah balasan bagi orang-orang kafir.

[^53]: Fitnah dalam ayat iko maksudnyo perbuatan nang menimbulkan kakacauan, seperti mangusir orang dari kampung halamannyo, marampas harto, manyakiti orang lain, manghalangi orang dari jalan Allah Swt., atau malakukan kamusyrikan (imak catatan kaki surah al-Baqarah/2: [^102].

## 2:192

Namun, kalu orang-orang tu bahenti (mamusuhi), sasungguhnyo Allah Maha Pangampun lagi Maha Panyayang.

## 2:193

Perangilah orang-orang tu sampe idak ado lagi fitnah dan ugamo (kataatan) hanyo bagi Allah samato. Kalu orang-orang bahenti (mangerjokan fitnah), idak ado lagi permusuhan, kacuali tahadap orang-orang aniayo.

## 2:194

Bulan haram dengan bulan haram [^54] dan (tahadap) sasuatu nang dihormati [^55] balaku (hukum) kisas. Oleh sebab tu, siapo nang manyerang kamu, seranglah satimpal dengan serangan tahadapmu. Batakwalah kapado Allah dan katauilah bahwa Allah basamo orang nang batakwa.

[^54]: Maksudnyo adolah bahwa kalu diserang pado bulan haram, umat Islam dibolehkan untuk mambalas serangan di bulan tu.

[^55]: Sasuatu nang dihormati dapat bararti bulan haram, yaitu Zulkaidah, Zulhijah, Muharam, dan Rajab; tanah haram (Makkah), dan dalam kaadaan baihram.

## 2:195

Balanjokanlah hartomu di jalan Allah, janganlah manjerumuskan dirimu ka dalam kabinasaan, dan babuat baiklah. Sasungguhnyo Allah manyukoi orang-orang nang babuat baik.

## 2:196

Sempurnokanlah (ibadah) haji dan umroh kareno Allah. Tapi, kalu kamu takepung (oleh musuh), (potonglah) hadyu [^56] nang mudah didapat dan jangan mancukur (rambut) kepalomu sabelum hadyu sampe di genah pamotongannyo. Kalu ado di antaro kamu nang sakit atau ado gangguan di kapalo (lalu bacukur), dio wajib bafidyah, yaitu bapuaso, basedekah atau bakurban. [^57]  apobilo kamu dalam kaadaan aman, sesiapo nang mangerjokan umroh sabelum haji (tamatu’), dio (wajib manyembelih) hadyu nang mudah didapat. Tapi, kalu idak mandapatkannyo, dio (wajib) bapuaso tigo hari dalam (maso) haji dan tujuh (hari) sasudah kamu balik. Tulah sepuluh hari nang sempurno. Katentuan tu balaku bagi orang-orang nang kaluargonyo idak manetap di sekitar Masjidilharam. Batakwalah kapado Allah dan katauilah bahwa Allah Mahakeras hukuman-Nyo.

[^56]: Hadyu adolah hewan ternak nang disembelih di tanah haram Makkah pado Iduladha dan hari-hari tasyrik kareno manjalankan haji tamattu’ atau qiran, maninggalkan salah sikok manasik haji atau umrah, mangerjokan salah sikok larangan manasik, atau murni mau mandekatkan diri kapado Allah Swt. sebagai ibadah sunah.

[^57]: Fidyah (tebusan) kareno idak dapat manyempurnokan manasik haji dengan alasan tatentu.

## 2:197

(Maso) haji tu (balangsung pado) bulan-bulan nang sudah dimaklumi. [^58] Siapo nang mangerjokan (ibadah) haji dalam (bulan-bulan) tu, janganlah babuat rafas, [^59] babuat maksiat, dan batengkar dalam (mangerjokah ibadah) haji. Sagalo kabaikan nang kamu kerjokan (pasti) Allah mangetauinyo. Babekallah kareno sasungguhnya sabaik-baik bekal adolah takwa. Batakwalah kapado-Ku oi orang-orang nang punyo akal sehat.

[^58]: Waktu nang dimaklumi untuk palaksanoan ibadah haji iolah Syawal, Zulkaidah, dan 10 malam Zulhijah.

[^59]: ‘Rafaṡ’ bararti ‘mengeluarkan perkatoan nang manimbulkan birahi, perbuatan nang idak senonoh, atau hubungan seks’.

## 2:198

Idaklah suatu doso bagimu mancari karunio dari Tuhanmu (pado musim haji). Apobilo kamu kamu batolak dari Arafah, bazikirlah kapado Allah di Masyarilharam. [^60] Bazikirlah kapado-Nyo kareno Diol ah mambagih patunjuk kapadomu meskipun sabelumnyo kamu benar-benar tamasuk orang-orang nang sesat.

[^60]: Nang dimaksud dengan ‘Masyarilharam’ adolah bukit Quzah di Muzdalifah, tapi Muzdalifah secaro kaseluruhan dapat digunokan untuk tempat mabīt.

## 2:199

Kemudian, batolaklah kamu dari genah orang-orang batolak (Arafah) dan mohonlah ampunan kapado Allah. Sasungguhnyo Allah Maha Pangampun lagi Maha Panyayang.

## 2:200

Apobilo kamu sudah nyelesaikan manasik (rangkaian ibadah) haji, bazikirlah kapado Allah macam mano kamu manyebut-nyebut nenek moyang kamu, bahkan bazikirlah lebih dari tu. Di antaro manusio ado nang badoa, “Ya Tuhan kami, bagihlah kami (kabaikan) di dunio,” sedangkan di akherat dio idak mamperoleh bagian apo bae.

## 2:201

Di antaro orang-orang tu ada jugo nang badoa, “Ya Tuhan kami, bagihlah kami kabaikan di dunio dan jugo kabaikan di akherat serto jagolah kami dari sikso api nerako.”

## 2:202

Orang-orang tulah nang mandapatkan bagian dari apo nang sudah orang-orang tu kerjokan. Allah Mahacepat perhitungan-Nyo.

## 2:203

Bazikirlah kapado Allah pado hari nang sudah ditentukan bilangannyo. [^61] Sesiapo nang mampercepat (maninggalkan Mina) sasudah duo hari, mako idak ado doso baginyo. Siapo nang mangakhirkannyo idak ado ado doso (pulak) baginyo, [^62] (yakni) bagi orang nang batakwa. Batakwalah kapado Allah dan katauilah bahwa hanyo kapado-Nyo kamu bakal dikumpulkan.

[^61]: Maksud zikir di siko iolah membaco takbir, tasbih, tahmid, dan sebagainyo. Maksud baberapo hari nang babilang iolah hari tasyriq, yaitu tigo hari satelah Iduladha (tanggal 11, 12, dan 13 bulan Zulhijah).

[^62]: Mampercepat pado ayat iko bararti maninggalkan Mina pado tanggal 12 Zulhijjah sabelum matahari tabenam (nafar awwal). Adopun mangakhirkannyo bararti maninggalkan Mina pado tanggal 13 Zulhijjah (nafar ṡāni).

## 2:204

Di antaro manusio ado nang pambica-roannya tentang kahidupan dunio mangagumkan kamu (Nabi Muhammad) dan dio manjadikan Allah sabagai saksi tahadap (kabenaran) isi hatinyo. Padohal, dio adilah panentang nang paling keras.

## 2:205

Apobilo bapaling (dari kamu atau bakuaso), dio bausaho untuk babuat karusakan di bumi serto marusak tanam-tanaman dan binatang ternak. Allah idak menyukoi karusakan.

## 2:206

Apobilo dikatokan kapadonyo, “Batakwalah kapado Allah,” bangkitlah kasombongan nang manyebablan dio babuat doso (lebih banyak lagi). Mako, cukuplah (balasan) baginyo (nerako) Jahanam. Sungguh (nerako Jahannam) tu saburuk-buruk genah untuk manetap.

## 2:207

Di antaro manusio ado orang nang mangorbankan dirinyo untuk mancari ridho Allah. Allah Maha Panyantun kapado hambo-hambo(-Nyo).

## 2:208

Oi orang-orang nang baiman, masuklah ka dalam Islam (kadamaian) secaro manyeluruh dan janganlah kamu mangikuti langka-langka setan! Sasungguhnyo ia musuh nang nyato bagimu.

## 2:209

Namun, kalu kamu manyimpang (dari jalan Allah) sasudah bukti-bukti kabenaran nang nyato sampe kapadomu, katauilah bahwa Allah Mahaperkaso lagi Mahabijaksano.

## 2:210

Idaklah ado nang orang-orang tu tunggu-tunggu (pado hari Kiamat), kacuali kadatangan Allah dalam nanungan awan basamo malaikat (untuk malakukan perhitungan), sedang perkaro (orang-orang tu) sudah diputuskan. Kapado Allah sagalo perkaro dibalikkan.

## 2:211

Tanyokan kapado Bani Israil, “Berapo banyak bukti nyato (kabenaran) nang sudah kami bagihkan kapado orang-orang tu?” Siapo nang manukar nikmat Allah (dengan kaengkaran) sasudah (nikmat tu) datang kapadonyo, sasungguhnyo Allah Maha keras hukuman-Nyo.

## 2:212

Kahidupan dunio dijadikan taraso indah dalam sangkoan orang-orang nang kafir dan orang-orang (terus) manghino orang-orang nang baiman. Padohal orang-orang nang batakwa tu berado di atas orang-orang kafir tu pado hari Kiamat. Allah mambagih rezki kapado orang nang dio kendaki tanpo perhitungan.

## 2:213

Manusio tu (dulunyo) umat nang sikok (dalam katauhidan). (Sasudah datang perselisihan,) lalu Allah mangutus paro nabi nang manyampaikan kabar gembiro dan paringatan. Allah manurunkan basamo paro nabi tu kitab nang mangandung kabenaran untuk mambagih kaputusan di antari manusio tentang pakaro nang orang-orang tu paselisihkan. Idak ado nang dipaselisihkan, kacuali orang-orang nang sudah dibagih (Kitab) sasudah bukti-bukti nang nyato sampe kapado orang-orang tu, kareno kadengkian di antaro orang-orang tu dewek. Mako, dengan kendak-Nyo, Allah mambagih patunjuk kapado orang-orang nang baiman tentang kabenaran nang orang-orang tu paselisihkan. Allah mambagih patunjuk kapado siapo nang Dio kendaki ka jalan nang lurus (badasarkan kasiapan untuk manerimo patunjuk).

## 2:214

Apokah kamu kiro bahwa kamu bakal masuk surgo, padohal belum datang kapadomu (cobaan) seperti (nang dialami) orang-orang dulu sabelum kamu. Orang-orang tu ditimpo kasusahan, kasengsaroan, dan diguncang (dengan bamacam-macam cobaan) sahinggo Rasul dan orang-orang nang baiman basamonyo bakato, “Kapkah tibo pertolongan Allah?” Ingatlah, sasungguhnyolah partolongan Allah tu dekat.

## 2:215

Orang-orang tu batanyo kapadomu (Nabi Muhammad) mangenai apo nang harus orang-orang tu nafkahkan. Katokanlah, “Harto apo bae nang kamu nafkahkan, hendaknyo dibagihkan kapado kaduo orang tuo, karabat, anak-anak yatim, orang-orang miskin, dan orang-orang nang sedang dalam parjalanan (dan mambutuhkan patolongn). Kabaikan apo bae nang kamu kerjokan, sasungguhnyo Allah Maha Mangetauinyo.

## 2:216

Diwajibkan kapadomu baperang, padohal kamu idak suko. Biso jadi kamu idak menyukoi sasuatu, padohal hal tu baik bagimu dan biso jadi kamu manyukoi sasuatu, padohal hal tu buruk bagimu. Allah mangetaui, sedang kamu idak mangetaui.

## 2:217

Orang-orang tu batanyo kapadomu (Nabi Muhammad) mangenai baperang pado bulan haram. Katokanlah, “Baperang dalam bulan tu adolah doso besak.” Tapi, manghalangi (orang) dari jalan Allah, engkat kapado-Nyo, (manghalangi orang masuk) Masjidilharam, dan mangusir penduduk dari sakelilingnyo, lebih besak dosonyo dalam pangliatan Allah. Fitnah (pamusyrikan dan panindasan) lebih kejam daripado pambunuhan. Orang-orang tu idak bakal bahenti mamerangi kamu sampe kamu murtad (kaluar) dari ugamomu kalu orang-orang tu sanggung. Siapo di antaro kamu nang murtad dari ugamonyo lalu dio mati dalam kakafiran, sio-siolah amal orang-orang tu di dunio dan di akherat. Orang-orang tulah panghuni nerako. Orang-orang tu kekal di dalamnyo.

## 2:218

Sasungguhnyo orang-orang nang baiman serto orang-orang nang bahijrah dan bajihad [^63] di jalan Allah, orang-orang tu mangharap rahmat Allah. Allah Maha Pangampun lagi Maha Panyayang.

[^63]: Jihad secaro umum bararti mancurahkan sagalo kamampuan, baik harto maupun rago untuk mamparjuangkan ugamo Allah Swt. dengan niat nang ikhlas kareno Allah Swt

## 2:219

Orang-orang tu batanyo kapadomu (Nabi Muhammad) tentang khamr [^64] dan judi. Katokanlah, “Pado kaduonyo tadapat doso besak dan baberapo manfaat bagi manusio. (Tapi), doso kaduonya lebih besak daripado manfaatnyo.” Orang-orang tu jugo batanyo kapadomu (tentang) apo nang orang-orang tu infakkan. Katokanlah, “(Nang diinfakkan tu adolah) kalebihan (dari apo nang diperlukan).” Macam tulah Allah manerangkan ayat-ayat-Nyo supayo kamu bapikir

[^64]: Khamar adolah sagala sasuatu nang mangandung unsur nang mamabukkan.

## 2:220

tentang dunio dan akherat. Orang-orang tu batanyo kapadomu (Nabi Muhammad) mangenai budak-budak kecik nang yatim. Katokanlah, “Mamaparbaiki kaadaan anak-anak yatim tu adolah baikan.” Kalu kamu mampergaulinyo, anak-anak yatim tu adolah sanak saudaromu. Allah mangetaui orang nang babuat karusakan dan orang nang babuat kabaikan. Apobilo Allah bakendak, niscayo Dio manimpokan kasulitan kapadomu. Sasungguhnyo Allah Mahaperkaso lagi Mahabijaksano.

## 2:221

Janganlah kamu manikahi perempuan musyrik sampe orang-orang tu baiman! Sungguh, hambo sahayo perempuan nang mukmin lebih baik daripado perempuan nang musyrik, walaupun dio manarik hatimu. Jangan pula kamu manikahkan orang-orang jantan musyrik (dengan perempuan nang baiman) sampe orang-orang jantan tu baiman. Sungguh, hambo-hambo sahayo jantan nang baiman lebih baik daripado orang-orang jantan musyrik walaupun dio manarik hatimu. Orang-orang tu mangajak ka nerako, sedangkan Allah mangajak ka surgo dan ampunan dengan kendak-Nyo. Allah manerangkan tando-tando kakuasaan-Nyo kapado manusio supayo orang-orang tu dapat ngambik palajaran.

## 2:222

Orang-orang tu batanyo kapadomu (Nabi Muhammad) tentang haid. Katokanlah, “Haid tu adolah kotoran.” [^65] Mako, jauhilah paro bini (dari mangerjokan hubungan intim) pado waktu haid dan jangan kamu dekati orang-orang tu (untuk mangerjokan hubungan intim) sampe orang-orang tu suci (selesai maso haid). Apobilo orang-orang tu sudah benar-benar suci (sasudah mandi wajib), gaulilah orang-orang tu sasuai dengan (katentuan) nang diperentahkan Allah kapadomu. Sasungguhnyo Allah manyukoi orang-orang nang bataubat dan manyukoi orang-orang nang manyucikan diri.

[^65]: Haid adolah darah nang kaluar basama jaringan nang diparsiapkan untuk pambuahan di rahim perempuan. Kaluarnya secaro periodik, sasuai dengan periode palepasan sel telur ka rahim. Kondisi seperti tu nang dianggap kotor manjadikan perempuan idak suci secaro syar‘i, tamasuk idak suci untuk digauli suaminyo.

## 2:223

Bini-binimu adolah ladang bagimu. [^66] Mako, datangilah ladangmu tu (bacampurlah dengan benar dan wajar) kapan dan bagaimano nang kamu sukoi. Utamokanlah (hal nang tabaik) untuk dirimu. Batakwalah kamu kapado Allah dan ketauilah bahwa kamu (kagi) bakal manghadap kapado-Nyo. Bagihlah kabar gembiro kapado orang-orang mukmin.

[^66]: Bini diumpamokan sebagai ladang, tempat mananam benih. Mako tanamlah benih tu sasuai waktu nang disukoi.

## 2:224

Janganlah kamu basumpah atas (namo) Allah dalam sumpahmu sabagai panghalang dari babuat baik, batakwa, dan manciptokan kadamaian di antaro manusio. Allah Maha Manganing dan Maha Mangetaui.

## 2:225

Allah idak manghukummu kareno sumpahmu nang idak kamu sengajo, tapi Dio manghukummu kareno sumpah nang diniatkan oleh hatimu. Allah Maha Pangampun lagi Maha Panyantun. [^67]

[^67]: ‘Allah Swt. Maha Panyantun (halīm)’ bararti idak segero manyikso orang nang babuat doso.

## 2:226

Orang nang meng-ila’ (basumpah idak mancampuri) bininyo dibagih tengat waktu empat bulan. Kalu orang-orang tu balik (mancampuri bininyo), sasungguhnyo Allah Maha Pangampun lagi Maha Panyayang.

## 2:227

Kalu orang-orang tu bakatetapan hati untuk bacerai, sasungguhnyo Allah Maha Manganing lagi Maha Mangetaui.

## 2:228

Paro bini nang diceraikan (wajib) manahan diri dewek (manunggu) sampe tigo qurū’ (suci atau haid). Idak boleh bagi orang-orang tu manyingitkan apo nang diciptokan Allah dalam orang-orang tu, kalu orang-orang tu baiman kapado Allah dan hari Kemudian. Suami-suami orang-orang tu lebih berhak untuk balik kapado orang-orang tu pado (maso) tu, kalu suami-suami tu manghendaki pabaikan. Orang-orang tu (paro perempuan) mampunyai hak seimbang dengan kawajibannyo manurut caro nang patut. Tapi, paro suami mampunyai kalebihan atas orang-orang tu. Allah Maha Perkaso lagi Maha Bijaksano.

## 2:229

Talak (nang dapat dirujuk) tu duo kali. (Sasudah tu suami boleh) manahan (rujuk) dengan caro nang patut atau malepaskan (manceraikan) dengan caro nang baik. Idak halal bagi kamu mangngambik balik sasuatu (mahar) nang sudah kamu bagihkan kapado orang-orang tu, kacuali kaduonyo (suami dan bini) kuatir idak dapat manjalankan batas-batas katentuan Allah. Kalu kamu (wali) kuatir bahwao kaduonyo idak mampu manjalankan batas-batas (katentuan) Allah, mako kaduonya idak badoso atas bayaran nang (harus) dibagihkan oleh (bini) untuk manebus dirinyo. [^68] Tulah batas-batas (katentuan) Allah, janganlah kamu malanggarnyo. Siapo nang malanggar batas-batas (katentuan) Allah, orang-orang tulah orang-orang nang aniayo.

[^68]: Ayat iko manjadi dasar hukum khulu‘ dan panerimaan ‘iwaḍ. Khulu‘ yaitu hak bini untuk bacerai dari suaminyo dengan mambayar ‘iwaḍ (uang tebusan) malalui pangadilan.

## 2:230

Kalau dio manceraikannyo (sasudah talak kaduo), perempuan (bini) tu idak halal lagi baginyo sampe dio manikah dengan orang jantan nang lain. Kalu (suami nang lain tu) sudah manceraikannyo, idak ado doso bagi kaduonyo (suami patamo dan bekas bini) untuk manikah balik kalu kaduonyo manyangko bakal dapat manjalankan katentuan-katentuan Allah. Tulah katentuan-katentuan Allah nang diterangkan-Nyo kapado orang-orang nang (mau) mangetaui.

## 2:231

Apobilo kamu manceraikan bini(-mu), sampe (hampir) baakhir maso idahnyo, [^69] tahanlah (rujuk) orang-orang tu dengan caro nang patut atau ceraikanlah orang-orang tu dengan caro nang patut (pulak). Janganlah kamu Manahan (rujuk) orang-orang tu untuk mambagih kamadaratan (kaburukan samape malampau batas. Siapo nang babuat macam tu, dio benar-benar lah manganiayo dirinyo dewek. Janganlah kamu jadikan ayat-ayat (hukum-hukum) Allah sabagai bahan olok-olokan. Ingatlah nikmat Allah kapadomu dan apo nang sudah diturunkan Allah kapadomu, yaitu Kitab (Al-Qur'an) dan Hikmah (Sunah), untuk mambagih palajaran kapadomu. Batakwalah kapado Allah dan katauilah bahwa Allah Maha Mangetaui atas sagalo sasuatu.

[^69]: ‘Idah’ iolah ‘maso manunggu (idak boleh manikah) bagi perempuan kareno paceraian atau kamatian suaminyo’.

## 2:232

Apobilo kamu (sudah) manceraikan bini(-mu) lalu lah sampe (habis) maso idahnyo, janganlah kamu manghalangi orang-orang tu manikah dengan (bakal) suaminyo [^70] apobilo sudah tadapat karelaan di antaro orang-orang tu dengan caro nang patut. Tulah nang dinasihatkan kapado orang-orang di antara kami nang baiman kapado Allah dan hari Kemudian. Macam tu lebih bersih bagi (jiwa)-mu dan lebih suci (bagi kahormatanmu). Allah mangetaui, sedangkan kamu idak mangetaui.

[^70]: Maksudnyo adolah manikah lagi, baik dengan bekas suaminyo maupun orang jantan nang lain.

## 2:233

Emak-emak hendaklah manyusui anak-anaknyo selamo duo tahun penuh, bagi nang ingin manyempurnokan panyuasuan. Kawajiban bapak mananggung makan dan pakaian orang-orang tu dengan caro nang patut. Saseorang idaklah dibebani kacuali sesuai dengan kamampuannyo. Janganlah seorang emak dibuat manderito kareno anaknyo dan jugo pula bapaknya dibuat manderito kareno anaknyo. Ahli warisnyo jugo macam tu. Apobilo kaduonyo ingin manyapih (sabelum duo tahun) badasarkan pasatujuan dan musyawaroh antaro kaduonyo, idak ado doso atas kaduonyo. Apobilo kamu ingin manyusukan anakmu (kapado orang lain), idak ado doso bagimu kalu kamu mambagihkan pambayaran nang dengan cana nang patut. Batakwalah kapado Allah dan katauilah bahwa Allah Maha Mangimak apo nang kamu kerjokan.

## 2:234

Orang-orang nang mati di antaro kamu dan maninggalkan bini-bini hendaklah orang-orang tu (bini-bini) mananggu dirinyo (baidah) empat bulan sepuluh hari. Kemudian, apobilo lah sampe (akhir) idah orang-orang tu, idak ado doso bagimu (wali) mangenai apo nang orang-orang tu kerjokan btahadap diri orang-orang tu dewek [^71] dengan caro nang patut. Dan Allah bakal mambagih tau kapadomu mangenai apo-apo nang kamu buat.

[^71]: Satelah salesai masa idah, perempuan boleh bahias, bapegian, atau manerimo pinangan.

## 2:235

Idak ado doso bagimu atas kato sindiran untuk maminang orang-perempuan [^72] tu atau (kainginan manikah) nang kamu singitkan dalam hati. Allah mangetaui bahwa kamu bakal manyebut-nyebut orang-orang tu. Tapi, janganlah kamu bajanji secaro rahasio untuk (manikahi) orang-orang tu, kacuali sekadar mangucapkan kato-kato nang patut (sindiran). Jangan pula kamu manetapkan akad nikah sabelum habis maso idah. Katauilah bahwa Allah mangetaui apo nang ado dalam hatimu. Mako, takutlah kapado-Nyo. Katauilah bahwa Allah Maha Pangampun lagi Maha Panyantun.

[^72]: Perempuan nang boleh dipinang secaro sindiran iolah perempuan nang dalam masa idah kareno ditinggal mati oleh suaminyo atau kareno talak bā’in, sedangkan perempuan nang dalam idah talak raj‘iy (biso dirujuk) idak boleh dipinang walaupun dengan sindiran.

## 2:236

Idak ado doso bagimu (untuk idak mambayar mahar) kalu jamu manceraikan bini-binimu nang belaum kamu sentuh (campuri) atau belum kamu tentukan maharnyo. Berilah orang-orang tu mut’ah, [^73] bagi nang kayo sasuai dengan kamampuannyo dan bagi nang miskin sasuai dengan kamampuannyo pula, sabagai pamberian dengan caro nang patut dan katentuan bagi orang-orang nang babuat kabajikan

[^73]: ‘Mut‘ah’ nang dimaksud adolah pamberian suami kapado istri nang diceraikannyo sebagai palipur di samping nafkah nang wajib ditunaikannyo sasuai dengan kamampuannyo.

## 2:237

Kalu kamu manceraikan orang-orang tu sabelum kamu sentuh (campuri), padohal kamu sudah manentukan maharnyo, mako (bayarlah) saparo dari apo nang sudah kamu tentukan, kacuali kalu orang-orang tu atau pihak nang mamiliki kawenangan nikah (suami atau wali) mambebaskannyo. [^74] Pambebasnmu tu lebih dekat pado katakwaan. Janganlah malupokan kabaikan di antaro kamu. Sasungguhnyo Allah Maha Mangimak apo nang kamu kerjokan.

[^74]: Nang dimaksud dengan ‘orang nang memiliki kawenangan nikah’ adolah suami atau wali. Kalu nang mambebaskan mahar adolah wali, suami dibebaskan dari kawajiban mambayar separo mahar. Apobilo suami nang mambebaskannyo, dalam arti bakomitmen untuk mambayar semuo mahar nang disebutkan, dia harus mambayar mahar sagalohnya. Dengan syarat bahwa wali tasebut adolah wali mujbir, yaitu wali nang berhak mamakso anak gadis untuk manikah, seperti ayah atau kakek kandung.

## 2:238

Jagolah semuo sembahyang (fardhu) dan sembahyang Wusṭā. [^75] Kerjokanlah kareno Allah (dalam sembahyang) dengan khusyuk.

[^75]: Menurut pendapat nang masyhur, sembahyang Wusṭā adolah sembahyang Asar.

## 2:239

Kalu kamu barado dalam kaadaan takut, sembahyanglah dengan bajalan kaki atau bakendaraan. Lalu, apobilo kamu lah aman, ingatlah Allah (sembahyanglah) macam mano Dial ah mangajarkan kapadomu apo nang idak kamu kataui.

## 2:240

Orang-orang nang bakal mati di antaro kamu dan maninggalkan bini-bini, hendaklah mambuat wasiat untuk bini-bininyo, (Yaitu) nafkah sampe satahun tanpo mangeluarkannyo (dari rumah). Tapi, kalu orang-orang tu kaluar (dewek), idak ado doso bagimu mangenai hal-hal nang nang orang-orang tu pabuat tahadap diri orang-orang tu dewek. Allah Maha Perkaso jugo Maha Bijaksano.

## 2:241

Bagi bini-bini nang diceraikan mampunyai hak mut’ah dengan caro nang patut. Macam iko adolah katentuan bagi orang-orang nang batakwa.

## 2:242

Macam tulah Allah manerangkan kapadomu ayat-ayat-Nyo supayo kamu mangerti.

## 2:243

Idakkah kamu mangimak orang-orang nang keluar dari kampung halamannyo dalam jumlah ribuan kareno takut mati? Lalu, Allah bafirman kapado orang-orang tu, “Matilah kamu!” Kemudian, Allah manghidupkan orang-orang tu. Sasungguhnyo Allah Pambagih karunio kapado manusio, tapi kabanyakan manusio idak basyukur.

## 2:244

Baperanglah kamu di jalan Allah dan katauilah bahwa Allah Maha Manganing lagi Maha Mangetaui.

## 2:245

Siapokah nang mau mamberi pinjaman nang baik kapado Allah? [^76] Dio bakal malipatgandokan (pambayaran atas pinjaman tu) baginyo bakali-kali lipat. Allah manyempitkan dan malapangkan (rezki). Kapado-Nyolah kamu dibalikkan.

[^76]: Maksud mambagih pinjaman kapado Allah Swt. adolah manginfakkan harto di jalan-Nyo.

## 2:246

Idakkah kamu mamperatikan paro pamuko-pamuko Bani Israil sasudah Musa wafat, (Yaitu) katiko orang-orang tu bakato kapado seorang nabinyo, “Angkatlah saorang rajo untuk kami, niscayo kami baperang di jalan Allah.” Dio manjawab, “Jangan-jangan bilo diwajibankan atasmu baperang, kamu idak bakal baperang jugo.” Orang-orang tu manjawab, “Mangapo kami idak bakal baperang di jalan Allah, sedangkan sungguh kami lah diusir dari dari kampung halaman kami dan (dipisahkan dari) anak-anak kami?” [^77] Tapi, katiko perang diwajibkan atas paro pamuko Bani Israil tu, orang-orang tu bapaling, kacuali sabagian kecil dari orang-orang tu. Allah Maha Mangetaui orang-orang aniayo.

[^77]: Orang-orang tu diusir dari kampung halaman dan anak-anak orang-orang tu ditawan.

## 2:247

Nabi orang-orang tu bakato kapado orang-orang tu, “Sasungguhnyo Allah lah mangangkat Talut manjadi rajomu.” Orang-orang tu manjawab, “Bagaimano (mungkin) dio mandapat karajoan (kakuasoan) atas kami, sedangkan kami lebih berhak atas karajoan tu daripadonyo dan dio idak dibagih kakayoan nang banyak?” (Nabi orang-orang tu) manjawab, “Sasungguhnya Allah lah mamilihnyo (manjadi rajo) kamu dan mambagih kapadonyo kalebihan ilmu dan fisik.” Allah manganugerahkan karajoan-Nyo kapada siapo nang Dio kendaki. Allah Maha Luas (kakuasoan dan rezki-Nyo) lagi Maha Mangetaui.

## 2:248

Nabi orang-orang tu bakato kapado orang-orang tu, “Sasungguhnyo tando karajoannyo iolah datangnyo Tabut [^78] kapadomu nang di dalamnyo tadapat katenangan dari Tuhanmu dan siso dari apo nang ditinggalkan oleh kaluargo Musa dan kaluargo Harun nang dibawak oleh malaikat. Sasungguhnyo pado nang macam tu benar-benar tadapat tando (kabesaran Allah) bagimu kalu kamu orang-orang mukmin.

[^78]: Tabut iolah peti genah manyimpan Taurat.

## 2:249

Mako, katiko Talut kaluar mambawak pasukannyo, dio bakato, “Sasungguhnyo Allah bakal mangujimu dengan sikok sungei. Makio, siapo nang maminum (aeknyo), sasungguhnyo dio idak tamasuk (golongn)-ku. Siapo nang idak maminumnyo, sasungguhnyo dio tamasuk (golongn)-ku, kacuali manciduk saciduk dengan tangan.” Tapi, orang-orang tu maminumnyo kacuali sabagian kecik di antaro orang-orang tu. Katiko dio (Talut) dan orang-orang nang baiman basamonyo manyeberangi sungei tu, orang-orang tu bakato, “Kami idak sanggup lagi pado hari iko malawan Jalut dan pasukannyo.” Orang-orang nang yakin bahwa orang-orang tu bakal batemu dengan Allah bakato, “Banyak nian kelompok kecik mangalahkan kelompok besak dengan kendak Allah.” Allah basamo orang-orang nang sabar.

## 2:250

Katiko orang-orang tu maju malawan Jalut dan pasukannyo, orang-orang tu badoa, “Ya Tuhan kami, limpahkanlah kasabaran kapado kami, teguhkanlah langkah kami, dan menangkanlah kami atas orang-orang kafir.”

## 2:251

Orang-orang tu (pasukan Talut) mangalah-kan pasukan Jalut dengan kendak Allah dan Daud mambunuh Jalut. Kemudian, Allah manganugerahinyo (Daud) karajoan dan hikmah (kanabian); Dio (jugo) mangajarinya apo nang Dio kendaki. Sekironyo Allah idak mancegah (keganasan) sabagian manusio atas sabagian nang lain, nisacayo rusaklah dunio iko. Tapi, Allah mampunyoi karunio (nang dilimpahkan-Nyo) atas sagalo alam.

## 2:252

Tulah ayat-ayat Allah. Kami bacokan kapadomu (Nabi Muhammad) dengan benar. Sasungguhnyo kamu benar-benar tamasuk di antaro paro rasul.

## 2:253

Paro rasul tu Kami lebihkan sabagian orang-orang tu dari sabagian (nang lain). Di antaro rasul-rasul tu ado nang Allah babicaro (langsung) dengannyo dan sabagian lagi Dio tinggikan baberapo derajat. Kami lah manganugerahkan kapado Isa anak jantan Maryam bukti-bukti nang jelas nian (mukjizat) dan kami mamperkuat dio dengan Ruhulkdus (Jibril). Sekironyo Allah mangendaki, niscayo orang-orang sesudah rasul-rasul tu idak bakal babunuh-bunuhan sasudah bukti-bukti sampe kapado orang-orang tu. Tapi orang-orang tu baselisih sahinggo ado di antaro orang-orang tu nang baiman dan ado (pulak) nang kafir. Sekironyo Allah mangendaki, idaklah orang-orang tu babunuh-bunuhan. Tapi, Allah babuat apo nang Dio kendaki.

## 2:254

Oi orang-orang nang baiman, infakkanlah sabagian dari rezeki nang lah Kami bagih kapadomu sabelum tibo hari (Kiamat) nang idak ado (lagi) jual beli padonyo (hari tu), idak ado jugo bakawanan nang akrab, dan idak ado pulak syafaat. Orang-orang kafir tulah orang nang aniayo.

## 2:255

Allah, idak ado Tuhan selain Dio. Nang Maha Hidup lagi terus-manerus ngurus (makhluk-Nyo). Dio idak dilando oleh kantuk dan idak (pulak) oleh tiduk. Kapunyoan-Nyolah apo nang ado di langit dan apo nang ado di bumi. Idak ado nang dapat membagih syafaat di sisi-Nyo tanpo izin-Nyo. Dio mangetahui apo nang di muko orang-orang tu dan apo nang di belakang orang-orang tu. Orang-orang tu idak mangetaui sasuatu apo pun dari ilmu-Nyo, malainkan apo nang Dio kendaki, Kursi-Nyo (ilmu dan kakuasoannya) maliputi langit dan bumi. Dio idak meraso berat mameliharo kaduonyo. Diolah nang Maha Tinggi lagi Maha Agung.

## 2:256

Idak ado paksoan dalam (manganut) ugamo (Islam). Sungguh, lah jelas jalan nang benar dari jalan nang sesat. Siapo nang engkar kapado Tagut [^79] dan baiman kapado Allah sungguh lah bapegang teguh pado tali nang sangat kuat nang idak bakal putus. Allah Maha Menganing lagi Maha Mangetaui.

[^79]: Kata ‘tagut’ disebutkan untuk satiap nang malampaui batas dalam kaburukan. Oleh kareno tu, setan, dajal, penyihir, panetap hukum nang batentangan dengan hukum Allah Swt., dan penguaso nang tirani dinamokan tagut.

## 2:257

Allah adolah palindung orang nang baiman. Dio mangeluarkan orang-orang tu dari macam-macam kagelapan manjuju cahayo (iman). Adopun orang-orang nang kapur, palindung-palindun orang-orang tu adolah tagut. Tagut tu mangeluarkan orang-orang tu (orang-orang kafir tu) dari cahayo manuju kagelapan. Orang-orang tulah adolah paro panghuni nerako. Orang-orang tu kekal di dalamnyo.

## 2:258

Idakkah kamu mamperhatikan orang nang mandebat Ibrahim mangenai Tuhannyo, kareno Allah lah mambagihkan kapadonyo (orang tu) kerajoan (kekuasoan), (yakni) katiko Ibrahim bakato, “Tuhankulah nang manghidupkan jugo mamatikan.” (Orang tu bakato, “Aku (pun) biso manghidupkan dan mamatikan.” Ibrahim bakato, “Kalu macam tu, sasungguhnya Allah manerbitkan matohari dari Timur. Mako, terbitkanlah io dari Barat.” Akhirnyo, bingunglah orang orang nang engkar tu. Allah idak membagih petunjuk kapado orang-orang nang aniayo.

## 2:259

Atau, macam orang nang melewati suatu negeri nang (bangunan-bangunannyo) lah roboh menutupi (raruntuhannyo) atap-atapnyo. Dio bakato, “Macam mano Allah manghidupkan balik (negeri) iko satelah kahancurannyo?” Lalu, Allah mamatikannyo selamo seratus tahun, kemudian manghidupkannyo (balik). Dio (Allah) batanyo, “Berapo lamo kamu tinggal (di siko)?” Dio manjawab, “Aku tinggal (di siko) sahari atau satengah hari.” Allah bafirman, “Sabenarnyo kamu lah tinggal selamo seratus tahun. Imaklah makanan dan minumanmu nang belum baubah, (tapi) imaklah keledaimu (nang lah manjadi tulang-balulang) dan Kami bakal manjadikanmu sabagai tando (kekuasoan Kami) bagih manusio. Tengoklah tulang-belulang (keledai tu), macam mano Kami manyusunnyo balik, kemudian Kami mambalutnyo dengan daging (sahinggo hidup balik).” Mako, katiko lah nyato baginyo, dio pun bakato, “Sayo mangetaui bahwa Allah Maha Kuaso atas sagalo sasuatu.” [^80]

[^80]: Sains idak biso manjelaskan mukjizat iko. Orang nang ditidukkan seratus tahun dan makanannyo dijago tetap utuh, sementaro keledainyo lah manjadi tulang-belulang. Lalu tulang-belulang keledai dikumpulkan dan Allah Swt. tunjukkan kakuasoan-Nya dengan manghidupkan balik keledainyo.

## 2:260

(Ingatlah) katiko Ibrahim bakato, “Ya Tuhan-ku, imakkanlah kapadoku bagaimano Engkau manghidupkan orang-orang mati.” Dio (Allah) bafirman, “Belum pecayokah engkau?” Dio (Ibrahim) manjawab, “Sayo pecayo, tapi supayo hatiku tenang,” Dio (Allah) bakato, “Kalau macam tu ambeklah empat ekor burung, lalu dekatkanlah kapadomu (potong-potonglah). Kemudian, taruklah di atas masing-masing bukit sikok bagian dari masing-masing burung. Kemudian, pangggilah burung-burung tu, niscayo burung-burung tu tibo kapadomu dengan cepat.” Katauilah bahwa Allah Maha Perkaso lagi Maha Bijaksano. [^81]

[^81]: Sains idak biso manjelaskan mukjizat iko. Burung nang sudah dipotong-potong dan ditempatkan tapisah jauh, dapat dihidupkan oleh Allah Swt.

## 2:261

Parumpamoan orang nang mambelanjokan hartonyo di jalan Allah adolah macam (orang-orang nang manabur) sabutir biji (benih) nang manumbuhkan tujuh tangkai, pado setiap tangkai ado seratus biji. Allah malipatgandokan bagi siapo nang Dio kendaki. Allah Maha Luas lagi Maha Mangetaui.

## 2:262

Orang-orang nang mambelanjokan hartonyo di jalan Allah, kemudian idak mengiringi apo nang orang-orang tu belanjokan dengan manyebut-nyebutnyo dan manyakiti (perasoan panerimo), bagi orang-orang tu pahalo di sisi Tuhan orang-orang tu. Idak ado raso takut pado orang-orang tu dan orang-orang tu idak basedih.

## 2:263

Pakatoan nang baik dan pemberian maaf tu lebih baik daripado sedekah nang diiringi pabuatan nang manyakiti. Allah Maha Kayo lagi Maha Panyantun.

## 2:264

Oi orang-orang nang baiman, janganlah mambatalkan (pahalo) sedekahmu dengan manyebut-nyebutnyo dan manyakiti (perasoan panerimo), macam orang nang mambelanjokan hartonyo kareno riya (pamer) kapado manusio, sedangkan dio idak pecayo kapado Allah dan hari Kemudian. Parumpamoannyo (orang tu) macam batu nang licin nang di atasnyo ado debu, kemudian batu tu ditimpo hujan lebat sahinggo tinggallah (batu tu) licin balik. Orang-orang tu idak mendapatkan sasuatu pun dari apo nang orang-orang tu usahokan. Allah idak membagih petunjuk kapado orang-orang kafir.

## 2:265

Paumpamoan orang nang membelanjokan hartonyo untuk mencari rido Allah dan menguatkan jiwo orang-orang tu adolah macam sabuah kebun nang taletak di dataran tinggi nang disiram oleh hujan lebat, kemudian io (kebun tu) menghasilkan buah-buahan duo kali lipat. Kalu hujan lebat idak manyiraminyo, hujan gerimis (pun mancukupi). [^82] Allah Maha Mangimak apo nang kamu kerjokan.

[^82]: Diumpamokan dengan ‘dataran tinggi’ kareno dataran tinggi nang lebih dingin bapotensi mandapatkan awan hujan lebih banyak daripado dataran rendah sahinggo tanamannyo lebih subur. Kalu pun idak ado hujan lebat, gerimis pun biso mambasahi tanahnyo.

## 2:266

Apokah salah saorang di antaro kamu ingin mamiliki kebon kurma dan anggur nang mangalir di bawahnyo sungei-sungei, di sano dio mamiliki sagalo macam buah-buahan. Kemudian, tibolah maso tuo, sedangkan dio mamiliki katurunan nang masih kecik-kecik. Lalu, kebun tu ditiup angin keras nang mangandung api sahinggo tabakar. Macam tulah Allah manerangkan ayat-ayat-Nyo kapadomu supayo kamu mamikirkannyo.

## 2:267

Oi 0rang-orang nang baiman, infakkanlah sabagian dari hasil usahomu nang baik-baik dan sabagian dari apo nang Kami kaluarkan dari bumi untukmu. Janganlah kamu mamilih nang buruk untuk kamu infakkan, padohal kamu dewek idak mau mangambeknyo melainkan, kacuali dengan mamicingkan mato (enggan) tahadapnyo. Ketauilah bahwa Allah Maha Kayo lagi Maha Tapuji.

## 2:268

Setan menjanjikan (menakut-nakuti) kamu kamiskinan dan manyuruh kamu babuat keji (kikir), sedangkan Allah manjanjikan kamu ampunan dan karunio-Nyo. Allah Maha Luas lagi Maha Mangetaui.

## 2:269

Dio (Allah) membagihkan hikmah kapado siapo nang Dio kendaki. Siapo nang dibagih hikmah, sungguh dio lah dibagih kabaikan nang banyak. Idak ado nang dapat mengambek palajaran (darinyo), kacuali orang-orang nang mampunyoi akal sehat (ululalbab).

## 2:270

Indak apo bae nang kamu bagihkan atau nazar apo bae nang kamu janjikan sasungguhny Allah mangetauinyo. Bagi orang aniayo idak ado sikok pun penolong (dari siskso Allah).

## 2:271

Kalu kamu manampakkan sedekahmu, tu baik. (Tapi,) kalu kamu manyingitkannyo dan membagihkannyo kapado orang-orang fakir, tu lebih baik bagimu. Allah bakal manghapus sabagian kasalahanmu. Allah Mahateliti tahadap apo nang kamu kerjokan.

## 2:272

Bukanlah kawajibanmu (Nabi Muhammad) manjadikan orang-orang tu mandapat patunjuk, tapi Allah-lah nang mambagih petunjuk kapado siapo nang Dio kehendaki (badasarkan kasiapan untuk manerimo patunjuk). Kabaikan apo bae nang kamu infakkan, (manfaatnyo) untuk dirimu (dewek). Kamu (orang-orang mukmin) idak bainfakkan, malainkan kareno mencari rido Allah. Kabaikan apo bae nang kamu infakkan, niscayo kamu bakal dibagih (pahalo) secaro penuh dan kamu idak bakal dizalimi.

## 2:273

(Apo bae nang kamu infakkan) diparun-tukkan bagi orang-orang fakir nang tahalan (usahonyo kareno jihad) di jalan Allah dan orang-orang tu idak dapat bausaho di bumi. Orang nang idak mangetauinyo manyangko bahwa orang-orang tu adolah orang-orang kayo kareno orang-orang tu manjago diri dari maminta-minta. Kamu (Nabi Muhammad) mangenal orang-orang tu dari ciri-cirinyo (kareno) orang-orang tu idak maminta secaro pakso kapado orang lain. Kabaikan apo bae nang kamu infakkan, sasungguhny Allah Mahatau tentang hal tu.

## 2:274

Orang-orang nang manginfakkan hartonyo pado malam dan siang hari, baik secaro rahasio maupun terang-terangan, orang-orang tu mandapat pahalo di sisi Tuhannyo. Idak ado raso takut pado orang-orang tu dan idak (pulak) orang-orang tu basedih.

## 2:275

Orang-orang nang mamakan (batransaksi dengan) riba idak dapat tegak, malainkan macam orang nang sempoyongan kareno kamasukan setan. Macam tu tajadi kareno orang-orang tu bakato bahwa jual beli samo dengan riba. Padohal, Allah lah manghalalkan jual beli dan mangharamkan riba. Siapo bae nang sudah sampe kapadonyo paringatan dari Tuhannya (mangenai riba), lalu dio bahenti sahinggo apo nang sudah diparolehnyo dulu manjadi miliknyo dan urusannyo (taserah) kapado Allah. Siapo nang mangulangi (transaksi riba), orang-orang tulah panghuni nerako. Orang-orang tu kekal di dalamnyo.

## 2:276

Allah manghilangkan (kaberkahan diri) riba dan manyuburkan sedekah. Allah idak manyukoi setiap orang nang kufur nian lagi bagelimang doso.

## 2:277

Sasungguhnya orang-orang nang baiman, mangerjokan kebajikan, manegakkan sembahyang dan manunaikan zakat, orang-orang tu mendapat pahalo di sisi Tuhannyo. Idak ado raso takut pado orang-orang tu dan idak (pulak) basedih.

## 2:278

Oi orang-orang nang baiman, batakwalah kapado Allah dan tinggalkan siso riba (nang belum diambek) kalu kamu orang-orang mukmin.

## 2:279

Kalu kamu idak mangerjokannyo, katauilah bakal tajadi perang (dahsyat) dari Allah dan Rasul-Nyo. Tapi, kalu kamu batobat, kamu berhak atas pokok hartomu. Kamu idak babuat zalim (marugikan) dan idak dizalimi (dirugikan).

## 2:280

Kalu dio (orang nang bautang tu) dalam kasulitan, bagihlah tengat waktu sampe dio mandapat kalapangan. Kamu basedekah (mambebaskan utang) tu lebih baik bagimu apobilo kamu mangetaui(-nyo).

## 2:281

Waspadahlah tahadap suatu hari (kiamat) nang padonyo kamu sagalo dibalikkan kapado Allah. Kemudian, masing-masing orang dibagih balasan nang sempurno sasuai dengan apo nang lah dipabuatnyo dan orang-orang tu idak dizalimi.

## 2:282

Oi orang-orang nang baiman, apobilo kamu bautang-piutang untuk waktu nang ditentukan, hendaklah kamu mancatatnyo. Hendaklah saorang pancatat di antaro kamu manuliskannyo dengan benar. Janganlah pancatat manolak untuk mancatatnyo samacam mano Allah lah mengajarkan kapadonyo. Hendaklah dio mancatat(-nyo) dan orang nang bautang tu mandiktekan (-nyo). Hendaklah dio betakwa kapado Allah, Tuhannyo, dan janganlah dio mengorangi sadikit pun. Kalu nang bautang tu orang nang korang akalnyo, lemah (keadoannyo), atau idak dapat mandiktekannyo dewek, hendaklah walinyo mandiktekannyo dengan benar. Mentaklah kesaksion duo orang saksi jantan di antaro kamu. Kalu idak ado (saksi) duo orang jantan, (boleh) saorang jantan dan duo orang batino di antaro orang-orang nang kamu suko dari paro saksi (nang ado) sahinggo kalu salah saorang (saksi orang batino) lupo, nang lain mangingatkannyo. Janganlah saksi-saksi tu menolak apobilo dipanggil. Janganlah kamu bosan mancatatnyo sampe batas waktunyo, baik (utang tu) kecik ataupun besak. Nang demikian tu lebih adil di sisi Allah, lebih dapat manguatkan kasaksian, dan lebih mandekatkan kamu pado katidakraguan, kacuali kalu hal tu marupokan padagangan tunai nang kamu jalankan di antaro kamu. Mako, idak ado doso bagi kamu kalu kamu idak mencatatnyo. Ambeklah saksi apobilo kamu bajual-beli dan janganlah pancatat mampasulit (atau dipasulit), macam tu jugo saksi. Kalu kamu mangerjokan (nang demikian), sasungguhnyo hal tu suatu kafasikan padomu. Batakwalah kapado Allah, Allah mambagihkan pangajaran kapadomu dan Allah Maha Mangetaui sagalo sasuatu.

## 2:283

Kalu kamu dalam perjalanan, sedangkan kamu idak mandapatkan saorang pancatat, hendaklah ado barang jaminan nang dipegang. Tapi, kalu sabagian kamu mampecayoi sabagian nang lain, hendaklah nang dipecayoi tu manunaikan amanahnyo (utangnyo) dan hendaklah dio batakwa kapado Allah, Tuhannyo. Janganlah kamu manyingitkan kasaksian, kareno siapo nang manyingitkannyo, sasungguhnyo hatinyo badoso. Allah Maha Mangetaui apo nang kamu kerjokan.

## 2:284

Punyo Allahlah apo nang ado di langit dan apo nang ado di bumi. Kalu kamu manyatokan apo nang ado di dalam hatimu atau kamu manyingitkannyo, niscayo Allah mamperhitungkannyo bagimu. Dio mangampuni siapo bae nang Dio kendaki dan mangazab siapo bae nang Dio kendaki. Allah Maha Kuaso atas sagalo sasuatu.

## 2:285

Rasul (Muhammad) baiman kapado apo (Al-Qur’an) nang diturunkan kapadonyo dari Tuhannyo, demikian pulak orang-orang mukmin. Masing-masing baiman kapado Allah, malaikat-malaikat-Nyo, kitab-kitab-Nyo, dan rasul-rasul-Nyo. Orang-orang tu bakato, “Kami idak mambeda-bedakan saorang pun dari rasul-rasul-Nyo.” Orang-orang tu jugo bakato, “Kami nganing dan kami taat. Ampunilah kami, wahai Tuhan kami. Hanyo kapado-Mu genah (kami) balik.”

## 2:286

Allah idak mambebani saorang, kacuali manurut kasanggupannyo. Baginyo ado sasutu (pahalo) dari (kabajikan) nang diusahokannyo dan tahadapnyo (pulak) sasuatu (sikso) atas (kajahatan) nang dipabuatnyo. (Orang-orang tu badoa,) “Wahai Tuhan kami, janganlah Engkau hukum kami kalu kami lupo atau kami buat salah. Wahai Tuhan kami, janganlah Engkau bebani kami dengan beban nang berat samacam mano Engkau bebankan kapado orang-orang sabelum kami. Wahai Tuhan kami, janganlah Engkau pikulkan kapado kami apo nang idak sanggup kami memikulnyo. Maafkanlah kami, ampunilah kami, dan rahmatilah kami. Engkaulah palindung kami. Mako, tolonglah kami manghadapi kaum kafir.”

## 3:1

Alif Lām Mīm

## 3:2

Allah, idak ado Tuhan selain Dio, Nang Mahahidup lagi Maha Mangurus (makhluk-Nyo) secaro terus-menerus.

## 3:3

Dio menurunkan Kitab kapadomu (Nabi Muhammad) Kitab (Al-Qur’an) dengan hak, mambenarkan (kitab-kitab) sabelumnyo, serto lah manurunkan Taurat dan Injil.

## 3:4

Sabelum (turunnyo Al-Qur’an) sabagai patunjuk bagi manusio, dan manurunkan Al-Furqān (pambeda nang hak dan nang batil). Sasungguhnyo orang-orang nang engkar tahadap ayat-ayat Allah, bagi orang-orang tu azab nang keras nian. Allah Maha Perkaso lagi mampunyoi balasan (siksa).

## 3:5

Sasungguhnya bagi Allah idak ado sasuatu pun nang tasingitkan di bumi dan idak pulak di langit.

## 3:6

Diolah (Allah) nang mambentuk kamu dalam rahim manurut nang Dio kendaki. [^83] Idak ado Tuhan selain Dio. Nang Mahaperkaso lagi Mahabijaksano.

[^83]: Patumbuhan janin dari sel telur nang dibuahi lalu secaro batahap mambentuk organ-organ tubuh di dalam rahim.

## 3:7

Diolah (Allah) nang menurunkan Kitab (Al-Qur’an) kapadomu (Nabi Muhammad). Di antaro ayat-ayatnyo ado nang muhkamat, [^84] tulah pokok-pokok isi Kitab (Al-Qur’an) dan nang lain mutasyabihat. [^85] Adopun orang nang dalam hatinyo ado kacenderungan pado kasesatan, orang-orang tu mangikuti ayat-ayat nang mutasyabihat untuk manimbulkan fitnah (kakacauan dan karaguan) dan untuk mancari-cari takwilnyo. Padohal, idak ado nang mangataui takwilnyo kacuali Allah. Orang-orang nang ilmunyo mandalam bakato, “Kami baiman kapadonyo (Al-Qur’an), sagalonyo dari Tuhan kami.” Idak ado nang dapat mangambek pelajaran, kacuali orang nang baakal sehat.

[^84]: ‘Ayat Muhkamat’ iolah ayat nang maksudnyo terang, tegas, dan dapat dipahami dengan mudah.

[^85]: ‘Ayat mutasyabihat’ iolah aya nang mengandung baberapo maksud, sulit dipahami atau hanyo Allah nang Mengetahui.

## 3:8

(Orang-orang tu badoa), “Wahai Tuhan kami, janganlah Engkau jadikan hati-hati kami bapalinng sasudah Engkau bagihkan patunjuk kapado kami dan karuniokanlah kapado kami rahmat dari sisi-Mu. Sasungguhnya Engkau Maha Pambagih.”

## 3:9

“Wahai Tuhan kami, Engkaulah nang mangumpulkan manusio pado hari nang idak ado karaguan padonyo.” Sasungguhnya Allah idak manyalahi janji.

## 3:10

Sasungguhnyo orang-orang nang kufur, idak bakal baguno bagi orang-orang tu sadikitpun harto bendo dan anak-anak orang-orang tu (untuk manyelamatkan diri) dari (sikso) Allah. Orang-orang tulah bahan bakar api nerako.

## 3:11

(Kaadoan orang-orang tu) seperti kaadoan pangikut Fir’aun dan orang-orang sabelum orang-orang tu. Orang-orang tu mandustakan ayat-ayat Kami. Oleh sebab tu, Allah manyikso orang-orang tu kareno doso-dosonyo. Allah keras nian hukuman-Nyo.

## 3:12

Katokanlah (Nabi Muhammad) kapado orang-orang nang kufur, “Kamu (pasti) bakal dikalahkan dan digiring ka dalam (nerako) Jahannam. Tulah saburuk-buruk genah badiam.

## 3:13

Sungguh, lah ado tando (bukti) bagimu pado duo golongan nang batemu (dalam patempuran). [^86] Sikok golongan baperang di jalan Allah dan (golongan) nang lain kafir nang manengok dengan mato kepalo bahwa orang-orang tu (golongan Muslim) duo kali lipat jumlahnyo. Allah manguatkan siapo nang Dio kendaki dengan patolongan-Nyo. Sasungguhnya pado nang macam tu benr-benar tadapat pelajaran bagi orang-orang nang mampunyai pangliatan (mato hati).

[^86]: Patemuan antaro duo golongan nang dimaksud oleh ayat ini tajadi antaro kaum Muslimin dan kaum musyrikin pado Perang Badar tahun ke-2 Hijriyah di barat daya Madinah.

## 3:14

Dijadikan indah bagi manusio kacintoan pado aneka kasenangan nang barupo perempuan, budak-budak kecik, harto bendo nang batumpuk tak tahinggo berupo emas, perak, kudo pilihan, binatang ternak, dan sawah ladang. Tulah kasenangan hidup di dunio dan di sisi Allahlah genah balik nang baik.

## 3:15

Katokanlah, “Maukah aku bagih taukan kapadomu sasuatu nang lebih baik daripado nang macam tu?” Untuk orang-orang nang batakwa, di sisi Tuhan orang-orang tu surgo nang mangalir di bawahnyo sungei-sungei. Orang-orang tu kekal di dalamnyo dan (untuk orang-orang tu) pasangan nang disucikan serto rido Allah. Allah Maha Mangimak hambo-hambo-Nyo.

## 3:16

(Yaitu) orang-orang nang badoa, “Wahai Tuhan kami, sasungguhnya kami benar-benar lah baiman. Mako, ampunilah doso-doso kami dan selamatkanlah kami dari azab nerako.

## 3:17

(Jugo) orang-orang nang sabar, benar, taat, dan bainfak, serto mamohon ampunan pado waktu akhir malam.

## 3:18

Sasungguhnyo ugamo (nang diridai) di sisi Allah iolah Islam. Orang-orang nang dibagih kitab idak baselisih, kacuali sasudah datang pangetahuan kapado orang-orang tu kareno kadengkian di antaro orang-orang tu. Siapo nang kufur tahadap ayat-ayat Allah, sasungguhnya Allah cepat nian pahitungan(-Nyo).

## 3:19

Sasungguhnyo ugamo (nang diridai) di sisi Allah iolah Islam. Orang-orang nang dibagih kitab idak baselisih, kacuali sasudah datang pangetahuan kapado orang-orang tu kareno kadengkian di antaro orang-orang tu. Siapo nang kufur tahadap ayat-ayat Allah, sasungguhnya Allah cepat nian pahitungan(-Nyo).

## 3:20

Kalu orang-orang tu mandebat kamu (Nabi Muhammad) katokanlah, “Aku beserah diri kapado Allah dan (demikian pulak) orang-orang nang mengikutiku” Katokanlah kapado orang-orang (Yahudi dan Nasrani) nang lah dibagih Kitab (tauran dan Injil) dan kapado orang-orang nang umi, [^87] “Sudahkah kamu masuk Islam?” Kalu orang-orang tu lah masuk Islam, sungguh orang-orang tu lah mendapat petunjuk. Tapi, kalu orang-orang tu bapaling, sasungguhnya kewajibanmu hanyolah menyampaikan. Allah Maha mangimak hambo-hambo-Nyo.

[^87]: Kata ‘umi’ nang dimaksud dalam ayat ini iolah orang nang idak mandapat kitab suci.

## 3:21

Sasungguhnyo orang-orang nang kufur tahadap ayat-ayat Allah, mambunuh paro nabi tanpa hak (alasan nang benar), dan mambunuh manusio nang manyuruh babuat adil, sampaikanlah kapado orang-orang tu kabar ‘gembiro’ yaitu sikso nang pedih.

## 3:22

Orang-orang tulah orang-orang nang sio-sio gaweannyo di dunio dan di akherat idak ado bagi orang-orang tu saorang penolong pun.

## 3:23

Idakkah kamu (Nabi Muhammad) mameratikan orang-orang (Yahudi) nang lah dibagih bagian (pangetauan) Kitab (Taurat)? Orang-orang tu diajak (bapegang) pado kitab Allah untuk mamutuskan (pakaro) di antaro orang-orang tu, kemudian sagolongan dari orang-orang tu bapaling dan manolak (kabenaran).

## 3:24

Macam tu disebabkan bahwa orang-orang tu bakato, “Api nerako idak bakal manyentuh kami, kacuali baberapo itungan hari bae.” Orang-orang tu tapedayo dalam ugamonyo oleh apo nang orang-orang tu ado-adokan.

## 3:25

Macam mano (kelak) kalu orang-orang tu Kami kumpulkan pado hari (Kiamat) nang idak karaguan padonyo dan satiap jiwo dibagih balasan nang sempurno sesuai dengan apo nang lah dikerjokannyo tanpo dizalimi ?

## 3:26

Katokanlah (Nabi Muhammad), “Wahai Tuhan, pamilik kakuasoan, Engkau bagihkan kakuasoan kapado siapo nang Engkau kendaki dan Engkau cabut kakuasoan dari siapo nang Engkau kendaki, Engkau muliokan siapo nang Engkau kendaki dan Engkau hinokan siapo nang Engkau kendaki. Di tangan Engkau-lah sagalo kebajikan. Sasungguhnyo Engkau Maha Kuaso atas sagalo sasuatu.

## 3:27

Engkau masukkan malam ka dalam siang dan Engkau masukkan siang ka dalam malam. Engkau kaluarkan nang hidup dari nang mati dan Engkau kaluarkan nang mati dari nang hidup. Engkau bagihkan rezeki kapado siapo nang Engkau kendaki tanpa pahitungan.”

## 3:28

Janganlah orang-orang nang baiman menjadikan orang kafir sabagai paro wali [^88] dengan mangasampinkan orang-orang mukmin. Siapo nang babuat macam tu, hal tu samo sakali bukan dari (ajaran) Allah, kacuali untuk manjago diri dari sesuatu nang kamu takuti dari orang-orang tu. Allah mamperingatkan tentang diri-Nyo (sikso-Nyo). Hanyo kapado Allah genah balik.

[^88]: Kata ‘auliyā’’ adolah bentuk jamak dari kato ‘waliy’. Secaro harfiah kato ko baarti dekat sahingga manunjukkan makno teman dekat, teman akrab, teman setio, kakasih, panolong, sakutu, palindung, pambela, dan pamimpin. Kato ‘waliy’ dan ‘auliya’’ dalam Al-Qur’an diulang 41 kali. Maknonyo babeda-beda sasuai dengan konteks ayat.

## 3:29

Katokanlah (Nabi Muhammad), “Kalu kamu manyingitkan apo nang ado dalam hatimu atau kamu manampakkannyo, Allah pasti mangetauinyo.” Dio mangetaui apo nang ado di langit dan apo nang ado di bumi. Allah Maha Kuaso atas sagalo sasuatu.

## 3:30

(Ingatlah) pado hari (katiko) satiap jiwo mandapatkan (balasan) atas kebajikan nang lah digawekannyo dihadirkan, (macam tu pulak balasan) atas kejahatan nang lah dio gawekan. Dio baharap sekironyo ado jarak nang jauh antaro dio dengan hari tu. Allah mamperingatkan kamu bakal (sikso)-Nyo. Allah Maha Panyayang tahadap hambo-hambo-Nyo.

## 3:31

Katokanlah (Nabi Muhammad), “Kalu kamu mencintoi Allah, ikutilah sayo, niscayo Allah mencintoimu dan mangampuni doso-dosomu.” Allah Maha Pangampun lagi Maha Panyayang.

## 3:32

Katokanlah (Nabi Muhammad), “Taatilah Allah dan Rasul(-Nyo). Kalu kamu bapaling, sasungguhnya Allah idak manyukoi orang-orang kafir.”

## 3:33

Sasungguhnyo Allah lah mamilih Adam, Nuh, keluargo Ibrahim, dan keluargo Imran atas sagalo alam (manusio pado zamannyo dewek-dewek).

## 3:34

(Orang-orang tu) sikok katurunan, sabagiannyo adolah (katurunan) dari sabagian nang lain. Allah Maha Manganing lagi Maha Mangetaui.

## 3:35

(Ingatlah) katiko bini Imran [^89] bakato, “Wahai Tuhan-ku, sasungguhnyo sayo manazarkan kapado-Mu apo nang ado di dalam kandunganku murni untuk-Mu (bakhidmat di Baitulmaqdis). Mako, terimolah (nazar tu) dariku. Sasungguhnyo Engkaulah Nang Maha Manganing lagi Maha Mangetaui.

[^89]: Bini Imran nang marupokan mamak Maryam adolah Hanna binti Faqud. Nabi Zakaria a.s. manikahi saudaro perempuan Hanna sahinggo Maryam adolah kaponakannyo.

## 3:36

Katiko malahirkannyo, dio bakato, “Wahai Tuhan-ku, sayo lah malahirkan anak perempuan.” Padohal, Allah lebih tau apo nang dio (istri Imran) lahirkan. “Anak laki-laki idak samo dengan anak perempuan. Aku mamberinyo namo Maryam serto mamohon palindungan-Mu untuknyo dan anak cucunyo dari setan nang terkutuk.”

## 3:37

Dio (Allah) manerimonyo dengan panerimoan nang baik, mambesarkannyo dengan patumbuhan nang baik, dan manyerahkan pameliharoannyo kapado Zakaria. Satiap kali Zakaria masuk manemuinyo di mihrabnyo, dio mandapati makanan di sisinyo. Dio bakato, “Wahai Maryam dari mano iko kau paroleh? Dio (Maryam) manjawab, “Tu dari Allah.” “Sasungguhnyo Allah membagih rezeki kapado siapo nang Dio kendaki tanpa pahitungan.

## 3:38

Di sanolah Zakaria badoa kapado Tuhan-nyo. Dio bakato, “Wahai Tuhan-ku, karuniokanlah kapadoku katurunan nang baik dari sisi-Mu. Sasungguhnya Engkau Maha Manganing doa.”

## 3:39

Lalu, malaikat (Jibril) mamanggilnyo katiko dio tegak malaksanokan sembahyang di mihrab, “Allah manyampaikan berito gembiro kapadomu dengan (kalahiran) Yahya nang mambenarkan kalimat dari Allah, [^90] (manjadi) anutan, manahan diri (dari hawo nafsu), dan saorang nabi di antaro orang-orang saleh.”

[^90]: Mambenarkan kadatangan saorang nabi nang diciptokan dengan kata ‘kun’ (jadilah) tanpo ayah yaitu Nabi Isa a.s.

## 3:40

Dio (Zakaria) bakato, “Wahai Tuhanku, bagaimano sayo biso mandapat anak, sedangkan aku lah tuo nian dan biniku jugo mandul?” (Allah) bafirman, “Macam tulah, Allah babuat apo nang Dio kendaki.”

## 3:41

Dio (Zakaria) bakato, “Wahai Tuhanku, bagihlah sayo suatu tando (kahamilan biniku).” Allah bafirman, “Tandonyo bagimu adolah kami idak (dapat) babicaro dengan manusio salamo tigo hari, kacuali dengan isyarat. Sebutlah (namo) Tuhanmu sabanyak-banyaknyo dan batasbihlah pado waktu petang dan pagi hari.”

## 3:42

(Ingatlah) katiko malaikat (Jibril) bakato, “Oi Maryam, sasungguhyo Allah lah mamilihmu, manyucikanmu, dan malebihkanmu di atas sagalo perempuan di saluruh alam (pado maso tu).

## 3:43

Oi Maryam, taatlah kapado Tuhan-mu, sujudlah, dan rukuklah basamo orang-orang nang rukuk.”

## 3:44

Tulah sabagian dari berito-berito gaib nang Kami wahyukan kapadomu (Nabi Muhammad). Padohal, kamu idak basamo orang-orang tu katiko orang-orang tu malemparkan pena [^91] orang-orang tu (untuk mangundi) siapo di antaro orang-orang tu nang bakal mameliharo Maryam dan kamu idak basamo orang-orang tu katiko orang-orang tu basengketo.

[^91]: Maksudnyo adolah bahwa kaluarga Maryam mangundi siapo nang bakal mangurus Maryam dengan malemparkan pena nang biaso orang-orang tu gunokan untuk manulis Taurat atau dengan malempar anak panah.

## 3:45

(Ingatlah), katiko malaikat bakato, “Oi Maryam, sasungguhnyo Allah manyampaikan berito gembiro kapadomu tentang (kalahiran anak nang diciptokan) dengan kalimat dari-Nyo, namonyo Isa Almasih anak laki-laki Maryam, saorang takemuko di dunio dan di akherat serto tamasuk orang-orang nang didekatkan (kapado Allah).

## 3:46

Dio babicaro dengan manusio (sawaktu) dalam buaian dan katiko lah besak serta tamasuk orang-orang saleh.

## 3:47

Dio (Maryam) bakato, “Wahai Tuhan-ku, bagaimano mungkin sayo bakal mampunyoi anak, padohal idak ado saorang laki-laki pun nang manyentuhku?” Dio (Allah) bafirman, “Macam tulah Allah manciptokan apo nang Dio kendaki.” Apobilo Dio ingin manetapkan sasuatu, Dio hanyo bakato kapadonyo, “Jadilah!” Mako, jadilah sasuatu tu.

## 3:48

Dio (Allah) mangajarkan kapadonyo (Isa) kitab, [^92] Hikmah, [^93] Taurat, dan Injil

[^92]: Maksud ‘kitab’ di siko adolah manulis dengan tangan.

[^93]: Lihat catatan kaki surah al-Baqarah/2: 129.

## 3:49

(Allah bakal manjadikannyo) sabagai saorang rasul kapado Bani Isroil. (Isa bakato), “Sasungguhnyo sayao lah datang kapadomu dengan tando (mukjizat) dari Tuhanmu, sasungguhnyo sayo membuatkan bagimu (sasuatu) dari tanah nang babentuk macam burung. Lalu, sayo meniupnyo sahinggo manjadi saekor burung dengan izin Allah. Sayo manyehatkan orang nang buto sejak dari lahir dan orang nang bapenyakit buras (belang). Sayo manghidupkan orang mati dengan izin Allah. Sayo bagih taukan kapadomu apo nang kamu makan dan apo nang kamu simpan di rumahmu. Sasungguhnyo pado nang macam tu benar-benar tadapat tando (kerasulanku) bagimu kalu kamu orang-orang mukmin.

## 3:50

(Aku diutus untuk) mambenarkan Taurat nang (diturunkan) sabelum sayo, dan supayo sayo menghalalkan bagi kamu sabagian perkaro nang lah diharamkan untukmu. Sayo datang kapadomu dengan mambawak tando (mukjizat) dari Tuhanmu. Kareno tu, batakwalah kapado Allah dan taatlah kapadoku.

## 3:51

Sasungguhnyo Allah tu Tuhan-ku dan Tuhan-mu. Kareno tu, sembahlah Dio. Ikolah jalan nang lurus.”

## 3:52

Katiko Isa marasokan kakufuran orang-orang tu (Bani Isroil), dio bakato, “Siapokah nang bakal manjadi panolongku untuk (manegakkan ugamo) Allah?” paro hawari (sahabat setionyo) manjawab, “Kamilah panolong (ugamo) Allah. Kami baiman kapado Allah dan saksikanlah sasungguhnyo kami adolah orang-orang muslim.

## 3:53

Wahai Tuhan kami, kami lah baiman kapado apo nang Engkau turunkan dan kami lah mangikuti Rasul. Kareno tu, tetapkanlah kami basamo orang-orang nang mamberikan kasaksian.”

## 3:54

Orang-orang tu (orang-orang kafir) mambuat tipu dayo dan Allah pun mambalas tipu dayo (orang-orang tu). Allah sabaik-baik pambalas tipu dayo.

## 3:55

(Ingatlah), katiko Allah bafirman: “Oi Isa, Aku mangambekmu, mangangkatmu kapado-Ku, manyucikanmu dari orang-orang nang kufur, dan manjadikan orang-orang nang mangikutimu lebih unggul daripado orang-orang nang kufur hinggo hari Kiamat. Kemudian, kapado-Kulah kamu balik, lalu Aku bagih kaputusan tentang apo nang selalu kamu paselisihkan.

## 3:56

Adopun orang-orang nang kufur bakal Aku azab orang-orang tu dengan sikso nang keras nian di dunio dan di akherat dan sekali-kali idak ado panolong bagi orang-orang tu.

## 3:57

Sementaro tu, orang-orang nang baiman dan mangerjokan kabajikan bakal Dio bagihkan pahalo orang-orang tu dengan sempurno. Allah idak manyukoi orang aniayo.

## 3:58

Tulah (kisah Isa) nang Kami bacokan kapadomu (Nabi Muhammad) sabagian bukti-bukti (kabenaranmu sabagai rasul) dan paringatan nang penuh hikmah (Al-Qur’an).

## 3:59

Sasungguhnyo paumpamoan (panciptoan) Isa bagi Allah macam (panciptoan) Adam. Dio manciptokannyo dari tanah kemudian bafirman kapadonyo, “Jadilah!” Mako, jadilah sasuatu tu.”

## 3:60

Kabenaran tu dari Tuhanmu. Kareno tu, janganlah kamu (Nabi Muhammad) tamasuk orang-orang nang ragu.

## 3:61

Siapo nang membantahmu dalam hal iko sasudah datang ilmu kapadomu, mako katokanlah (Nabi Muhammad), “Marilah kito panggil anak-anak kami dan anak-anak kamu, bini-bini kami dan bini-bini kamu, diri kami dan diri kamu, kemudian marilah kito bamubahalah [^94] supayo laknat Allah ditimpokan kapado paro pandusto.”

[^94]: ‘Mubāhalah’ baarti satiap pihak nang baselisih badoa dengan sungguh-sungguh supayo Allah Swt. manimpokan laknat kapada pihak nang badusto. Nabi Muhammad saw. mangajak utusan Nasrani Najran ber-mubāhalah, tapi orang-orang tu idak berani. Hal ko manjadi bukti kabenaran akidah Islam tentang Isa a.s.

## 3:62

Sasungguhnyo iko benar-benar kisah nang benar. Idak ado Tuhan selain Allah, dan sasungguhnyo Allahlah nang benar-benar Maha Perkaso lagi Maha Bijaksano.

## 3:63

Kalu orang-orang tu bapaling, (katauilah) bahwa sasungguhnyo Allah Maha Mangetaui orang-orang nang babuat karusakan.

## 3:64

Katokanlah (Nabi Muhammad), “Oi Ahlulkitab, ayolah (kito) menuju kapado sikok kalimat (pegangan) nang samo antaro kami dan kamu, (yakni) kito idak manyembah selain Allah dan kito idak mampesekutukan-Nyo dengan apo pun, dan idak (pulak) sabagian manjadikan sabagian nang lain sabagai tuhan-tuhan selain Allah. Kalu orang-orang tu bepaling, katokanlah (kapado orang-orang tu), “Saksikanlah bahwa sasungguhnya kami adolah orang Muslim.”

## 3:65

Oi Ahlulkitab, ngapo kamu babantah-bantahan [^95] tentang Ibrahim ? Padohal, Taurat dan Injil idak diturunkan sasudah, kacuali sasudah dio (Ibrahim). Apokah idak mangerti?

[^95]: Orang Yahudi dan Nasrani masing-masing manganggap Nabi Ibrahim a.s. tu dari golongannyo. Lalu Allah Swt. membantah orang-orang tu dengan alasan bahwa Nabi Ibrahim a.s. tu datang sabelum orang-orang tu.

## 3:66

Macam tulah kamu. Kamu babantah-bantah tentang apo nang kamu kataui, [^96] tapi ngapo kamu babantah-bantahan (jugo) tentang apo nang idak kamu kataui ? [^97] Allah mangetaui sedang kamu idak mangetaui.

[^96]: Perkaro nang idak dikataui oleh Ahlulkitab adolah tentang Nabi Musa a.s. Nabi Isa a.s. dan Nabi Muhammad SAW.

[^97]: Perkaro nang idak dikataui oleh Ahlulkitab tentang Nabi Ibrahim a.s.

## 3:67

Ibrahim bukanlah saorang Yahudi dan bukan pulak saorang Nasrani, malainkan dio adolah seorang nang hanif, [^98] lagi baserah diri (muslim). Dio bukan pulak tamasuk (golongan) orang-orang musyrik.

[^98]: ‘Hanif’ baarti jauh dari syirik (mampersukutukan Allah Swt.) dan jauh dari kasesatan.

## 3:68

Sasungguhnya orang nang paling dekat dengan Ibrahim adolah orang-orang nang mangikutinyo, Nabi iko (Nabi Muhammad), dan orang-orang nang baiman. Allah adolah palindung orang-orang mukmin.

## 3:69

Sagolongan Ahlulkitab ingin manyesatkan kamu. Padohal, orang-orang tu idak manyesatkan (siapo pun), kacuali diri orang-orang tu dewek. Tapi, orang-orang tu idak sadar.

## 3:70

Oi Ahlulkitab! ngapo kamu mengengkari ayat-ayat Allah [^99] padohal kamu mangetaui (kabenarannyo) ?

[^99]: Maksudnyo adolah ayat-ayat Allah Swt. Nang nang turunkan kapado Nabi Muhammad Saw.

## 3:71

Oi Ahlulkitab! ngapo kamu mancampur-adukkan nang hak dengan nang batil [^100] dan kamu manyingitkan kabenaran, [^101] padohal kamu mangetaui?

[^100]: ‘Mancampuradukkan antaro hak dan batil’ maksudnyo adolah mancampuradukkan antaro ayat-ayat Tuhan nang disampaikan oleh paro nabi dengan takwilan-takwilan batil nang diberikan oleh paro pamuko ugamo orang-orang tu.

[^101]: Nang dimaksud dengan ‘manyingitkan kabenaran’ adolah manutupi firman Tuhan nang dibawak oleh paro nabi, barupo tauhid dan berito gembiro tentang bakal datangnyo Nabi Muhammad Saw. Nang disebut dalam Taurat jugo Injil.

## 3:72

Sagolongan Ahlulkitab bakato (kapado sasamonyo), “Baimanlah kamu kapado apo nang diturunkan kapado orang-orang nang baiman pado awal siang dan engkarilah pado akhir (siang) supayo orang-orang tu balik (pado kakufuran).

## 3:73

Janganlah kamu pacayo selain kapado orang nang mengikuti ugamomu.” [^102] Katokanlah (Nabi Muhammad), “Sasungguhnyo petunjuk (nang sempurno) tu hanyolah petunjuk Allah. (Janganlah kamu pecayo) bahwa saseorang bakal dibagih seperti apo nang dibagihkan kapado kamu atau orang-orang tu bakal manyanggah kamu di hadapan Tuhanmu.” Katokanlah (Nabi Muhammad), “Sasungguhnyo karunio itu di tangan Allah. Dio mambagihkannyo kapado siapo nang Dio kendaki, Allah Mahaluas lagi Maha Mangetaui.

[^102]: Kapado orang nang saugamo dengan kamu (Yahudi atau Nasrani) supayo orang-orang tu idak jadi masuk Islam atau kapado orang-orang Islam nang barasal dari ugamomu supayo guncang iman orang-orang tu dan balik kapado kekafiran.

## 3:74

Dio manentukan rahmat-Nyo kapado siapo nang Dio kendaki dan Allah mamiliki karunio nang besak.

## 3:75

Di antaro Ahlulkitab ado orang nang kalu kamu pecayokan kapadonyo harta nang banyak, niscayo dio mangembalikannyo kapadomu. Tapi, ado (pulak) di antaro orang-orang tu nang kalu jamu pecayokan kapadonyo sikok dinar, dio idak mangembalikannyo kapadomu, kacuali kalu kamu selalu menagihnyo. Nang macam tu disebabkan orang-orang tu bakato, “Idak ado doso bagi kami tahadap orang-orang umi.” [^103] Orang-orang tu mengatokan hal nang dusto tahadap Allah, padohal orang-orang tu mangetaui.

[^103]: Pangertian ‘umi’ dapat diliat pado catatan kaki ayat ke-20. Orang-orang tu baanggapan bahwa orang-orang tu boleh mamperoleh harto dengan cara manipu orang-orang nang idak saugamo dengan orang-orang tu. Menurut orang-orang tu, idak badoso malakukannyo kareno Allah Swt. mambolehkannyo, padohal manipu adolah pabuatan nang idak dibenarkan di dalam ugamo.

## 3:76

Idak macam tu, (nang benar) siapo nang manepati janji dan batakwa, sasungguhnya Allah mancintoi orang-orang nang batakwa.

## 3:77

Sasunggguhnyo orang-orang nang mampejualbelikan janji Allah dan sumpah-sumpah orang-orang tu dengan hargo murah, orang-orang tu idak mamperoleh bagian di akherat, Allah idak bakal manyapo orang-orang tu, idak bakal mamperatikan orang-orang tu pado hari Kiamat, dan idak bakal manyucikan orang-orang tu. Bagi orang-orang tu azab nang pedih.

## 3:78

Sasungguhnyo di antaro orang-orang tu (Bani Israil) ado sagolongan nang mamutar-mutar lidahnyo (katiko mambaco) Alkitab suapyo kamu manyangko (nang orang-orang tu baco) tu sabagian dari Alkitab. Padohal, tu bukan dari Alkitab. Orang-orang tu bakato, “Itu dari Allah”, Padohal tu bukan dari Allah. Orang-orang tu mangatokan hal nang dusto tehadap Allah, sedangkan orang-orang tu mangetaui.

## 3:79

Idak sapatutnyo sasaorang dibagih Alkitab, hukum, dan kanabian oleh Allah, kemudian dio bakato kapado manusio, “Jadilah kamu paro panyembahku, bukan (panyembah) Allah,” tapi (hendaknyo dio bakato), “Jadilah kamu paro pengabdi Allah kareno kamu selalu mangajarkan kitab dan mampelajarinyo !”

## 3:80

Idak (sapatutnyo) pulak dio manyuruh kamu manjadikan paro malaikat dan paro nabi sabagai tuhan. Apokah (Patut) dio manyuruh kamu (babuat) kakufuran sasudah kamu menjadi muslim?

## 3:81

(Ingatlah) katiko Allah mengambek pajanjian dari paro nabi, “Katiko Aku mambagihkan kitab dan hikmah kapadomu, lalu datang kapado kamu saorang rasul nang mambenarkan apo nang ado pado kamu, niscayo kamu bakal benar-benar baiman kapadonyo dan manolongnyo.” [^104] Allah bafirman, “Apokah kamu mangakui dan manerimo pajanjian dengan-Ku atas nang macam tu?” Orang-orang tu manjawab, “Kami mangakui.” Allah bafirman, “Kalu bagitu, basaksilah kamu (para Nabi) dan Aku manjadi saksi (pulak) basamo kamu.”

[^104]: paro Nabi bajanji kapado Allah Swt. bahwa apobilo datang saorang Rasul banamo Muhammad, orang-orang tu bakal baiman kapadonyo dan menolongnyo. Pajanjian paro nabi ko mangikat pulak umatnyo.

## 3:82

Siapo nang bapaling sasudah tu, orang-orang tulah orang nang fasik.

## 3:83

Mangapo orang-orang tu mancari ugamo selain ugamo Allah ? Padohal, hanyo kapado-Nyo apo nang ado di langit dan di bumi baserah diri, baik dengan kerelaan maupun tapakso, dan hanyo kapado-Nyo orang-orang tu dibalikan.

## 3:84

Katokanlah (Nabi Muhammad), “Kami baiman kapado Allah dan kapado apo nang diturunkan kapado kami dan nang diturunkan kapado Ibrahim, Ismail, Ishaq, Ya‘qub baserto anak cucunyo, dan apo nang dibagihkan kapado Musa, Isa, serto paro Nabi dari Tuhan orang-orang tu. Kami idak mambeda-bedakan saorang pun di antaro orang-orang tu dan hanyo kapado-Nyo kami baserah diri.

## 3:85

Siapo nang mancari ugamo selain Islam, sekali-kali (ugamonyo) idak bakal diterimo darinyo dan di akherat dio temasuk orang nang rugi.

## 3:86

Bagaimano (mungkin) Allah bakal mambagih petunjuk kapado suatu kaum nang kufur sasudah orang-orang tu baiman dan mangakui bahwa Rasul (Muhammad) tu benar dan bukti-bukti nang jelas lah sampai kapado orang-orang tu? Allah idak mambagih patunjuk kapado kaum nang aniayo.

## 3:87

Orang-orang tu, balasannyo iyolah ditimpo laknat Allah, paro malaikat, dan manusio sagalonyo.

## 3:88

Orang-orang tu kekal di dalamnyo (laknat). Idak bakal diringankan sikso dari orang-orang tu, dan orang-orang tu idak dibagih panangguhan,

## 3:89

Kacuali orang-orang nang batobat sasudah tu dan mamperbaiki (dirinyo). Sasungguhnyo Allah Maha Pangampun lagi Maha Panyayang.

## 3:90

Sasungguhnyo orang-orang nang kufur sasudah baiman, kemudian batambah kakufurannyo, idak bakal diterimo taubatnyo dan orang-orang tulah orang-orang sesat.

## 3:91

Sasungguhnyo orang-orang nang kufur dan mati sabagai orang-orang kafir idak bakal diterimo (tebusan) dari sasaorang di antaro orang-orang tu sekalipun (barupa) emas sapenuh bumi, sakironyo dia hendak manebus diri dengannyo. Orang-orang tulah orang-orang nang mendapat azab nang pedih dan idak ado panolong bagi orang-orang tu.

## 3:92

Kamu sekali-kali idak bakal mamperoleh kabajikan (nnang sempurno) sabelum kamu menginfakkan sabagian harto nang kamu cintoi. Apo bae nang kamu infakkan, sasungguhnyo Allah Maha Mangetaui tentangnyo.

## 3:93

Sagalo makanan adolah halal bagi Bani Israil kacuali makanan nang diharamkan oleh Israil (Ya´qub) untuk dirinyo dewek sabelum Taurat diturunkan. [^105] Katokanlah (Nabi Muhammad), “Bawaklah Taurat lalu baco, kalu kamu orang-orang nang benar."

[^105]: Sasudah Taurat diturunkan, ado baberapo makanan nang diharamkan bagi Bani Israil sabagai hukuman. Imak Surah Annisa/4: 160 dan Surah Al An’am/6: 146.

## 3:94

Mako, siapo nang mangado-adokan kabohongan tahadap Allah [^106] sasudah tu, orang-orang tulah orang-orang aniayo.

[^106]: Kabohongan tahadap Allah Swt. iolah pernyatoan bahwa sabelum Taurat diturunkan, Allah Swt. lah mangharamkan babarapo makanan kapado Bani Israil.

## 3:95

Katokanlah (Nabi Muhammad), “Mahabenar Allah (dalam firman-Nyo).” Mako, ikutilah ugamo Ibrahim nang hanif, dan dio idaklah tamasuk orang-orang musyrik.

## 3:96

Sasungguhnyo rumah (ibadah) pertamo dibangun untuk manusio iolah (Baitullah) nang (barado) di Bakkah (Makkah) [^107] nang dibarokahi dan menjadi patunjuk bagi sagalo alam.

[^107]: Ahlulkitab mengatokan bahwa rumah ibadah nang pertamo di bangun adolah nang berado di Baitulmaqdis. Kareno tu, Allah Swt. mambantahnyo kareno nang benar adolah nang ado di Makkah.

## 3:97

Di dalamnyo tadapat tando-tando nang nyato, (di antaronyo) maqom Ibrohim. [^108] Siapo mamasukinyo (Baitullah), mako amanlah dio. (Di antaro) kawajiban manusio tahadap Allah iolah mangerjokan haji ke Baitullah, (yaitu bagi) orang nang sanggup [^109]  mangadokan perjalanan ka sano. Siapo nang mangengkari (kawajiban haji), mako katauilah bahwa Allah Mahakayo (idak mamerlukan sasuatu) dari sagalo alam.

[^108]: Lihat catatan kaki Surah Albaqoroh/2: 125.

[^109]: Kriteria mampu adolah sanggup mandapatkan perbekalan, alat transportasi, sehat jasmani, perjalanan aman, dan kaluarga nang ditinggalkan tajamin kahidupannyo.

## 3:98

Katokanlah (Nabi Muhammad), “Oi Ahlulkitab, mangapo kamu terus-manerus mengengkari ayat-ayat Allah, padohal Allah Maha Manyaksikan apo nang kamu kerjokan?”

## 3:99

Katokanlah (Nabi Muhammad), “Oi Ahlulkitab, mangapo kamu terus-menerus manghalang-halangi orang-orang nang baiman dari jalan Allah? Kamu (memang) mangendakinyo (jalan Allah tu) manjadi bengkok, sedangkan kamu manyaksikan.” [^110]

[^110]: Maksud ‘manyaksikan’ adolah mangetaui bahwasanyo ugamo nang diridoi Allah Swt. adolah ugamo Islam.

## 3:100

Oi orang-orang nang baiman, kalu kamu mangikuti sagolongan dari orang-orang nang dibagih Alkitab, niscayo orang-orang tu bakal mangembalikan kamu manjadi orang kafir sesudah baiman.

## 3:101

Bagaimano kamu (sampai) manjadi kafir, padohal ayat-ayat Allah dibacokan kapado kamu dan Rasul-Nyo (Nabi Muhammad) pun barado di tengah-tengah kamu? Siapo nang bapegang teguh kapado (ugamo) Allah, sungguh dio dibagih patunjuk ka jalan nang lurus.

## 3:102

Oi orang-orang nang baiman, batakwalah kapado Allah sabenar-benar takwa kapado-Nyo dan janganlah kamu mati kacuali dalam keadaan muslim.

## 3:103

Bapegang teguhlah kamu sagalonyo pado tali (ugamo) Allah, janganlah kamu bacerai berai, dan ingatlah nikmat Allah kapadomu katiko kamu dahulu bamusuhan, lalu Allah mampersatukan hatimu sahinggo dengan karunio-Nyo kamu manjadi basaudaro. (Ingatlah pulak katiko tu) kamu barado di tepi jurang nerako, lalu Allah manyelamatkan kamu daripadonyo. Macam tulah Allah manerangkan ayat-ayat-Nyo kapadomu supayo kamu mandapat patunjuk.

## 3:104

Hendaklah ado di antaro kamu sagolongan orang nang manyeru kapado kabajikan, manyuruh (babuat) nang ma´ruf, dan mancegah dari nang mungkar. [^111] Orang-orang tu lah orang-orang nang bauntung.

[^111]: ‘Ma’ruf’ adolah sagalo kabaikan nang diperentahkan di dalam ugamo serto berfaedah untuk kebaikan diri dewek dan masyarakat. Mungkar adolah satiap kaburukan nang dilarang ugamo dan marusak kahidupan diri dewek dan masyarakat.

## 3:105

Janganlah kamu manyerupoi orang-orang nang bacerai-berai dan baselisih sasudah datang kapado orang-orang tu katerangan nang jelas. Orang-orang tulah orang-orang nang mandapat sikso nang berat nian.

## 3:106

(Azab tu tajadi) pado hari katiko tu ado muko nang putih baseri dan ado pulak muko nang itam muram. Adopun orang-orang nang itam muram mukonyo (kapado orang-orang tu dikatokan), “Mangapo kamu kafir sasudah kamu baiman? Kareno tu, rasokanlah azab disebabkan kakafiranmu.”

## 3:107

Adopun orang-orang nang putih baseri mukonyo, orang-orang tu barado dalam rahmat Allah (surgo). Orang-orang tu kekal di dalamnyo.

## 3:108

Tulah ayat-ayat Allah nang Kami bacokan kapadomu dengan benar dan Idaklah Allah bakendak mangerjokan kezaliman pado sagalo alam.

## 3:109

Kapunyoan Allahlah apo nang ado di langit dan di bumi dan hanyo kapado Allah sagalo urusan dibalikan.

## 3:110

Kamu (umat Islam) adolah umat nang tabaik nang dilahirkan untuk manusio (selamo) kamu manyuruh (babuat) nang ma´ruf, mancegah dari nang mungkar, dan baiman kapado Allah. Sakironyo Ahlulkitab baiman, tentulah tu lebih baik bagi orang-orang tu. Di antaro orang-orang tu ado nang baiman dan kabanyakan orang-orang tu adolah orang-orang nang fasik.

## 3:111

Orang-orang tu idak bakal mambahayo-kanmu, kacuali gangguan-gangguan kecil bae. Kalu orang-orang tu mamerangi kamu, niscayo orang-orang tu babalik ka balakang (kalah), kemudian orang-orang tu idak mandapat patolongan.

## 3:112

Kahinoan ditimpokan kapado orang-orang tu di mano bae orang-orang tu barado, kacuali kalu orang-orang tu (bapegang) pado tali (ugamo) Allah dan tali (pajanjian) dengan manusio. Orang-orang tu pasti mandapat murko dari Allah dan kasengsaroan ditimpokan kapado orang-orang tu. Nang macam tu kareno orang-orang tu mengengkari ayat-ayat Allah dan mambunuh paro nabi tanpa hak (alasan nang benar). Nang macam tu kareno disebabkan orang-orang tu durhako dan malampaui batas.

## 3:113

Orang-orang tu idak samo. Di antaro Ahlulkitab tu ado golongan nang balaku lurus. [^112] Orang-orang tu mambaco ayat-ayat Allah pado babarapo waktu di malam hari dalam keadaan basujud (sembahyang).

[^112]: Golongan Ahlulkitab nang dimaksudkan di siko adolah orang-orang nang sudah mameluk ugamo Islam.

## 3:114

Orang-orang tu baiman kapado Allah dan hari akhir, manyuruh (babuat) nang makruf, mancegah dari nang mungkar dan basegero (mangerjokan) babagai kabajikan. Orang-orang tu tamasuk orang-orang soleh.

## 3:115

Kabaikan apo bae nang orang-orang tu kerjokan, orang-orang tu sekali-kali idak bakal dihalangi dari (pahalo)-nyo. Allah Maha Mangetaui orang-orang batakwa.

## 3:116

Sasungguhnyo orang-orang nang kufur, baik harto maupun anak-anaknyo, sadikit pun idak dapat manolak (sikso) Allah. Orang-orang tu panghuni nerako. Orang-orang tu kekal di dalamnyo.

## 3:117

Paumpamoan harto nang orang-orang tu infakkan di dalam kahidupan dunio ko adolah macam angin nang mangandung hawo nang dingin nian nang manimpo tanaman (milik) suatu kaum nang manganiayo diri dewek, lalu angin tu marusaknyo. Allah idak manganiayo orang-orang tu, tapi orang-orang tulah nang manganiayo diri dewek.

## 3:118

Oi orang-orang nang baiman, janganlah kamu mangambik kanti kapecayoan dari orang-orang di luar kalangan (ugamo)-mu (kareno) orang-orang tu idak henti-hentinyo (mandatangkan) kamudorotan bagimu. Orang-orang tu mangendaki apo nang manyusahkanmu. Sungguh, lah nyato kabencian dari mulut orang-orang tu dan apo nang disingitkan dalam hati lebih besak. Sungguh, Kami lah manerangkan kapadomu ayat-ayat (Kami), kalu kamu bapikir.

## 3:119

Macam tulah kamu. Kamu manyukoi orang-orang tu, padohal orang-orang tu idak manyukoi kamu, dan kamu baiman pado sagalo kitab. Apobilo orang-orang tu bajumpo denganmu, orang-orang tu bakato, “Kami baiman.” Apobilo orang-orang tu manyandiri, orang-orang tu manggigit jari kareno kareno murko kapadomu. Katokanlah, “Matilah kamu kareno kamurkoanmu tu !” Sasungguhnyo Allah Maha Mangetaui sagalo isi hati.

## 3:120

Kalu kamu mamperoleh kabaikan, (niscayo) orang-orang tu basedih hati. Adopun kalu kamu tatimpo bencano, orang-orang tu bagembira karenonyo. Kalu kamu basabar dan batakwa, tipu dayo orang-orang idak bakal manyusahkan kamu sadikit pun. Sasungguhnyo Allah Maha Maliputi sagalo nang orang-orang tu kerjokan.

## 3:121

(Ingatlah), katiko kamu (Nabi Muhammad) barangkat pado pagi hari maninggalkan keluargomu untuk mangatur orang-orang mukmin pado pos-pos baperangan. [^113] Allah Maha Manganing lagi Maha Mangetaui.

[^113]: Peristiwa ko tajadi pado Perang Uhud pado tahun ke-3 Hijriah.

## 3:122

(Ingatlah) katiko duo golongan dari pihakmu [^114] ingin (mundur) kareno takut, padohal Allah adolah panolong orang-orang tu. Kareno tu, hendaklah kapado Allah bae orang-orang mukmin batawakal.

[^114]: Nang dimaksud dengan ‘dua golongan’ adolah Bani Salamah dari suku Khazraj dan Bani Harisah dari suku Aus. Kaduanyo marupokan bagian dari barisan kaum muslim.

## 3:123

Sungguh, Allah benar-benar lah manolong kamu dalam Perang Badar, padohal kamu (pado saat tu) adolah orang-orang lemah. [^115] Kareno tu, batakwalah kapado Allah supayo kamu bansyukur.

[^115]: Perang Badar tajadi katiko umat Islam jumlahnyo sadikit dan palengkapan perangnyo kurang.

## 3:124

(Ingatlah) katiko kamu (Nabi Muhammad) mangatokan kapado orang-orang mukmin, “Apokah idak cukup bagimu bahwa Tuhanmu mambantumu dengan tigo ribu malaikat nang diturunkan (dari langit)?”

## 3:125

“Yo (cukup).” Kalu kamu basabar dan batakwa, lalu katiko orang-orang tu datang manyerang kamu dengan sakatiko, niscayo Allah manolongmu dengan limo ribu malaikat nang mamakai tando.

## 3:126

Allah idak manjadikannyo (patolongan tu) kacuali hanyo sabagai khabar gembira bagi (kamenangan)-mu dan supayo hatimu tenteram karenonyo. Idak ado kamenangan selain dari Allah Nang Maha Perkaso lagi Maha Bijaksano.

## 3:127

(Hal tu dikerjokan) untuk mambinasokan sagolongan orang nang kufur [^116] atau untuk manjadikan orang-orang tu hino sahinggo orang-orang tu balik tanpo mamperoleh apo-apo.

[^116]: Maksudnyo adolah bahwa tujuh puluh pamimpin kafir tabunuh dan tujuh puluh orang lainnyo ditawan.

## 3:128

Hal tu samo sekali bukan urusanmu (Nabi Muhammad), [^117] apokah Allah manerimo tobat orang-orang tu atau mangazabnyo kareno sasungguhnyo orang-orang tu orang-orang aniayo.

[^117]: Menurut riwayat al-Bukhari, ayat ko turun kareno Nabi Muhammad saw. badoa kapado Allah Swt. supayo manyelamatkan sabagian pamuka musyrikin dan mambinasakan sabagian lainnyo.

## 3:129

Kapunyoan Allahlah sagalo nang ado di langit dan sagalo nang ado di bumi. Dio mangampuni siapo nang Dio kendaki dan mangazab siapo nang Dio kendaki. Allah Maha Pangampun lagi Maha Panyayang.

## 3:130

Oi orang-orang nang baiman, janganlah kamu mamakan riba dengan balipat gando [^118] dan batakwalah kamu kapado Allah supayo kamu bauntung.

[^118]: Riba dalam ayat ko dimaksudkan sabagai utang-piutang nang katika idak biso dibayar pado waktu jatuh tempo, dio dibagihan tengat waktu untuk mambayar utangnyo, tapi dengan panambahan jumlah nang harus dibayarkan. Manurut paro ulama, riba nasiah ko haram walaupun jumlah panambahannyo idak balipat gando.

## 3:131

Peliharolah dirimu dari api nerako nang disediokan bagi orang-orang kafir.

## 3:132

Taatilah Allah dan Rasul (Nabi Muhammad) supayo kamu dibagih rahmat.

## 3:133

Basegerolah kamu kapado ampunan dari Tuhanmu dan surgo (nang) luasnyo (macam) langit dan bumi nang disediokan untuk orang-orang nang batakwa,

## 3:134

(Yaitu) orang-orang nang selalu manafkahkan (hartonyo), baik di waktu lapang maupun sempit, orang-orang nang manahan amarahnyo, dan orang-orang nang mamaafkan (kasalahan) orang lain. Allah mancintoi orang-orang nang babuat kabaikan.

## 3:135

Dan (jugo) orang-orang nang apobilo mangerjokan perbuatan keji atau manganiayo diri dewek, [^119] orang-orang tu (segero) maingat Allah lalu mamohon ampunan atas doso-dosonyo. Siapo (lagi) nang dapat mangampuni doso-doso selain Allah? Orang-orang tu idak maneruskan apo nang orang-orang tu kerjokan (perbuatan doso tu) dan orang-orang tu mangetaui(-nyo).

[^119]: ‘Perbuatan keji (fāḥisyah)’ adolah dosa besar nang akibatnyo idak hanyo manimpa diri dewek, tapi jugo manimpa orang lain seperti zina dan riba. Mananiayo diri dewek adolah pabuatan dosa nang akibatnyo hanyo manimpa diri dewek, baik besak maupun kecik.

## 3:136

Orang-orang tu balasannyo adolah ampunan dari Tuhan orang-orang tu dan surgo-surgo nang mangalir di bawahnyo sungei-sungei, Orang-orang tu kekal di dalamnyo. (Tulah) sabaik-baik pahalo bagi orang-orang nang mangerjokan amal-amal saleh.

## 3:137

Sungguh, lah balalu sabelum kamu sunnah-sunnah (Allah). [^120] Kareno tu, bajalanlah kamu di (sagenap panjuru) bumi dan peratikanlah bagaimano kasudahan paro pandusto (rasul-rasul).

[^120]: Nang dimaksud dengan ‘sunah Allah Swt.’ di siko adolah kendak dan hukum Allah Swt. nang balaku dalam kahidupan manusio.

## 3:138

Kolah (Al-Qur'an) suatu katerangan nang jemas bagi sagalo manusio, patunjuk, dan palajaran bagi orang-orang nang batakwa.

## 3:139

Janganlah kamu (meraso) lemah dan jangan (pulak) basedih hati, padohal kamu paling tinggi (darajatnyo) kalu kamu orang-orang mukmin.

## 3:140

Kalu kamu (pado perang Uhud) mandapat luko, mako orang-orang tu pun (pado perang Badar) mandapat luko nang sarupo. Maso (kajayoan dan kahancuran) tu Kami pergilirkan di antaro manusio (supayo orang-orang tu mandapat palajaran) dan Allah mangetaui orang-orang nang baiman (nang sejati) dan sabagian kamu dijadikan-Nyo (gugur sabagai) syuhada. Allah idak manyukoi orang-orang aniayo.

## 3:141

(Pagiliran tasebut jugo) supayo Allah mambersihkan orang-orang nang baiman (dari doso orang-orang tu) dan mambinasokan orang-orang kafir.

## 3:142

Apokah kamu mangiro bakal masuk surgo, padohal belum nyato bagi Allah orang-orang nang bajihad [^121] di antaro kamu dan belum nyato orang-orang nang sabar.

[^121]: Imak catatan kaki surah al-Baqarah/2: 218.

## 3:143

Sungguh, kamu benar-benar mangarapkan mati (syahid) sabelum kamu mangadapinyo (paperangan). Mako, (sekarang) kamu sungguh lah mangimak (paperangan tu) dan manyaksikan (kamatian).

## 3:144

(Nabi) Muhammad hanyolah saorang rasul. Sabelumnyo lah balalu babarapo rasul. [^122] Apokah kalu dio wafat atau dibunuh, kamu babalik ka belakang (murtad)? Siapo nang babalik ka balakang, mako io idak bakal mandatangkan mudorot kapado Allah sadikit pun. Allah bakal mamberi balasan kapado orang-orang nang basyukur.

[^122]: Nabi Muhammad saw. adolah salah saorang utusan Allah Swt. paro rasul sabelumnya lah wafat. Kareno tu, Nabi Muhammad saw. jugo bakal wafat seperti halnyo paro rasul tadahulu. Pado waktu perang Uhud bakecamuk, tasiar berito bahwa Nabi Muhammad saw. Wafat tabunuh. Berito ni mangacaukan umat Islam sahingga ado nang ingin maminta palindungan Abu Sufyan (pamimpin kaum Quraisy). Sementara tu, orang-orang munafik mangatokan bahwa kalu Muhammad saw. itu benar saorang Nabi, tentu idak bakal wafat tabunuh. Mako, Allah Swt. manurunkan ayat ko untuk manenteramkan kaum muslim dan mambantah pakatoan orang munafik (sahih Bukhari, bab Jihad).

## 3:145

Setiap nang banyawo idak bakal mati, malainkan dengan izin Allah sabagai katetapan nang lah ditentukan waktunyo. Siapo nang mengendaki pahalo dunio, niscayo Kami bagihkan kapadonyo pahalo (dunio) tu dan siapo nang mangendaki pahalo akherat, Kami bagihkan (pulak) kapadonyo pahalo (akherat) tu. Kami bakal mambagih balasan kapado orang-orang nang basyukur.

## 3:146

Batapo banyak nabi nang baperang didampingi sajumlah besak dari pangikut(nyo) nang batakwa. Orang-orang tu idak (manjadi) lemah kareno bencano nang manimponyo di jalan Allah, idak patah semangat, dan idak (pulak) manyerah (kapado musuh). Allah mancintoi orang-orang nang sabar.

## 3:147

Idak ado ucapan orang-orang tu kacuali doa, “Wahai Tuhan kami, ampunilah doso-doso kami dan tindakan-tindakan kami nang balebih-lebihan dalam urusan kami, [^123] tetapkanlah pandirian kami, dan tolonglah kami tahadap kaum nang kafir.”

[^123]: Tindakan nang balebihan adolah sikap malampaui batas-batas hukum nang lah ditetapkan Allah Swt.

## 3:148

Mako, Allah manganugerahi orang-orang tu pahalo (di) dunio [^124] dan pahalo nang baik (di) akherat. Allah mancintoi orang-orang nang babuat kabaikan.

[^124]: Pahalo dunio dapat barupo kamenangan, harto rampasan, pujian dan lain-lain.

## 3:149

Oi orang-orang nang baiman, kalu kamu mantaati orang-orang nang kufur, niscayo orang-orang tu mangembalikan kamu ka balakang (murtad). Akibatnyo, kamu bakal balik dalam kaadoan marugi.

## 3:150

Namun, (hanyo) Allahlah Palindungmu dan Diolah panolong tabaik.

## 3:151

Kami bakal mamasukkan raso takut ka dalam hati orang-orang nang kufur kareno orang-orang tu mampasekutukan Allah dengan sasuatu nang Allah idak manurunkan katerangan tentangnyo. Genah balik orang-orang tu iolah nerako. (Tulah) saburuk-buruk genah tinggal (bagi) orang-orang aniayo.

## 3:152

Sungguh, Allah benar-benar lah mamenuhi janji-Nyo kapadomu katiko kamu mambunuh orang-orang tu dengan izin-Nyo sampai pado saat kamu (dalam kaadoan) lemah, baselisih dalam urusan tu, [^125] dan mangabaikan (perentah Rasul) sasudah Allah mamperlihakan kapadomu apo nang kamu sukoi. [^126] Di antaro kamu ado orang nang mangendaki dunio dan di antaro kamu ado (pulak) orang nang mangendaki akherat. Kemudian, Allah mamalingkan kamu dari orang-orang tu [^127] untuk mangujimu. Sunguh, Dio benar-benar lah mamaafkan kamu. Allah mampunyoi karunio (nang dibagihkan) kapado orang orang mukmin.

[^125]: Baselisih dalam urusan Nabi baarti malaksanokan perentah Nabi Muhammad saw. supayo regu pamanah tetap batahan pado genah nang lah ditunjukkan dalam kaadoan bagaimanopun.

[^126]: Yakni kamenangan dan harto rampasan.

[^127]: Maksudnyo adolah bahwa kaum muslimin idak bahasil mangalahkan orang-orang tu.

## 3:153

(Ingatlah) katiko kamu lari dan idak mengelih kapado saorang pun, sedangkan Rasul (Muhammad) mamanggilmu dari belakang. Kareno tu, Allah manimpokan kapadomu kasedihan demi kasedihan [^128] supayo kamu idak basedih hati (lagi) tahadap apo nang luput dari kamu dan tahadap apo nang manimpomu. Allah Mahateliti apo nang kamu karjokan.

[^128]: Kasedihan kaum muslim disebabkan bahwa orang-orang tu idak manaati perentah Rasul nang mangakibatkan kakalahan bagi orang-orang tu.

## 3:154

Sasudah kamu ditimpo kasedihan, kemudian Dio manurunkan raso aman kapadomu (barupo) kantuk nang maliputi sagolongan dari kamu, [^129] sedangkan sagolongan lagi [^130] lah mancemaskan diri orang-orang tu dewek. Orang-orang tu baprasangko nang idak benar tahadap Allah seperti sangkoan jahiliah. [^131] Orang-orang tu bakato, “Adokah sasuatu nang dapat kito perbuat dalam urusan ko?” Katokanlah (Nabi Muhammad), “Sasungguhnyo sagalo urusan tu di tangan Allah.” Orang-orang tu manyingitkan dalam hatinyo apo nang idak orang-orang tu terangkan kapadomu. Orang-orang tu bakato, “Sakiranyo ado sasuatu nang kami perbuat dalam urusan ko, niscayo kami idak bakal dibunuh (dikalahkan) di siko.” Katokanlah (Nabi Muhammad), “Sekironyo kamu ado di rumahmu, niscayo orang-orang nang lah ditetapkan bakal mati tabunuh tu kaluar (jugo) ka tempat orang-orang tu tabunuh.” Allah (babuat macam tu) untuk manguji nang ado dalam dadomu dan untuk mambersihkan nang ado dalam hatimu. Allah Maha Mangetaui sagalo isi hati.

[^129]: Maksudnyo adolah orang-orang Islam nang kuat kayakinannyo.

[^130]: Maksudnyo adolah orang-orang Islam nang masih ragu-ragu.

[^131]: Sangkaan jahiliah tu manganggap bahwa apobilo Nabi Muhammad saw. tu benar-benar utusan Allah Swt., tentu idak bakal takalahkan atau tabunuh dalam paperangan.

## 3:155

Sasungguhnyo orang-orang nang bapaling di antaro kamu pado hari katiko duo pasukan batemu, [^132] sasungguhnyo orang-orang tu digelincirkan oleh setan disebabkan sabagian kasalahan (dosa) nang lah orang-orang tu perbuat. Allah benar-benar lah mamaafkan orang-orang tu. Sasungguhnyo Allah Maha Pengampun lagi Maha Panyantun.

[^132]: Duo pasukan tu adolah pasukan kaum muslim dan pasukan kaum musyrik dalam Perang Uhud.

## 3:156

Oi orang-orang nang baiman, janganlah kamu macam orang-orang nang kufur dan babicaro tentang saudaro-saudaronyo, apobilo orang-orang tu mangadokan perjalanan di bumi atau baperang baperang, “Sakironyo orang-orang tu tetap basamo kami, tentulah orang-orang tu idak mati dan idak tabunuh.” (Allah mambiarkan orang-orang tu basikap demikian) kareno Allah hendak manjadikan tu (kagi) sabagai panyesalan di hati orang-orang tu. Allah manghidupkan dan mamatikan. Allah Maha Mangimak apo nang kamu kerjokan.

## 3:157

Sungguh, kalu kamu gugur di jalan Allah atau mati, [^133] pastilah ampunan Allah dan rahmat-Nyo lebih baik (bagimu) daripado apo (harto rampasan) nang orang-orang tu kumpulkan.

[^133]: Maksudnyo adolah maninggal dunio di jalan Allah Swt. bukan kareno paperangan.

## 3:158

Sungguh, kalu kamu mati atau gugur, pastilah kapado Allah kamu dikumpulkan.

## 3:159

Mako, berkat rahmat Allah kamu (Nabi Muhammad) balaku lemah lembut tahadap orang-orang tu. Sakironyo kamu basikap keras dan bahati kasar, tentulah orang-orang tu bakal manjauh dari sakelilingmu. Karena itu, maafkanlah orang-orang tu, mohonkanlah ampunan bagi orang-orang tu, dan bamusyawarohlah dengan orang-orang tu dalam sagalo urusan (penting). Kemudian, apobilo kamu lah mambulatkan tekad, batawakallah kapado Allah. Sasungguhnyo Allah mancintoi orang-orang nang batawakal.

## 3:160

Kalu Allah manolongmu, idak ado nang (dapat) mangalahkanmu dan kalu Dio mambiarkanmu (idak mambagihmu pertolongan), siapo nang (dapat) manolongmu sasudah tu? Kareno tu, hendaklah kapado Allah bae orang-orang mukmin batawakal.

## 3:161

Idak layak saorang nabi manyelewengkan (harto rampasan perang). Siapo nang manyelewengkan(-nyo), niscayo pado hari kiamat dio bakal datang mambawak apo nang diselewengkannyo tu. Kemudian, satiap orang bakal dibagih pambalasan sacaro sempurno sasui dengan apo nang orang-orang tu perbuat dan orang-orang tu idak dianiayo.

## 3:162

Apokah orang nang mangikuti (jalan) rido Allah samo dengan orang nang balik dengan mambawak kamurkoan dari Allah dan genahnyo adolah (nerako) Jahannam? Tulah saburuk-buruk genah balik.

## 3:163

Orang-orang tu batingkat-tingkat di sisi Allah. Allah Maha Mangimak apo nang orang-orang tu kerjokan.

## 3:164

Sungguh, Allah benar-benar lah mambagih karunio kapado orang-orang mukmin katiko (Dio) mangutus di tengah-tengah orang-orang tu saorang Rasul (Muhammad) dari golongan orang-orang tu dewek nang mambacokan kapado orang-orang tu ayat-ayat-Nyo, manyucikan (jiwo) orang-orang tu, dan mangajarkan kapado orang-orang tu Kitab Suci (Al-Qur’an) dan hikmah. Sasungguhnyo orang-orang tu benar-benar dalam kasesatan nang nyato.

## 3:165

Apokah katiko kamu ditimpo musibah (kakalahan pado Perang Uhud), padohal kamu lah mamparoleh (kanikmatan) duo kali lipatnyo (pado Perang Badar), kamu bakato, “Dari mano datangnyo (kakalahan) ko?” Katokanlah, “Tu dari (kasalahan) dirimu dewek.” Sasungguhnyo Allah Mahakuaso atas sagalo sasuatu.

## 3:166

Apo nang manimpo kamu pado hari katiko duo pasukan batemu tajadi atas izin Allah dan supayo Dio mangetaui siapo orang (nang benar-benar) baiman

## 3:167

dan mangetaui orang-orang nang munafik. Dikatokan kapado orang-orang tu, “Marilah baperang di jalan Allah atau patahankanlah (dirimu).” Orang-orang tu manjawab, “Sakironyo kami mangetaui (bagaimano caro) baperang, tentulah kami mangikutimu.” Orang-orang tu pado hari tu lebih dekat kapado kakufuran daripado kaimanan. Orang-orang tu mengatokan dengan mulutnyo sasuatu nang idak ado dalam hatinyo. Allah lebih mangetaui dalam hatinyo. Allah lebih mangetaui sagalo sasuatu nang orang-orang tu singitkan.

## 3:168

(Orang-orang tu adolah) orang-orang nang babicaro tentang saudaro-saudaronyo (nang ikut baperang dan tabunuh), sedangkan orang-orang tu dewek idak turut baperang, “Sakironyo orang-orang tu mengikuti kami, tentulah orang-orang tu idak tabunuh.” Katokanlah, “Tolaklah kamatian tu dari dirimu kalu kamu orang-orang benar.”

## 3:169

Janganlah sekali-kali kamu manyangko bahwa orang-orang nang gugur di jalan Allah tu mati. Sabenarnyo, orang-orang tu tu hidup dan dianugerahi rezeki di sisi Tuhannyo. [^134]

[^134]: Maksudnyo adolah hidup di alam nang lain, bukan di alam dunia. Orang-orang tu mandapatkan babagai kanikmatan di sisi Allah Swt. Hanyo Allah Swt. lah nang mangataui bagaimano kaadoan hidup di alam lain tu.

## 3:170

Orang-orang tu bergembira dengan karunio nang Allah anugerahkan kapadonyo dan basenang hati atas (kaadoan) orang-orang nang barado di balakang nang belum manyusul orang-orang tu, [^135] yaitu bahwa idak ado raso takut pado orang-orang tu dan orang-orang tu idak basedih hati.

[^135]: Maksudnyo adolah kanti-kantinyo nang masih hidup dan tetap bajihad di jalan Allah Swt.

## 3:171

Orang-orang tu basenang hati dengan nikmat dan karunio dari Allah dan bahwa Allah idak manyio-nyiokan pahalo orang-orang mukmin.

## 3:172

(Yaitu) orang-orang nang mamenuhi (seruan) Allah dan Rasul sasudah orang-orang tu menderito luko-luko (dalam Perang Uhud). Orang-orang nang babuat kabaikan dan batakwa di antaro orang-orang tu bakal mandapat pahalo nang besar nian,

## 3:173

(Yaitu) orang-orang nang (katiko ado) orang-orang man mangatokan, “Sasungguhnyo orang-orang (Quraisy) lah mangumpulkan (pasukan) untuk (manyerang) kamu. Kareno tu, takutlah kapado orang-orang tu,” ternyato (ucapan) tu manambah (kuat) iman orang-orang tu dan orang-orang tu manjawab, “Cukuplah Allah (manjadi panolong) bagi kami dan Dio sabaik-baik palindung.”

## 3:174

Orang-orang balik dengan nikmat dan karunio dari Allah. Orang-orang tu idak ditimpo suatu bencano dan orang-orang tu mangikuti (jalan) rido Allah. Allah mampunyoi karunio nang besar.

## 3:175

Sasungguhnyo orang-orang tu hanyolah setan nang manakut-nakuti (kamu) dengan kanti-kanti setionyp. [^136] Oleh kareno tu, janganlah kamu takut kapado orang-orang tu, tapi takutlah kapado-Ku, kalu kamu benar-benar orang mukmin.

[^136]: Lihat catatan kaki surah Āli ‘Imrān/3: 28.

## 3:176

Janganlah kamu (Nabi Muhammad) dirisaukan oleh orang-orang nang dengan cepat mangerjokan kakufuran. Sasungguhnyo sadikit pun orang-orang tu idak marugikan Allah sadikitpun. Allah idak bakal mambagih bagian (pahalo) kapado orang-orang tu di akherat dan orang-orang tu bakal mandapat azab nang besak nian.

## 3:177

Sasungguhnyo orang-orang nang mambeli kakufuran dengan iman sadikit pun idak marugikan Allah bakal mandapat azab nang pedih nian.

## 3:178

Jangan sekali-kali orang-orang kafir manyangko bahwa sasungguhnya tengat waktu nang Kami bagihkan kapadonyo [^137] baik bagi dirinyo. Sasungguhnyo Kami mambagihnya tengat waktu hanyo supayo doso orang-orang tu batambah dan orang-orang tu bakal mandapat azab nang manghinokan.

[^137]: Maksudnyo adolah jangan manyangko bahwa usio nang panjang bagi orang kafir tu baik. Kalu idak digunokan untuk baamal saleh, samakin panjang usio, samakin buruk baginyo.

## 3:179

Allah idak bakal mambiarkan orang-orang mukmin dalam kaadoan sabagimana kamu sakarang ko, [^138] (tapi Allah bakam mangujinyo) sehinggo Dio mambedokan nang buruk dari nang baik. [^139] Allah idak bakal mamparliatkan kapado kamu hal-hal nang gaib, [^140] tapi Allah mamilih siapo nang Dio kendaki di antaro rasul-rasul-Nyo. [^141] Kareno tu, baimanlah kapado Allah dan rasul-rasul-Nyo. Kalu kamu baiman dan batakwa, kamu bakam mandapat pahalo nang besar nian.

[^138]: Maksudnyo adolah kaadoan kaum muslim bacampur baur dengan kaum munafik.

[^139]: Dalam Perang Uhud, Allah Swt. mambedakan antaro orang baik (umat Islam) dan orang nang buruk (kaum munafik).

[^140]: Di antaro nang gaib adolah pangetahuan tentang kaimanan dan kamunafikan saseorang.

[^141]: Di antara orang nang dikendaki Allah Swt. untuk mangetaui kamunafikan di dalam hati manusio adolah Nabi Muhammad saw.

## 3:180

Jangan sakali-kali orang-orang nang bakhil dengan karunio nang Allah anugerahkan kapadonyo manyangko bahwa (kabakhilan) tu baik bagi orang-orang tu. Sabaliknyo, (kabakhilan) tu buruk bagi orang-orang tu. Di hari Kiamat, orang-orang tu bakam dikalungi dengan sasuatu nang dengannyo orang-orang tu babuat bakhil. Kepunyoan Allahlah warisan (nang ado di) langit dan di bumi. Allah Mahateliti tahadap apo nang kamu kerjokan.

## 3:181

Sungguh, Allah benar-benar lah manganing perkatoan orang-orang (Yahudi) nang mangatokan, “Sasunguhnyo Allah tu miskin dan kami kayo.” Kami bakal mancatat pakatoan orang-orang tu dan pambunuhan tahadap nabi-nabi nang orang-orang tu perbuat tanpa hak (alasan nang benar). Kami bakal mangatokan (kapado orang-orang tu pado hari Kiamat), “Rasokanlah azab nang mambakar.”

## 3:182

Nang macam tu disebabkan oleh perbuatan tanganmu (dewek) dan sasungguhnya Allah (samo sakali) idak manganiayo hambo-hambo-Nyo.

## 3:183

(Orang-orang tu adolah) orang-orang (Yahudi) nang mangatokan, “Sasungguhnyo Allah lah mamarintahkan kapado kami supayo kami idak baiman kapado saorang rasul sabelum dio mandatangkan kapado kami korban nang dimakan api (nang dating dari langit).” Katokanlah (Nabi Muhammad), “Sungguh, baberapo rasul sabelumku lah datang kapadomu dengan mambawak bukti-bukti nang nyato dan mambawak apo nang kamu katokan. Tapi, mangapo kamu mambunuhnyo kalu kamu orang-orang nang benar?”

## 3:184

Mako, kalu orang-orang tu mandustokanmu (Nabi Muhammad), sungguh rasul-rasul sabelummu pun lah didustokan. Orang-orang tu datang dengan (mambawak) mukjizat-mukjizat nang nyato, zubur, [^142] dan Alkitab nang mamberi panjelasan nang sempurno.

[^142]: Nang dimaksud dengan ‘zubur’ iolah lembaran-lembaran kalam suci saperti suhuf Nabi Ibrahim a.s. dan Nabi Musa a.s.

## 3:185

Sertiap nang banyawo bakal marasokan mati. Hanyo pado hari kiamat baelah dibagihkan dengan sempurno balasanmu. Siapo nang dijauhkan dari nerako dan dimasukkan ka dalam surgo, sungguh dio mamparoleh kamenangan. Kahidupan dunio hanyolah kasenangan nang mamperdayokan.

## 3:186

Kamu pasti bakal diuji dalam (urusan) hartomu dan dirimu. Kamu pun pasti bakal manganing banyak hal nang manyakitkan nian hati dari dari orang-orang nang dibagih Alkitab sabelum kamu dan dari orang-orang musyrik. Kalu kamu basabar dan batakwa, sasungguhnyo nang macam tu tamasuk urusan nang (patut) diutamokan.

## 3:187

(Ingatlah), katiko Allah mambuat perjanjian dengan orang-orang nang lah diberi Alkitab (dengan bafirman), “Handaklah kamu benar-benar manerangkan (isi Alkitab tu) kapado manusio dan jangan kamu manyingitkannyo.” Lalu, orang-orang tu malemparkannyo (janji tu) ka balakang punggung orang-orang tu (mangabaikannyo) dan manukarnyo dengan hargo nang murah. Mako, tulah saburuk-buruk jual beli nang orang-orang tu kerjokan.

## 3:188

Janganlah sakali-kali kamu manyangko bahwa orang-orang nang gembira dengan apo (perbuatan buruk) nang lah orang-orang tu karjokan dan suko dipuji tahadap perbuatan (nang orang-orang tu anggap baik) nang idak orang-orang tu kerjokan, kamu janganlah manyangko bahwa orang-orang tu bakal talepas dari sikso. Orang-orang tu bakal mandapat sikso nang pedih nian.

## 3:189

Kepunyoan Allah-lah kerajoan langit dan bumi. Allah Maha Kuaso atas sagalo sasuatu.

## 3:190

Sasungguhnyo dalam panciptoan langit dan bumi serto silih bagantinyo malam dan siang tadapat tando-tando (kaagungan Allah) bagi orang-orang nang barakal.

## 3:191

(Yaitu) orang-orang nang mangingat Allah sambil tegak, duduk, atau dalam kaadan babaring, dan mamikirkan tentang panciptoan langit dan bumi (sarayo bakato), “Wahai Tuhan kami, idakkah Engkau manciptokan sagalo ko sio-sio. Mahasuci Engkau. Lindungilah kami dari sikso nerako.”

## 3:192

Wahai Tuhan kami, sasungguhnyo orang nang Engkau masukkan ka dalam nerako, mako Engkau benar-benar lah manghinokannyo dan idak ado saorang panolong pun bagi orang nang aniayo.

## 3:193

Wahai Tuhan kami, sasungguhnyo kami manganing orang nang manyeru kapado kaimanan, yaitu, “Baimanlah kamu kapado Tuhanmu,” mako kami pun baiman. Wahai Tuhan kami, ampunilah doso-doso kami, hapuskanlah kasalahan-kasalahan kami, dan wafatkanlah kami basarto orang-orang nang salalu babaut baik.

## 3:194

Wahai Tuhan kami, anugerahilah kami apo nang lah Engkau janjikan kapado kami malalui rasul-rasul-Mu dan janganlah Engkau hinokan kami di hari Kiamat. Sasungguhnyo Engkau idak pernah mangengkari janji.”

## 3:195

Mako, Tuhan orang-orang tu mamparkenan-kan permohonannyo (dengan bafirman), “Sasungguhnyo Aku idak manyio-nyio-kan perbuatan orang nang baramal di antaro kamu, baik laki-laki maupun perempu-an, (kareno) sabagian kamu adolah (katurunan) dari sabagian nang lain. Mako orang-orang nang bahijrah, diusir dari kampung halamannyo, disakiti pado jalan-Ku, baperang, dan tabunuh, pasti bakal Aku hapuskan kesalahan orang-orang tu dan pasti Aku masukkan orang-orang tu ka dalam surgo nang mangalir di bawahnyo sungei-sungei sabagai pahalo dari Allah. Di sisi Allahlah ado pahalo nang baik.”

## 3:196

Janganlah sakali-kali kamu tepedayo oleh kebebasan orang-orang kafir bagerak di dalam negeri.

## 3:197

Itu hanyolah kasenangan semantaro, kamudian tempat tinggal orang-orang tu iolah Jahannam; dan Jahannam tu adolah tempat nang saburuk-buruknyo.

## 3:198

Akan tatapi orang-orang nang batakwa kapado Tuhannyo, bagi orang-orang tu surgo nang mangalir sungei-sungei di dalamnyo, sedang orang-orang tu kekal di dalamnyo sabagai genahtinggal (anugerah) dari sisi Allah. Dan apo nang di sisi Allah adolah lebih baik bagi orang-orang nang babakti.

## 3:199

Sasungguhnyo di antaro Ahlulkitab ado orang nang baiman kapado Allah dan kapado apo nang diturunkan kapado kamu dan nang diturunkan kapado orang-orang tu. Orang-orang tu barendah hati kapado Allah dan idak manukarkan ayat-ayat Allah dengan hargo nang murah. Orang-orang tu mamperoleh pahalo di sisi Tuhannyo. Sasungguhnyo Allah Mahacepat perhitungan-Nyo.

## 3:200

Oi orang-orang nang baiman, basabarlah kamu, kuatkanlah kasabaranmu, tetaplah basiap siago di perbatasan (negerimu), dan batakwalah kapado Allah supayo bauntung.

## 4:1

Oi sakalian manusio, batakwalah kapado Tuhan-mu nang lah manciptokan kamu dari diri nang sikok (Adam) dan Dio manciptokan darinyo pasangannyo (Hawa). Dari kaduo-nyo Allah mamparkembangbiakkan laki-laki dan perempuan nang banyak. [^143] Batakwalah kapado Allah nang dengan namo-Nyo kamu saling maminta dan (peliharolah) hubungan kakeluargoan. Sasungguhnyo Allah selalu manjago dan mangawasimu.

[^143]: Ayat ko manegaskan, bahwa Nabi Adam a.s. dan Hawa idak diciptokan malalui proses evolusi hayati seperti makhluk hidup lainnyo, tapi diciptokan secaro khusus saorang diri, lalu diciptokan pasangannyo dari dirinyo. Caronyo idak dapat dijelaskan secaro sains. Barulah anak-anaknyo lahir dari proses biologis secaro bapasang-pasangan sesuai kendak-Nyo.

## 4:2

Bagihlah kapado anak-anak yatim (nang sudah balig) hartonyo. Janganlah kamu manukar nang baik dengan nang buruk dan jangan kamu makan harto anak-anak yatim tu basamo hartomu. Sasungguhnyo (tindakan manukar dan mamakan) tu adolah doso nang besar.

## 4:3

Kalu kamu khawatir idak bakal dapat balaku adil tahadap (hak-hak) perempuan nang yatim (bilomano kamu mangawininyo), mako kawinilah perempuan-perempuan (lain) nang kamu senangi: duo, tigo atau empat. Tapi, kalu kamu khawatir idak bakal dapat balaku adil, (kawinilah) seorang bae atau hambo sahayo perempuan nang kamu miliki. Nang macam tu lebih dekat untuk idak babuat aniayo.

## 4:4

Bagihlah maskawin (mahar) kapado perempuan (nang kamu kawini) sabagai pamberian nang penuh kereloan. Kemudian, kalu orang-orang tu manyerahkan kapado kamu sabagian dari (maskawin) tu dengan senang hati, terimolah dan nikmati pamberian tu dengan senang hati.

## 4:5

Janganlah kamu serahkan kapado orang-orang nang belum sempurno akalnyo harto (orang-orang tu nang ado dalam kakuasaan)-mu nang Allah dijadikan sabagai pokok kahidupanmu. Bagihlah orang-orang tu belanjo dan pakaian dari (hasil harto) tu dan ucapkanlah kapado orang-orang tu kato-kato nang baik.

## 4:6

Ujilah anak-anak yatim tu (dalam hal mangatur harto) hinggo katiko anak-anak yatim tu cukup umur untuk kawin. Lalu, kalu menurut panilainmu anak-anak yatim tu lah pandai (mangatur harto), serahkanlah kapado anak-anak yatim tu hartonyo. Janganlah kamu mamakannyo (harto anak yatim) malebihi batas kapatutan dan (janganlah kamu) tageso-geso (manghabiskannyo) sabelum anak-anak yatim tu dewaso. Siapo bae (di antaro pameliharo tu) mampu, mako handaklah dio manahan diri (dari mamakan harto anak yatim tu) dan Siapo bae nang miskin, mako bolehlah dio mamakan harto tu manurut caro nang patut. Kemudian, apobilo kamu manyerahkan harta tu kapado anak-anak yatim tu, hendaklah kamu adokan saksi-saksi. Cukuplah Allah sabagai pangawas.

## 4:7

Bagi anak laki-laki ado hak bagian dari harto paninggalan kaduo orang tuo dan kerabatnyo dan bagi anak perempuan ado hak bagian (pulak) dari harto peninggalan orang kaduo tuo dan karabatnyo, baik sadikit atau banyak manurut bahagian nang lah ditetapkan.

## 4:8

Apobilo (katiko) pambagian tu hadir baberapi kerabat, [^144] anak-anak yatim, dan orang-orang miskin, bagihlah orang-orang tu sabagian dari harto tu [^145] dan ucapkanlah kapado orang-orang tu pakatoan nang baik.

[^144]: Maksudnyo adolah karabat nang idak mampunyoi hak warisan dari harto warisan.

[^145]: Pambagihan sakedarnyo tu idak boleh lebih dari sepertigo harto warisan.

## 4:9

Hendaklah maraso takut orang-orang nang saandainyo (mati) maninggalkan satelah orang-orang tu, katurunan nang lemah (nang) orang-orang tu khawatir tahadapnyo. Mako, batakwalah kapado Allah dan babicarolah dengan pakatoan nang benar (dalam hal manjago hak-hak katurunannyo).

## 4:10

Sasungguhnyo orang-orang nang mamakan harto anak yatim secaro aniayo, sabenarnyo orang-orang tu manelan api dalam perutnyo dan orang-orang tu bakal masuk ke dalam api nang manyalo-nyalo (nerako).

## 4:11

Allah mansyariatkan (mawajibkan) kapadomu tentang (pambagian warisan untuk) anak-anakmu, (Yaitu) bagian saorang anak laki-laki samo dengan bagian duo orang anak perempuan. [^146] Kalu anak tu sagalonyo perempuan nang jumlahnyo lebih dari duo, bagian orang-orang tu duo pertigo dari harto nang ditinggalkan. Kalu dio (anak perempuan) tu saorang bae, dio mamperoleh separo (harto nang ditinggalkan). Untuk kaduo orang tuo, bagian masing-masing seperenam dari harto nang ditinggalkan, kalu dio (nang maninggal dunio) tu mampunyai anak. Kalu dio (nang maninggal) idak mampunyoi anak dan dio diwarisi oleh kaduo orang tuonyo (bae), mamaknyo mandapat sepertigo. Kalu dio (nang maninggal dunio) mampunyoi babarapo saudaro, mamaknyo mandapat seperenam. (Warisan tasebut di bagih) sasudah (dipenuhi) wasiat nang dibuatnyo atau (dan dilunasi) utangnyo. (Tentang) orang tuomu dan anak-anakmu, kamu idak mangetahui siapo di antaro orang-orang tu nang lebih banyak manfaatnyo bagimu. Ko adolah katetapan Allah. Sasungguhnyo Allah Maha Mangetaui lagi Maha Bijaksano.

[^146]: Bagian anak laki-laki adolah duo kali bagian anak perempuan adolah kareno kawajiban anak laki-laki lebih berat dari anak perempuan seperti kawajiban mambayar maskawin dan mambagih nafkah (Imak surahan-Nisā’/4: [^34].

## 4:12

Bagianmu (suami-suami) adolah seperduo dari harto nang ditinggalkan oleh bini-binimu, kalu orang-orang tu idak mampunyoi anak. Kalu orang-orang tu (bini-binimu) tu mampunyoi anak, kamu mandapat seperempat dari harto nang ditinggalkannyo sasudah (dipenuhi) wasiat nang orang-orang tu buat atau (dan sasudah dibayar) utangnyo. paro bini mamparoleh seperempat harto nang kamu tinggalkan kalu kamu idak mampunyoi anak. Kalu kamu mampunyoi anak, paro bini mamparoleh seperdelapan dari harto nang kamu tinggalkan sasudah (dipenuhi) wasiat nang kamu buat atau (dan sesudah dibayar) utang-utangmu. Kalu sasaorang maninggal dunio, baik laki-laki maupun perempuan nang idak maninggalkan bapak dan idak maninggalkan anak, tapi mampunyoi seorang saudaro laki-laki (saibu) atau saorang saudaro perempuan (saibu), bagi masing-masing dari kaduo jenis saudaro tu seperenam harto. Tapi, kalu saudara-saudara saibu tu lebih dari saorang, orang-orang tu basamo-samo dalam bagian nang sepertigo itu, sasudah dipenuhi wasiat nang dibuatnyo atau (dan sasudah dibayar) utangnyo dengan idak manyusahkan (ahli waris). [^147] Macam tu katentuan Allah. Allah Maha Mangetahui lagi Maha Panyantun.

[^147]: Manyusahkan ahli waris dapat tajadi dengan mangerjokan pabuatan-pabuatan seperti (a) mawasiatkan lebih dari sepertigo harto paninggalan (b) mambagihkan wasiat dengan maksud mangurangi harto warisan meskipun kurang dari sepertigo harto warisan.

## 4:13

Tu adolah batas-batas (katentuan) Allah. Siapo bae nang taat kapado Allah dan Rasul-Nyo, Dio bakal mamasukkannyo ka dalam surgo-surgo nang mangalir di bawahnyo sungei-sungei. (Orang-orang tu) kekal di dalamnyo. Tulah kamenangan nang besar nian.

## 4:14

Siapo bae nang mandurhakoi Allah dan Rasul-Nyo serto malanggar batas-batas ketentuan-Nyo, niscayo Dio mamasukkannyo ke dalam api nerako. (Dio) kekal di dalamnyo. Baginyo sikso nang manghinokan.

## 4:15

Para perempuan nang mangerjokan pabuatan keji [^148] di antaro perempuan-perempuan kamu, mako mintaklah kasaksian atas (pabuatan keji)-nyo dari empat orang di antaro kamu. Apobilo orang-orang tu lah mambagih kasaksian, kurunglah orang-orang tu (perempuan-perempuan tu) dalam rumah sampai orang-orang tu manemui ajalnyo atau sampai Allah mamberi jalan (nang lain) kapadonyo. [^149]

[^148]: Kato keji dalam ayat ko baarti pabuatan zina. Tapi, manurut pandapat lain tamasuk pabuatan mesum lain, seperti hubungan sajenis dan nang samisalnyo.

[^149]: Nang dimaksud dengan ‘jalan nang lain’ adolah dengan turunnyo surah an-Nūr/24: 2 tentang hukum cambuk.

## 4:16

(Kalu ado) duo orang nang malakukannyo (pabuatan keji), bagihlah hukuman kapado kaduonyo. Kalu kaduanyo batobat dan mamparbaiki diri, biarkanlah orang-orang tu. Sasungguhnyo Allah Maha Panerimo tobat lagi Maha Panyayang.

## 4:17

Sasungguhnyo tobat nang pasti diterimo Allah tu hanyo bagi orang-orang nang mangerjokan kaburukan lantaran kebodohan, kemudian orang-orang tu segero batobat. Orang-orang tulah nang Allah terimo tobatnyo. Allah Maha Mangetaui lagi Mahabijaksano.

## 4:18

Idaklah tobat tu (diterimo Allah) bagi orang-orang nang mangerjokan kaburukan sahinggo apobilo datang ajal kapado sasaorang di antaro orang-orang tu, (barulah) dio mangatokan, “Sasungguhnyo sayo batobat sekarang.” Idak (pulak) bagi orang-orang nang maninggal dunio, sementaro orang-orang tu dalam kekufuran. Lah Kami sediokan sikso nang pedih nian bagi orang-orang tu.

## 4:19

Oi orang-orang nang baiman, idak halal bagi kamu mawarisi perempuan dengan jalan pakso. [^150] Janganlah kamu manyusahkan orang-orang tu kareno hendak mangambik balik sabagian dari apo nang lah kamu bagihkan kapadonyo, kacuali apobilo orang-orang tu malakukan pabuatan keji nang nyato. Pagauillah dengan orang-orang tu dengan caro nang patut. Kalu kamu idak manyukoi orang-orang tu, (basabarlah) kareno bolah jadi kamu idak manyukoi sasuatu, padohal Allah manjadikan kabaikan nang nang banyak di dalamnyo.

[^150]: Ayat ko idak mangandung arti kabolehan manjadikan bini sabagai warisan seperti harto meskipun idak dengan paksoan. Manurut tradisi jahiliah, anak tatuo atau anggota kaluarganyo nang lain dapat mawarisi jando nang ditinggal wafat ayahnyo.

## 4:20

Kalu kamu ingin mangganti binimu dengan bini nang lain, sementaro kamu lah mambagihkan kapado sasaorang di antaro orang-orang tu harto nang banyak (sabagai maskawin), janganlah kamu mangambiknya sadikit pun. Apokah kamu bakal mangambiknyo balik dengan caro dusto dan doso nang nyato.

## 4:21

Bagaimano kamu bakal mangambiknyo (balik), padohal kamu lah manggaulinyo (sabagai laki-bini) dan orang-orang tu (bini-binimu) lah mambuat pajanjian nang kuat (ikatan pakawinan) denganmu?

## 4:22

Janganlah kamu mangawini perempuan-perempuan nang lah dikawini oleh bapakmu, kacuali (kajadian pado maso) nang lah lampau. Sasungguhnyo (pabuatan) tu keji nian dan dibenci (oleh Allah) dan saburuk-buruk jalan (nang ditempuh).

## 4:23

Diharamkan atas kamu (mangawini) mamak-mamakmu, anak-anakmu nang perempuan, saudaro-saudaromu nang perempuan, saudaro-saudaro perempuan dari bapakmu, saudaro-saudaro perempuan dari mamakmu, anak-anak perempuan dari saudaro laki-lakimu, anak-anak perempuan dari saudaro-saudaromu nang perempuan; mamak nang manyusuimu, saudaro-saudaro perempuan sasusuan; mamak dari bini-binimu (mertuo), anak-anak perempuan dari binimu (anak tiri) nang dalam pameliharoanmu [^151] dari bini nang lah kamu campuri, tapi kalu kamu belum bacampur dengan binimu tu (dan sudah kamu ceraikan), idak badoso kamu (mangawininyo), (dan diharamkan bagimu) bini-bini anak kandungmu (manantu), dan (diharapkan pulak) manghimpunkan (dalam pakawinan) duo perempuan nan basaudaro, kacuali nan lah tajadi pado maso lampau. Sasungguhnyo Allah Maha Pengampun lagi Maha Panyayang.

[^151]: Nang dimaksud dengan ‘mamak’ pado awal ayat ko adolah mamak, nenek, dan saterusnyo ka atas, sedangkan ‘anak perempuan’ adolah anak perempuan, cucu perempuan, dan saterusnyo ka bawah. Nang dimaksud dengan ‘anak-anak binimu nang dalam pameliharoanmu’, manurut sabagian besar ulama, mancakup anak tiri nang idak dalam pameliharoannyo.

## 4:24

(Diharamkan jugo atas kamu mangawini)– perempuan-perempuan nang lah balaki, kacuali hambo sahayo perempuan (tawanan perang) nang kamu punyoi [^152] sabagai katetapan Allah atas kamu. Dihalalkan bagi kamu salain (perempuan-perempuan) nang macam tu, yaitu kamu mancari (bini) dengan harto kamu (maskawin) untuk mengawininyo, idak untuk bazina. Kareno kenikmatan nang lah kamu dapatkan dari orang-orang tu, bagihkanlah kapado orang-orang tu imbalannyo (maskawinnyo) sabagai suatu kawajiban. Idak ado doso bagi kamu tahadap sasuatu nang kamu lah saling marelokannyo sasudah manentukan kawajiban (tu). [^153] Sasungguhnyo Allah Maha Mengetaui lagi Maha Bijaksano.

[^152]: Maksudnyo adolah hambo sahayo perempuan nang dimiliki kareno tatawan. Sementaro tu, lakinyo idak ikut tatawan basamonya. Imak surahan-Nisā’/4: 3.

[^153]: Maksudnyo adolah bahwa bini boleh idak manuntut suaminyo untuk mambayar sabagian atau kaseluruhan maskawin nang lah ditetapkan atau suami mambayar lebih dari maskawin nang lah ditetapkannyo.

## 4:25

Siapo di antaro kamu nang idak mempunyoi biayo untuk mangawini perempuan mardeka nang baiman (boleh mengawini) perempuan nang baiman dari hambo-hambo sahayo nang kamu punyoi. Allah lebih tau kaimanan kamu. Sabagian kamu adalah sabagian dari nang lain (saketurunan dari Adam dan Hawa). Oleh kareno tu kawinilah orang-orang tu dengan izin kaluargo (tuan) orang-orang tu dan bagihlah orang-orang tu maskawin manurut nang patut, dalam keadaaan orang-orang tu padek mameliharo kasucian diri, bukan pezina dan bukan (pulo) perempuan nang ngambik laki-lakai lain sabagai piaroannyo. Kalu orang-orang tu lah barumah tango (bersuami), tapi muat gawe perbuatan keji (zina), (hukuman) atas orang-orang tu adalah saparo hukuman dari hukuman orang- perempuan mardeka (nang belom balaki). Hal tu (kebolehan mangawini hambo sahayo) belaku bagi orang-orang nang takut tahadop kasulitan (dalam menghindari zina) di antaro kamu. Kasabaran kamu lebih baik bagi kamu. Allah Maha Pangampun lagi Maha Panyayang.

## 4:26

Allah hendak manerangkan (syariat-Nyo) kapadomu, manunjukkan kapadaomu bamacam-macam jalan (kahidupan) orang nang sabelum kamu (paro nabi dan orang-orang saleh), dan manerimo tobatmu. Allah Maha Mangetaui lagi Maha Bijaksano.

## 4:27

Allah hendak manerimo tobatmu, sedangkan orang-orang nang mangikuti hawo nafsunyo bamaksud supayo kamu bapaling sajauh-jauhnyo (dari kabenaran).

## 4:28

Allah hendak mambagihkan karinganan kapadomu dan manusio diciptokan (dalam kaadoan) lemah.

## 4:29

Oi orang-orang nang baiman, janganlah kamu saling mamakan harto sasamomu dengan jalan nang batil (idak benar), kacuali barupo paniagoan atas dasar suko samo-suko di antaro kamu. Janganlah kamu mambunuh dirimu. Sasungguhnyo Allah adolah Maha Panyayang kapadomu.

## 4:30

Siapo nang babuat macam tu dengan caro malanggar aturan dan babuat aniayo kagi Kami masukkan dio ka narako. Nang macam tu adolah mudah bagi Allah.

## 4:31

Kalu kamu manjauhi doso-doso besak di antaro doso-doso nang ditegah (mangerjokan)-nyo, niscayo Kami manghapus kasalahan-kasalahanmu dan Kami mamasukkanmu ka genah nang mulio (surgo).

## 4:32

Janganlah kamu baangan-angan (iri ati) tahadap apo nang dilebihkan Allah kapado sabagian kamu atas sabagian nang lain. Bagi laki-laki ado bagian dari apo nang orang-orang tu usahokan dan bagi perempuan (pun) ado bagian dari apo nang orang-orang tu usahokan. Mohonlah kapado Allah samokan sabagian karunio-Nyo. Sasungguhnyo Allah Maha Mangatahui sagalo sasuatu.

## 4:33

Bagi setiap (laki-laki dan perempuan) Kami lah manetapkan paro ahli waris atas apo nang ditinggalkan oleh kaduo orang tuonya dan karib karabatnyo. Orang-orang nang kamu lah basumpah satio dengan orang-orang tu, bagihkanlah bagian tu kapado orang-orang tu. Sasungguhnyo Allah Maha Manyaksikan sagalo sasuatu.

## 4:34

Laki-laki (suami) adolah pananggung jawab [^154] bagi paro perempuan (bini) kareno Allah lah malebihkan sabagian orang-orang tu (laki-laki) atas sabagian nang lain (orang-perempuan) dan kareno laki-lakai tulah manafkahkan sabagian dari hartonyo. Orang-perempuan nang soleh iyolah orang-orang nang taat (kapado Allah) dan manjago diri katiko (lakinyo) idak ado kareno Allah lah manjago (orang-orang tu). Orang-perempuan nang kamu khawatirkan bakal nusyuz, [^155] nasihatilah orang-orang tu, tinggalkanlah orang-orang tu di tempat tidur (pisah ranjang), dan (kalu perlu), pukullah orang-orang tu (dengan caro nang idak manyakitkan). Tatapi, kalu orang-orang tu manaatimu, janganlah kamu mancari-cari jalan untuk manyusahkan orang-orang tu. Sasungguh Allah Maha Tinggi lagi Maha Besak.

[^154]: Sabagai kepala keluarga, suami batanggung jawab untuk malindungi, mangayomi, mangurusi, dan mangupayokan kamaslahatan kaluargo.

[^155]: Maksud ‘nusyuz’ adolah pabuatan saorang istri maninggalkan kawajibannyo, seperti maninggalkan rumah tanpo ridho lakinya.

## 4:35

Kalu kamu (para wali) khawatir tajadi pasengketoan di antaro kaduonyo, utuslah saorang juru damai dari pihak kaluargo laki-laki dan saorang juru damai dari kaluargo perempuan. Kalu kaduonyo bamaksud badamai, niscayo Allah pasti mambagih petunjuk kapado keduonya. Sasungguhnyo Allah Maha Mangataui lagi Maha Teliti.

## 4:36

Sembahlah Allah dan janganlah kamu mampersekutukan-Nyo dengan sasuatu apo pun. Babuat baiklah kapado kaduo orang tuo, karib-karabat, anak-anak yatim, orang-orang miskin, tetanggo dekat dan tetanggo jauh, kanti dekat, ibnu sabil, jugo hambo sahayo nang kamu punyoi. Sasungguhnya Allah idak menyukoi orang nang congkak lagi sombong nian.

## 4:37

(Yaitu) orang-orang nang lokek, manyuruh orang (lain) babuat lokek, dan manyingitkan karunio nang Allah lah bagihkan kapado orang-orang tu. Kami lah mamanjadiokan untuk orang-orang kafir tu sikso nang manghinokan.

## 4:38

(Allah jugo idak manyukoi) orang-nang mangaluarkan hartonya kareno riya kapado orang (lain) dan orang-orang nang idak baiman kapado Allah dan idak (pulo) kapado hari Kemudian. Siapo nang manjadikan setan sabagai kantinyo, (ketauilah bahwa) io adolah saburuk-buruk kanti.

## 4:39

Apo ruginyo bagi orang-orang tu kalu orang-orang tu baiman kapado Allah dan hari kemudian serto mambelanjokan sabagian rezeki nang lah dibagihkan Allah kapado orang-orang tu? Allah Maha Mangetaui (kaadaan) orang-orang tu.

## 4:40

Sasungguhnyo Allah idak bakal manganiayo (saorang) walaupun sabesak zarrah. Kalu (sasuatu nang sabesak zarrah) tu barupo kabaikan, niscayo Allah bakal malipatgandokannyo dan mambagihkan pahalo nang besak dari sisi-Nyo.

## 4:41

Bagaimanokah (halnyo manusio kagi pado hari Kiamat) kalu Kami mandatangkan saorang saksi (rasul) dari tiap-tiap umat dan Kami mandatangkan kamu (Nabi Muhammad) sabagai saksi atas orang-orang tu?

## 4:42

Di hari tu orang-orang nang kafir dan mandurhakoi Rasul (Nabi Muhammad) barharap seandainyo orang-orang tu diratokan dengan tanah (dikubur atau ancur luluh manjadi tanah), padohal orang-orang tu idak dapat manyingitkan suatu kajadian pun dari Allah.

## 4:43

Oi orang-orang nang baiman, janganlah mandekati sembahyang, sadangkan kamu dalam kaadaan mabuk sampai kamu ngerti bakal apo nang kamu katokan dan jangan (pulo mandekati masjid katiko kamu dalam kaadaan junub, kacuali sakedar nempuh (be) sahinggo kamu mandi (junub). Kalu kamu sakit, sedang dalam pajalanan, saorang di antaro kamu balik dari genah buang aek, atau kamu lah manyentuh perempuan, [^156] sedangkan kamu idak mandapati aek, mako batayamumlah kamu dengan debu nang baik (suci). Usaplah muko dan tanganmu (dengan debu tadi). Sasungguhnyo Allah Maha Pamaaf lagi Maha Pangampun.

[^156]: Menurut jumhur, kato ‘manyentuh’ pado ayat ko adolah basentuhan kulit, sedangkan sabagian mufasir mangartikannyo ‘bacampur sabagai laki-bini’.

## 4:44

Idakkah kamu mamperatikan orang-orang nang lah dibagih bagian (pangatauan) dari Kitab (Taurat)? Orang-orang tu mambeli kasesatan dan bamaksud supayo kamu tasesat dari jalan (nang benar).

## 4:45

Allah lebih tau (daripado kamu) tentang musuh-musuhmu. Cukuplah Allah manjadi palindung dan cukuplah Allah manjadi panolong (kamu).

## 4:46

Di antaro orang-orang Yahudi ado nang mangubah perkatoan dari genah-genahnyo. Orang-orang tu bakato, “Kami manganing, tatapi kami idak mau ikut.” (Orang-orang tu mangatokan pulok), “Aninglah,” sedangkan (kamu Nabi Muhammad sabenanyo) idak manganing apo pun. (Orang-orang tu mangatokan), “Rā´inā [^157] dengan mambelit lidahnyo dan mancelo ugamo. Sakironyo orang-orang tu mangatokan, “Kami mangnganing dan patuh. Nganinglah, dan pratikanlah kami,” tentulah tu lebih baik bagi orang-orang tu dan lebih tepat. Tatapi, Allah mangutuk orang-orang tu kareno kakafirannyo. Orang-orang tu idak baiman, kacuali sadikit nian.

[^157]: Lihat catatan kaki surah al-Baqarah/2: 104.

## 4:47

Oi orang-orang nang lah dibagih Kitab, baimanlah kapado apo nang lah Kami turunkan (Al-Qur’an) nang mambenakan Kitab nang ado pado kamu sabelum Kami mangalih muko-muko(-mu), lalu Kami putar ka balakang (sabagai panghinoan) atau Kami kutuk orang-orang tu samacam mano Kami mangutuk orang-orang (nang babuat maksiat) pado hari Sabat (Sabtu). Katetapan Allah (pasti) balaku.

## 4:48

Sasungguhnyo Allah idak kan mangampuni (doso) kareno mampasakutukan-Nyo (syirik), tatapi Dio mangampuni apo (doso) nang salain (syirik) tu bagi siapo nang Dio kahendaki. Siapo bae nang mampasakutukan Allah sabenanyo lah babuat doso nang sangat besak.

## 4:49

Idakkah kamu mamperatikan orang-orang nang nganggap dirinyo suci? Sabenanyo Allah manyucikan siapo nang Dio kahendaki dan orang-orang tu idak dianiayo sadikit pun.

## 4:50

Peratikanlah batapo orang-orang tu mangagado-adokan dusto tahadap Allah. Cukuplah perbuatan tu manjadi doso nang nyato (bagi orang-orang tu).

## 4:51

Idakkah kamu mamperatikan orang-orang (Yahudi) nang lah diberi bagian (pangetauan) dari Kitab (Taurat), betapo orang-orang tu pacayo kapado jibt dan tagut [^158] jugo mangatokan kapado orang-orang kafir (musyrik Makkah) bahwa orang-orang tu lebih bena jalannyo daripado orang-orang nang baiman.

[^158]: Jibt’ adolah setan dan apo bae nang disembah selain Allah Swt., sedangkan ‘tagut’ biasanyo disebutkan untuk orang nang malampaui batas dalam kaburukan. Lihat catatan kaki surah al-Baqarah/2: 256.

## 4:52

Orang-orag tulah nang dikutuk Allah. Siapo nang dikutuk Allah niscayo kamu (Nabi Muhammad) idak mandapatkan panolong baginyo.

## 4:53

Ataukah orang-orang tu mampunyoi bagian bagian dari karajaan (kakuasoan)? Kalupun ado, orang-orang tu dak bakal mambagihkan (kabajikan) sadikitpun kapado manusio.

## 4:54

Ataukah orang-orang tu dengki kapado manusio lantaran karunio nang Allah lah bagihkan kapadonyo? Sungguh, Kami lah mambagihkan kitab dan hikmah kapado kaluargo Ibrahim dan Kami lah mambagihkan karajon (kakuasoan) nang besak kapado orang-orang tu.

## 4:55

Lalu, di antaro orang-orang tu ado nang baiman kapadonyo dan di antaro orang-orang tu ado jugo orang-orang nang bapaling darinyo. Cukuplah (bagi orang-orang tu nerako) Jahannam nang apinyo manyalo-nyalo.

## 4:56

Sasungguhnya orang-orang nang kafir kapado ayat-ayat Kami, kagi bakal Kami masukkan ka dalam narako. Satiap kali jangat orang-orang tu angus, Kami ganti dengan jangat nang lain supayo orang-orang tu marasokan (kapedihan) sikso. Sasungguhnyo Allah Maha Perkaso lagi Maha Bijaksano.

## 4:57

orang-orang nang baiman dan mangerjokan kabajikan bakal Kami masukkan ka dalam surgo nang mangalir di bawahnyo sungei-sungei. Orang-orang tu kekal di dalamnyo selamo-lamonya. Di sano orang-orang tu mampunyoi bini–bini nang disucikan dan Kami masukkan orang-orang tu ka genah nang teduh lagi nyaman.

## 4:58

Sasungguhnyo Allah manyuruh kamu manyampaikan amanat kapado pamiliknyo. Apobilo kamu manetapkan hukum di antaro manusio, hendaklah kamu manetapkan secaro adil. Sasungguhnyo Allah mambagih pangajaran nang sabaik-baiknyo kapadomu. Sasungguhnyo Allah adolah Maha Manganing lagi Maha Mangimak.

## 4:59

Oi orang-orang nang baiman, taatilah Allah dan taatilah Rasul (Nabi Muhammad) serto ulilamri (pamegang kakuasoan) di antaro kamu. Kalu kamu babeda pandapat tentang sasuatu, balikanlah kapado Allah (Al-Qur’an) dan Rasul (sunnahnyo) kalu kamu baiman kapado Allah dan hari Kemudian. Nang macam tu lebih baik (bagimu) dan lebih elok akibatnyo (di dunio dan di akherat).

## 4:60

Idakkah kamu (Nabi Muhammad) mamperatikan orang-orang nang mangaku dirinyo lah baiman pado apo nang diturunkan kapadomu (Al-Qur’an) dan pado apo nang diturunkan sabelummu? Orang-orang tu henak batahkim kapado tagut, padohal orang-orang tu lah disuruh untuk mangengkarinyo. Setan bamaksud manyesatkan orang-orang tu (dengan) kasesatan nang jauh nian.

## 4:61

Apobilo dikatokan kapado orang-orang tu, “Payolah (tunduk) pado apo nang lah diturunkan Allah dan (tunduk) kapado Rasul,” kamu (Nabi Muhammad) mangimak orang-orang munafik benar-benar bapaling darimu.

## 4:62

Macam mano halnyo apobilo (kelak) balak manimpo orang-orang munafik kareno perbuatan dewek. Kemudian, orang-orang tu datang kapadomu (Nabi Muhammad) sambil basumpah, “Demi Allah, kami sakali-kali idak manghendaki salain kabaikan dan perdamaian.”

## 4:63

Orang-orang tulah orang-orang nang Allah kataui apo nang ado di dalam hatinyo. Oleh kareno tu, bapalinglah dari orang-orang tu, nasihatilah orang-orang tu, dan katokanlah kapado orang-orang tu perkatoan nang babekas pado jiwonyo.

## 4:64

Kami idak mangutus saorang rasul pun, kacuali untuk ditaati dengan saizin Allah. Apobilo orang-orang tu (orang-orang munafik) lah manganiayo dirinyo datang kapadomu (Nabi Muhammad), lalu mamohon ampunan kapado Allah, dan Rasul pun mamohonkan ampunan untuk orang-orang tu, niscayo orang-orang tu mandapati Allah Maha Panerimo tobat lagi Maha Panyayang.

## 4:65

Demi Tuhanmu, orang-orang tu idak baiman hinggo betahkim kapaddomu (Nabi Muhammad) dalam pakaro nang dipasalisihkan di antaro orang-orang tu. Kemudian dak ado kaberatan dalam diri orang-orang tu tahadap putusan nang kamu bagihkan dan orang-orang tu manerimo dengan sapenuhnyo.

## 4:66

Kalulah Kami perentahkan kapado orang-orang tu (orang-orang munafik), “Bunuhlah dirimu atau kaluarlah kamu dari kampungmu,” niscayo orang-orang tu idak bakal malakukannyo kacuali sabagian kecik dari orang-orang tu. Kalulah orang-orang tu malaksanokan pangajaran nang dibagihkan kapado orang-orang tu, sungguh hal tu lebih lebih baik bagi orang-orang tu dan lebih manguatkan (iman orang-orang tu).

## 4:67

Kalu macam tu (halnyo), pasti Kami bagihkan kapado orang-orang dari sisi Kami pahalo nang besak.

## 4:68

Dan pasti Kami tunjuki kapado orang-orang tu jalan nang lurus.

## 4:69

Siapo nang mantaati Allah dan Rasul (Nabi Muhammad), orang-orang tulah orang-orang nang (kagi dikumpulkan) basamo orang-orang nang dibagih nikmat oleh Allah, (Yaitu) paro nabi, paro pacinto kabenaran, orang-orang nang mati syahid, dan orang-orang soleh. Orang-orang tu lah kanti nang sabaik-baiknyo.

## 4:70

Tulah karunio dari Allah. Cukuplah Allah Maha Mangetaui.

## 4:71

Oi orang-orang nang baiman, basiap siagolah dan majulah (ka medan perang) sacaro bakalompok-kalompok atau majulah basamo-samo (sarentak).

## 4:72

Sasungguhnya di antaro kamu pasti ado orang nang sangat malas (ka medan perang). Kalu kamu ditimpo balak, dio bakato, “Sungguh, Allah lah mambagihkan nikmat kapadoku kareno aku idak ikut baperang basamo orang-orang tu.”

## 4:73

Sungguh, kalu kamu mandapat karunio (kamanangan) dari Allah, tentulah dio mangatokan saolah-olah belum pernah ado hubungan kasih sayang antaro kamu dengan dio, “Duhai, sakironyo aku dahulu basamo orang-orang tu, tentu aku mampaoleh kamanangan nang besak (pulak).”

## 4:74

Kareno tu, hendaklah orang-orang nang manukar kahidupan dunio dengan (kahidupan) akherat baperang di jalan Allah. Siapo nang baperang di jalan Allah dan mati atau mampaoleh kamanangan niscayo kagi Kami bagihkan kapadonyo pahalo nang besak nian.

## 4:75

Mangapo kamu idak baperang di jalan Allah dan (mambelo) orang-orang nang lemah dari (golongan) laki-laki, perempuan, dan budak-budak kecik nang badoa, “Wahai Tuhan kami, kaluarkan lah kami dari negeri ini (Makkah) nang penduduknyo aniayo. Bagihlah kami pelindung dari sisi-Mu dan bagihlah kami panolong dari sisi-Mu."

## 4:76

Orang-orang nang baiman baperang di jalan Allah dan orang-orang nang kufur baperang di jalan tagut. Perangilah kawan-kawan setan tu. Sasungguhnyo tipu dayo setan tu lemah.

## 4:77

Idakkah kamu mamperatikan orang-orang nang dikatokan kapado orang-orang tu, “Tahanlah tanganmu (dari baperang), dirikanlah samahyang, dan tunaikanlah zakat!” Katiko orang-orang tu diwajibkan baperang, tibo-tibo sagolongan dari orang-orang tu (munafik) takut kapado manusio (musuh) saperti takutnyo orang-orang tu kapado Allah, bahkan lebih takut dari pado tu. Orang-orang tu bakato, “Wahai Tuhan kami, mangapo Engkau wajibkan baperang kapado kami? Mangapo idak Engkau tangguhkan (kawajiban baperang ) kapado kami baberapo waktu lagi?” Katokanlah, “Kasenangan di dunio ini hanyolah sadikit, sedangkan akherat tu lebih baik tuk orang-orang nang batakwa dan kamu idak bakal dianiayo sadikitpun.

## 4:78

Di mano bae kamu barado, kamatian bakal mandatangimu, kandatipun kamu barado dalam benteng nang kokoh. Kalu orang-orang munafik tu mampaoleh suatu kabaikan, orang-orang tu bakato, “Ini dari sisi Allah,” dan kalu orang-orang tu ditimpo sasuatu kaburukan, orang-orang tu bakato, “Ini dari kamu (Nabi Muhammad).” Katokanlah, “Sagalonyo (datang) dari sisi Allah.” Mangapo orang-orang tu hampir idak mamahami pambicaroan.

## 4:79

Kabaikan (nikmat) apo bae nang kamu paoleh (barasal) dari Allah, sedangkan kaburukan (bencano) apo bae nang manim-pomu tu disababkan oleh (kasalahan) dirimu dewek. Kami mangutus kamu (Nabi Muhammad) manjadi Rasul kapado (sagenap) manusio. Cukuplah Allah sabagai saksi.

## 4:80

Siapo nang mantaati Rasul (Muhammad), mako sasungguhnyo lah mantaati Allah. Siapo nang bapaling, mako Kami idak mangutusmu kamu (Nabi Muhammad) sabagai pamaliharo [^159] orang-orang tu.

[^159]: Rasul idak batanggung jawab tahadap perbuatan-perbuatan orang-orang tu dan idak majamin supayo orang-orang tu idak babuat kasalahan.

## 4:81

Orang-orang munafik bakato, “(Kawajiban kami hanyolah) taat.” Tapi, kalulah orang-orang tu sudah pegi darimu (Nabi Muhammad), sabagian orang-orang tu mangatur siasat pado malam hari (mangambil kaputusan) berbeda dari nang lah orang-orang tu katokan. Allah manulis siasat nang orang-orang tu atur di malam hari tu. Bapalinglah kamu dari orang-orang tu dan batawakallah kapado Allah. Cukuplah Allah sabagai palindung.

## 4:82

Idakkah orang-orang tu manadaburi Al-Qur’an? Sakironyo (Al-Qur’an) tu idak datang dari sisi Allah, tentulah orang-orang tu manemukan banyak patentangan di dalamnyo.

## 4:83

Apobilo datang kapado orang-orang tu suatu berito tentang kaamanan (kamenangan) atau katakutan (kakalahan), orang-orang tu manyebarkannyo. Padahal, kalu orang-orang tu manyerahkannyo kapado Rasul dan ululamri (pamegang kakuasoan) di antaro orang-orang tu, tentulah orang-orang nang ndak tau kabenarannyo (nak dapat) mangetahuinyo (secaro resmi) dari orang-orang tu (Rasul dan ululamri). Kalu idaklah kareno karunio dan rahmat Allah kapadomu, tentulah kamu mangikuti setan, kacuali sabagian kecik (di antaro kamu).

## 4:84

Mako, baperanglah kamu (Nabi Muham-mad) di jalan Allah. Idaklah kamu dibebani (tanggung jawab), kacuali (nang takait) dengan dirimu dewek. Kobarkanlah (samangat) orang-orang mukmin (untuk baperang). Semoga Allah manolak serangan orang-orang nang kafur tu. Allah amat dahsyat kakuatan-Nyo dan amat keras siksoan-Nyo.

## 4:85

Siapo nang mambagihkan patolongan nang baik niscayo bakal mampaoleh bagian (pahalo) darinyo. Siapo mambagih patolongan nang buruk niscayo bakal mamikul bagian (doso) darinyo. Allah Maha Kuaso atas sagalo sasuatu.

## 4:86

Apobilo kamu dihormati dengan suatu panghormatan (salam), balaslah pang-hormatan tu dengan nang lebih baik daripadonyo atau balaslah dengan nang sapadan. Sasungguhnya Allah Maha Mamperitungkan sagalo sasuatu.

## 4:87

Allah, idak ado Tuhan salain Dio. Sungguh, Dio pasti mangumpulkan kamu di hari Kiamat nang idak ado karaguan di dalamnyo. Siapokan nang lebih benar perkatoannyo daripado Allah.

## 4:88

Mangapo kamu (oi orang-orang mukmin) tapecah manjadi duo golongan dalam (manghadapi) orang-orang munafik, padohal Allah lah mambalikkan orang-orang tu (kapado kakafiran) kareno usaho orang-orang tu dewek? Apokah kamu bamaksud mambagih petunjuk kapado orang-orang nang lah dibiarkan sesat oleh Allah? Siapo nang dibiarkan sesat oleh Allah niscayo kamu (Nabi Muhammad) idak bakal manemukan jalan baginyo (untuk dibagih patunjuk).

## 4:89

Orang-orang tu manginginkan supayo kamu manjadi kufur samacam mano orang-orang tu sudah manjadi kufur sahinggo kamu samo (dengan orang-orang tu). Janganlah kamu jadikan siapo bae di antaro orang-orang tu sabagai kanti setio [^160] sabelum orang-orang tu bapindah pado jalan Allah. Kalu orang-orang tu bapaling, tawan dan bunuhlah orang-orang tu di mano bae kamu temukan orang-orang tu. Janganlah kamu jadikan saorang pun di antaro orang-orang tu sabagai kanti setio dan jangan pulak sabagai penolong.

[^160]: Lihat catatan kaki surah Āli ‘Imrān/3: 28.

## 4:90

Kacuali, orang-orang nang manjalin hubung-an dengan suatu kaum nang antaro kamu dan kaum tu ado pajanjian (damai, orang-orang tu jangan dibunuh atau jangan ditawan). (Demikian jugo) orang-orang nang datang kapadomu, sedangkan hati orang-orang tu condong untuk mamerangi kamu dan mamerangi kaumnyo. Sakironyo Allah mangendaki, niscayo Dio bagih kakuasaan kapado orang-orang tu untuk tahadap kamu sahinggo orang-orang tu mamerangimu. Tapi, kalu orang-orang tu mambiarkanmu (idak mangganggumu), idak mamerangimu, dan manawarkan perdamaian kapadomu (manyerah), Allah idak mambagih jalan bagimu (untuk manawan dan mambunuh) orang-orang tu.

## 4:91

Bakal kamu jumpoi (golongan) lain nang bamaksud supayo orang-orang tu hidup aman basamomu dan aman (pulak) basamo kaumnyo. Satiap kali orang-orang tu diajak kambali kapado fitnah (syirik), orang-orang tu pun tajurumus ka dalamnyo. Kareno tu, kalu orang-orang tu idak mambiarkanmu (tetap mangganggumu), idak pulak mau manawarkan perdamaian kapadomu, dan idak (idak) manahan tangan orang-orang tu (dari mamerangimu), tawanlah dan bunuhnlah orang-orang tu. Orang-orang tulah orang-orang nang Kami bagihkan kapadomu alasan nang nyato (untuk manawan dan mambunuh).

## 4:92

Idak patut bagi saorang mukmin mam-bunuh saorang mukmin, kacuali kareno tasalah (idak sangajo). Siapo nang mambunuh saorang mukmin kareno tasalah (hendaklah) mambebaskan sorang hambo sahayo nang baiman dan (mambayar) tebusan nang diserahkan kapado kaluargonyo (tabunuh), kacuali kalu orang-orang tu (kaluargo tabunuh) mambebaskan pambayaran. Kalu dio (tabunuh) dari kaum nang mamusuhimu, padohal dio orang nang baiman, (hendaklah pambunuh) mambebaskan hambo sahayo perempuan nang baiman. Kalu dio (tabunuh) dari kaum (kafir) nang ado pajanjian (damai) antaro orang-orang tu dengan kamu, (hendaklah pembunuh) mambayar tebusan nang diserahkan kapado kaluargonyo (tabunuh) serto mambebaskan hambo sahayo perempuan nang baiman. Siapo nang idak mandapatkan (hambo sahayo) hendaklah bapuaso duo bulan baturut-turut sabagai (katetapan) caro batobat dari Allah. Allah Maha Mangetaui lagi Maha Bijaksano.

## 4:93

Siapo nang mambunuh saorang mukmin dengan sangajo, balasannyo adolah (nerako) Jahannam. Dio kekal di dalamnyo. Allah murko kapadonyo, malaknatnyo, dan manyediokan azab nang amat besak.

## 4:94

Oi orang-orang nang baiman, apobilo kamu pegi (baperang ) di jalan Allah, batabayunlah (carilah kajelasan) dan janganlah kamu mangatokan kapado orang nang mangucapkan salam kapadomu, “Kamu bukan saorang mukmin,” (lalu kamu mambunuhnyo) dengan maksud mancari harto bendo kahidupan dunio kareno di sisi Allah ado harto nang banyak. Macam tulah kaadoan kamu dahulu, lalu Allah manganugerahkan nikmat-Nyo kapadomu, mako telitilah. Sasungguhnyo Allah Maha mangetaui apo nang kamu kerjokan.

## 4:95

Idaklah samo antaro mukmin nang duduk (idak ikut baperang) tanpo mampunyoi uzur dengan orang-orang nang bajihad di jalan Allah dengan harto dan jiwonyo. Allah malebihkan derajat orang-orang nang bajihad dengan harto dan jiwonyo atas orang-orang nang duduk (idak ikut baperang tanpo uzur). Kapado masing-masing, Allah manjanjikan (pahalo) nang baik (surgo), tapi Allah malebihkan orang-orang nang bajihad atas orang nang duduk dengan pahalo nang besak.

## 4:96

(Yaitu), baberapo darajat dari-Nyo, serto ampunan dan rahmat. Allah Maha Pangampun lagi Maha Panyayang.

## 4:97

Sasungguhnyo orang-orang nang dicabut nyawonyo oleh malaikat dalam kaadoan manganiayo diri dewek, [^161] paro malaikat tu batanyo, “Bagaimano kamu ko?” Orang-orang tu manjawab, “Kami adolah orang-orang nang tatindas di bumi (Makkah).” Paro malaikat batanyo, “Idakkah bumi Allah tu luas sahinggo kamu dapat bahijrah di sano?” Mako, genah orang-orang tu (nerako) Jahannam dan tulah saburuk-buruk genah balik.

[^161]: Ayat ko diturunkan bakenaan dengan baberapo orang muslim nang idak ikut hijrah ke Madinah dan tapakso ikut dalam Perang Badar di pihak pasukan musyrik kemudian orang-orang tu tabunuh dalam perang tu. (Hadis riwayatal-Bukhari).

## 4:98

Kacuali, orang-orang nang tatindas dari (kalangan) laki-laki, perempuan, dan anak-anak nang idak ado badayo dan idak mangetaui jalan (untuk bahijrah).

## 4:99

Orang-orang tu, mudah-mudahan Allah mamaafkannyo. Allah Maha Pamaaf lagi Maha Pangampun.

## 4:100

Siapo nang bahijrah di jalan Allah niscayo bakal mandapatkan di bumi ko genah hijrah nang banyak dan kalapangan (rezeki dan hidup). Siapo nang kaluar dari rumahnyo untuk bahijrah kareno Allah dan Rasul-Nyo, kemudian maninggal dunio (sabelum sampai ka genah tujuan), sungguh, pahalonyo lah ditetapkan di sisi Allah. Allah Maha Pangampun lagi Maha Panyayang.

## 4:101

Apobilo kamu bapegian di bumi, mako idak doso bagimu untuk mangqasar sembahyang (mu) kalu kamu takut diserang orang-orang nang kafur. Sasungguhnyo orang-orang kafir tu adolah musuh nang nyato bagimu.

## 4:102

Apobilo kamu (Nabi Muhammad) barado di tengah-tengah orang-orang tu (sahabatmu dan dalam kaadoan takut diserang), lalu kamu hendak malaksanokan sembahyang basamo orang-orang tu, hendaklah sagolongan dari orang-orang tu badiri (sembahyang) basamomu dengan manyandang sanjatonyo. Apobilo orang-orang tu (nang sembahyang besamomu) lah sujud (manyempurnokan sikok rakaat), hendaklah orang-orang tu pindah dari belakangmu (untuk mangadapi musuh). Lalu, hendaklah datang sagolongan nang lain nang belum sembahyang supayo orang-orang tu basembahyang basamomu [^162] dan hendaklah orang-orang tu basiap siago dan manyandang sanjatonyo. Orang-orang nang kufur ingin supayo kamu lengah tahadap sanjato dan harto bendomu, lalu orang-orang tuh manyerbu secaro tibo-tibo. Idak ado doso bagimu maletakkan sanjato kalu kamu mandapat suatu kasusahan kareno, baik kareno hujan maupun kareno sakit dan ba siap siagolah kamu. [^163] Sasungguhnyo Allah lah manyediakan azab nang manghinokan bagi orang-orang kafir.

[^162]: Salah sikok caro sembahyang khauf adolah jamaah dibagih manjadi duo kelompok. Apobilo imam lah manyelesaikan sikok rakaat basamo kelompok pertamo, kelompok kadua malakukan rakaat tu dan imam dalam kondisi manunggu. Macam tu salanjutnyo secaro bagantian hinggo sagalo kelompok malakukan salam basamo-samo dengan imam.

[^163]: Tata caro sembahyang khauf nang dijelaskan pado ayat ko dilakukan dalam kaadoan masih mamungkinkan untuk mangerjokan sembahyang. Apobilo idak mamungkinkan, sembahyang dikerjokan sadapat-dapatnyo.

## 4:103

Apobilo kamu lah manyelesaikan sembahyang, bazikirlah kapado Allah (mangingat dan manyebut-Nyo), baik katiko tegak, waktu, maupun babaring. Apobilo kamu lah maraso aman, dirikanlah sembahyang tu (dengan sempurno). Sasungguhnyo sembahyang tu merupokan kawajiban nang waktunyo lah ditentukan atas orang-orang mukmin.

## 4:104

Janganlah kamu meraso lemah dalam mangejar kaum tu (musuhmu). Kalu kamu manderito kasakitan, sasungguhnya orang-orang tu jugo manderito kasakitan samacam mano nang kamu rasokan. (Bahkan) kamu dapat mangharapkan dari Allah apo nang idak orang-orang tu harapkan. Allah Maha Mangetaui lagi Maha Bijaksano.

## 4:105

Sasungguhnyo Kami lah manurunkan kitab (Al-Qur’an) kapadomu (Nabi Muhammad) dengan hak supayo kamu mamutuskan (perkaro) antaro manusio dengan apo nang lah Allah ajarkan kapadomu. Janganlah kamu manjadi penantang (orang nang idak basalah) kareno (mambelo) paro pengkhianat. [^164]

[^164]: Ayat ko diturunkan takait dengan kasus pancurian nang dilakukan oleh Tu’mah. Dio manyingitkan barang curiannyo di rumah saorang Yahudi dan manuduh orang tulah nang lah mancurinyo. Katiko kerabat-kerabat Tu’mah maminta agar Nabi Muhammad saw. mambela Tu’mah dan manghukum orang Yahudi, Nabi saw. hampir mambela Tu’mah, tapi Allah Swt. manurunkan ayat ko dan malarang untuk mambela pangkhianat.

## 4:106

Mohonlah ampunan kapado Allah. Sasungguhnyo Allah Maha Pangampun lagi Maha Panyayang.

## 4:107

Janganlah kamu (Nabi Muhammad) badebat untuk mambelo orang-orang nang mangkhianati dirinyo. Sasungguhnyo Allah idak manyukoi orang-orang nang salalu bakhianat lagi bagelimang doso.

## 4:108

Orang-orang tu biso manyingit dari manusio, tapi idak biso manyingit dari Allah. Dio basamo (mangawasi) orang-orang tu katiko pado malam hari orang-orang tu manetapkan kaputusan rahasio nang idak diridhoi-Nyo. Allah Maha Maliputi apo nang orang-orang tu karjokan.

## 4:109

Macam tulah kamu. Kamu baselisih untuk (mambelo) orang-orang dalam kahidupan dunio ko. Tapi, siapo nang bakal manentang Allah untuk (mambelo) orang-orang tu pado hari Kiamat? Atau, siapokah nang manjadi pelindung orang-orang tu (dari sikso Allah)?

## 4:110

Siapo nang babuat kajahatan atau manganiayo dirinyo, kemudian mamohon ampunan kapado Allah, niscayo bakal mandapati Allah Maha Pangampun lagi Maha Panyayang.

## 4:111

Siapo nang babuat doso, sasungguhnyo dio mangerjokannyo untuk marugikan dirinyo dewek. Allah Maha Mangetaui lagi Maha Bijaksano.

## 4:112

Siapo nang babuat kasalahan atau doso, kemudian manuduhkannyo kapado orang nang idak basalah sungguh lah mamikul suatu kabohongan dan doso nang nyato.

## 4:113

Kalu bukan kareno karunio Allah dan rahmat-Nyo kapadomu (Nabi Muhammad), tentu sagolongan dari orang-orang tu bakainginan kuat untuk manyesatkanmu. Tapi, orang-orang tu idak manyesatkan, kacuali dirinyo dewek dan idak mambahayakanmu sadikit pun. Allah lah manurunkan Kitab (Al-Qur’an) dan hikmah (sunah) kapadomu serto lah mangajarkan kapadomu apo nang tadinyo belum kamu kataui. Karunio Allah nang dilimpahkan kapadomu tu besak nian.

## 4:114

Idak ado kabaikan pado banyak pambicaroan rahasio orang-orang tu, kacuali (pado pambicaroan rahasio) orang nang manyuruh basedekah, (babuat) kabaikan, atau mangadokan perdamaian di antaro manusio. Siapo nang babuat macam tu kareno mancari karidhoan Allah kagi Kami anugerahkan kapadonyo pahalo nang amat besak.

## 4:115

Siapo nang manentang Rasul (Nabi Muhammad) sasudah jelas kabenaan baginyo dan mangikuti jalan nang bukan jalan orang-orang mukmin, Kami biarkan dalam kasesatan dan bakal Kami masukkan ka dalam (nerako) Jahannam. Tu saburuk-buruk genah balik.

## 4:116

Sasungguhnyo Allah idak bakal mangampuni (doso) kareno mampersukutukan-Nyo (syirik), tapi Dio mangampuni apo (doso) nang salain (syirik) tu bagi siapo nang Dio kendaki. Siapo bae nang mampersukutukan Allah sungguh lah tasesat jauh.

## 4:117

Orang-orang tu idak manyembah selain Dio, kacuali berhalo dan orang-orang tu jugo idak manyembah, kacuali setan nang durhako.

## 4:118

Allah malaknatnyo. Dio (setan) bakato, “Sayo benar-benar bakal mangambil bagian tatentu dari hambo-hambo-Mu. [^165]

[^165]: Maksudnyo setan bakal barusaho manyesatkan manusio kacuali orang-orang mukmin pilihan Allah Swt. (Surah al-Ḥijr/15: 40; surah Saba’/34: [^20].

## 4:119

Sayo benar-benar bakal manyesatkan orang-orang tu, mambangkitkan angan-angan kosong orang-orang tu, manyuruh orang-orang tu (untuk mamotong kuping-kuping binatang ternaknyo) hinggo orang-orang tu benar-benar mamotongnyo, [^166] dan manyuruh orang-orang tu (mangubah ciptoan Allah) hinggo benar-benar mangubahnyo. [^167] Siapo nang manjadikan setan sabagai palindung selain Allah sungguh lah manderito karugian nang nyato.

[^166]: Maksudnyo setan benar-benar bakal manyesatkan manusio dengan mangharamkan binatang ternak nang dihalalkan Allah Swt. atau manghalalkan nang diharamkan Allah Swt., seperti dalam kapercayaan Arab Jahiliah tentang baḥirah, sā’ibah, waṣīlah, dan ḥām (Imak surahal-Mā’idah/5: [^103].

[^167]: Mangubah ciptoan Allah Swt. biso baarti mangubah fisik seperti mangganti jenis kelamin atau mangubah ciptoan dalam batin manusio seperti maubah fitrah (Islam) dengan manganut ugamo lain.

## 4:120

(Setan) mambagihkan janji-janji kapado orang-orang tu dan mambangkitkan angan-angan kosong pado orang-orang tu. Padohal setan tu idak manjanjikan kapado orang-orang tu, kacuali tipuan belako.

## 4:121

Orang-orang (nang tatipu) tu genahnyo di (nerako) Jahannam dan idak bakal mampaoleh genah (lain untuk) lari darinyo.

## 4:122

Orang-orang nang baiman dan mangerjokan amal saleh bakal Kami masukkan ka dalam surgo nang mangalir di bawahnyo sungei-sungei. Orang-orang tu kekal di dalamnyo salamo-lamonyo.    Janji    Allah    tu    benar.    Siapokah  nang  lebih  benar  perkatoannyo  daripado Allah?

## 4:123

(Pahalo dari Allah) bukanlah (manurut) angan-anganmu [^168] dan bukan (pulak manurut) angan-angan Ahlulkitab. Siapo nang mangerjokan kajahatan niscayo bakal dibalas sesuai dengan (kajahatan tu) dan dio idak bakal manemukan untuknyo palindung serto panolong selain Allah.

[^168]: Kato ‘angan-anganmu’ dalam ayat ko menurut sabagian ahli tafsir marujuk kapado umat Islam, tapi ado nang marujuknyo kapada kaum musyrikin. Maksudnyo adolah bahwa pahalo di akherat idak manurut angan-angan orang-orang tu, tapi sesuai dengan katentuan ugamo.

## 4:124

Siapo nang baamal saleh, baik laki-laki maupun perempuan, sedangkan dio baiman, bakal masuk ka dalam surgo dan idak dianiayo sadikit pun.

## 4:125

Siapokah nang lebih baik ugamonyo daripado orang nang mamasrahkan dirinyo kapado Allah, sedangkan dio muhsin (orang nang babuat kabaikan) dan mangikuti ugamo Ibrahim nang hanif ? Allah lah manjadikan Ibrahim sabagai kakasih(-Nyo).

## 4:126

Hanyo kapunyoan Allah apo nang ado di langit dan apo nang ado di bumi. Allah Maha Maliputi sagalo sasuatu.

## 4:127

(Nabi Muhammad) tentang perempuan. Katokanlah, “Allah mambagih fatwa kapadomu tentang orang-orang tu, [^169] dan apo nang dibacokan kapadomu dalam Al-Qur’an tentang paro perempuan yatim nang kamu idak bagihkan sasuatu (maskawin) nang ditetapkan untuk orang-orang tu, sedang kamu bakainginan mangawini orang-orang tu [^170] serto   tentang   anak-anak   nang   idak   badayo (lemah). (Allah jugo mamberi fatwa kapadomu)   untuk   mangurus   anak-anak   yatim  sacaro  adil.  Kabajiain  apo  bae  nang  kamu kerjokan, sasungguhnyo Allah adolah Maha Mangetauinyo.

[^169]: Imak surahan-Nisā’/4: 2 dan 3.

[^170]: Menurut adat Arab Jahiliah, saorang wali bakuaso atas perempuan yatim nang dalam asuhannyo dan bakuaso atas  hartonyo.  Kalu  perempuan  yatim  tu  elok  rupo,  io  dinikahi  dan  diambek  hartonya.  Kalu  perempuan  yatim tu buruk ruponyo, dihalanginyo nikah dengan laki-laki lain agar dio tetap dapat manguasai hartonyo. Ayat ko malarang kabiasaan tu.

## 4:128

Kalu saorang anak perempuan khawatir lakinyo bakal nusyuz [^171]  atau basikap idak acuh, kaduonyo dapat mangadokan perdamaian nang sabenarnyo. [^172]  Perdamaian tu lebih baik (bagi orang-orang tu), walaupun manusio tu manurut tabiatnyo kikir. [^173]  Kalu kamu babuat kabaikan dan mameliharo dirimu (dari nusyuz dan sikap idak acuh) sasungguhnyo Allah adolah Mahateliti tahadap apo nang kamu kerjokan.

[^171]: Lihat arti ‘nusyuz’ bagi pihak bini dalam catatan kaki surah an-Nisā’/4: 34. ‘Nusyuz’ dari pihak suami iolah basikap keras tahadap bininya, idak mau manggaulinyo, dan idak mau mambagihkan haknyo.

[^172]: Perdamaian nang sesungguhnyo adolah seperti bini basedio untuk dikurangi baberapa haknyo asal suami mau balik babaik-baik dengannyo.

[^173]: Tabiat  manusio  tu  idak  mau  malepaskan  sabagian  haknyo  kapado  orang  lain  dengan  seikhlas  hatinyo.  Meskipun macam tu, kalu bini malepaskan sabagian haknyo, mako boleh suami manerimonyo.

## 4:129

Kamu sakali-kali idak bakal dapat balaku adil di antaro bini–bini(-mu), walaupun kamu sangat bakainginan babuat macam tu. Kareno tu, janganlah kamu talalu condong (kapado nang kamu cintoi) sahinggo kamu biarkan nang lain takatung-katung. Kalu kamu mangadokan islah (pabaikan) dan mamaliharo diri (dari kacurangan), sesungguhnya Allah Maha Pangampun lagi Maha Panyayang.

## 4:130

Kalu kaduonyo bacerai, Allah bakal mambagih kacukupan kapado masing-masing dan kaluasan (karunio)-Nyo. Dan adolah Allah Maha Luas (karunio-Nyo). Allah Mahaluas (karunio)-Nyo lagi Maha Bijaksano.

## 4:131

Hanyo kapunyaan Allah apo nang ado di langit dan apo nang ado di bumi. Sungguh, Kami lah mawasiatkan kapado orang-orang nang dibagih kitab suci sabelum kamu dan (jugo)   kapadomu   (umat   Islam)   supayo   batakwa   kapado   Allah.   Tapi,   kalu   kamu   kapur,    (katauilah),    sasungguhnyo    hanyo    kapunyoan Allah apo nang ado di langit dan apo  nang  ado  di  bumi.  Allah  Maha Kayo  dan  Maha Tapuji.

## 4:132

Hanyo kapunyoan Allah apo nang ado di langit dan apo nang ado di bumi. Cukuplah Allah sabagai pamaliharo.

## 4:133

Kalu Allah manghendaki, niscayo Dio musnahkan kamu sagalo manusio, dan Dio datangkan (umat) nang lain (sabagai panggantimu). Allah Maha Kuaso babuat macam tu.

## 4:134

Siapo nang manghendaki pahalo dunio, (katauilah bahwa) di sisi Allah ado pahalo dunio dan akherat. Dan Allah Maha Manganing lagi Maha Mangimak.

## 4:135

Oi orang-orang nang baiman, jadilah kamu penegak kaadilan dan saksi kareno Allah, meskipun kasaksian tu mamberatkan dirimu dewek, mamak-bapakmu, atau karabatmu. Kalu dio (nang diberatkan dalam kasaksian) kayo ataupun miskin, Allah lebih patut tau (kamaslahatan) kaduonyo. Mako, janganlah kamu mangikuti hawo nafsu kareno bakainginan manyimpang dari kabenaran. Kalu kamu mamutarbalikkan (kato-kato) atau bapaling (enggan manjadi saksi), sasungguhnyo Allah Maha Teliti tahadap sagalo apo nang kamu kerjokan.

## 4:136

Oi orang-orang nang baiman, tetaplah baiman kapado Allah, Rasul-Nyo (Nabi Muhammad), Kitab (Al-Qur’an) nang diturunkan kapado Rasul-Nyo, dan kitap nang Allah turunkan sabelumnyo. Siapo nang kufur kapado Allah, paro malaikat-Nyo, kitab-kitab-Nyo, paro rasul-Nyo, dan Hari Kemudian sungguh orang tu lah tasesat amat jauh.

## 4:137

Sasungguhnyo orang-orang nang baiman, lalu kufur, kemudian baiman (lagi), kemudian kapur lagi, lalu batambah kakufurannyo, Allah idak bakal mangampuninyo dan idak (pulak) manunjukkan kapadonyo jalan (nang lurus).

## 4:138

Bagihlah berito ‘gembira’ kapado orang-orang munafik bahwa sasungguhnya bagi orang-orang sikso nang amat pedih.

## 4:139

(Yaitu) orang-orang nang manjadikan orang-orang kafir sabagai palindung [^174] dengan maninggalkan orang-orang mukmin. Apokah orang-orang tu mancari kakuatan di sisi orang kafir tu? (Katauilah) sasungguhnyo sagalo kamulioan tu kapunyoan Allah.

[^174]: Lihat catatan kaki surah Āli ‘Imrān/3: 28.

## 4:140

Sungguh, Allah lah manurunkan (katentuan) bagimu dalam Kitab (Al-Qur’an) bahwa apobilo kamu manganing ayat-ayat Allah diengkari dan diperolok-olok (oleh orang-orang kafir), janganlah kamu duduk basamo orang-orang tu hinggo orang-orang tu mamasuki pecakapan nang lain. Sasungguhnyo kamu (apobilo tetap babuat macam tu) tentulah kamu sarupo dengan orang-orang tu. Sasungguhnyo Allah bakal mangumpulkan sagalo orang munafik dan orang kafir di (nerako) Jahannam.

## 4:141

(Orang-orang tu adolah) orang-orang nang manunggu-nunggu (peristiwo) nang bakal tajadi padomu. Apobilo kamu mandapat kamenangan dari Allah, orang-orang tu bakato, “Idakkah kami (turut baperang) basamomu?” Kalu orang-orang kafir mandapat bagian (dari kamenangan), orang-orang tu bakato, “Idakkah kami turut mamenangkanmu dan mambelo kamu dari orang-orang mukmin?” Allah bakal mambagih kaputusan di antaro kamu pado hari Kiamat. Allah idak bakal mambagih jalan kapado orang-orang kafir untuk mangaalahkan orang-orang mukmin.

## 4:142

Sasungguhnyo orang-orang munafik tu hendak manipu Allah, tapi Allah mambalas tipuan orang-orang tu (dengan mambiarkan orang-orang tu larut dalam kasesatan dan panipuan orang-orang tu). Apobilo tegak untuk sembahyang, orang-orang tu mangerjokannya dengan malas dan bamaksud riya di hadapan manusio. Orang-orang tu jugo idak mangingat Allah, kacuali amat sadikit.

## 4:143

Orang-orang munafik tu dalam kaadoan ragu antaro nang macam tu (iman atau kafir), idak tamasuk golongan (orang baiman) ko dan idak (pulakk) golongan (orang kafir) tu. Siapo nang dibiarkan sesat oleh Allah (kareno idak mangikuti tuntunan-Nyo dan mamilih kasesatan), kamu idak bakal manemukan jalan (untuk mambagih petunjuk) baginyo.

## 4:144

Oi orang-orang nang baiman, janganlah kamu manjadikan orang-orang kafir sabagai kanti setio [^175] salain orang-orang mukmin. Apokah kamu ingin mambagih alasan nang nyato bagi Allah (untuk manghukummu).

[^175]: Lihat catatan kaki surah Āli ‘Imrān/3: 28.

## 4:145

Sasungguhnyo orang-orang munafik tu (digenahkan) di tingkat paling bawah dari nerako. Kamu idak bakal mandapat saorang penolong pun bagi orang-orang tu.

## 4:146

Kacuali, orang-orang nang batobat, mamperbaiki diri, [^176]  bapegang teguh pado (ugamo) Allah, dan dengan ikhlas (manjalankan) ugamo orang-orang tu kareno Allah, orang-orang tu basamo orang-orang mukmin. Kagi Allah bakal mambagihkan pahalo nang besak kapado orang-orang mukmin.

[^176]: Tengok catatan kaki surah al-Baqarah/2: 160

## 4:147

Allah idak bakal manyiksomu jiko kamu basyukur dan baiman. Allah Maha Mansyukuri [^177] lagi Maha Mangetaui.

[^177]: Allah  Maha Mansyukuri baarti mambagih pahalo tahadap amal hambo-Nyo, mamaafkan kasalahannyo, manambah nikmat-Nyo, dan lain-lain.

## 4:148

Allah idak manyukoi perkatoan buruk (nang diucapkan) secaro terus terang, kacuali oleh orang nang dianiayo. [^178]  Allah Maha Mandengar lagi Maha Mangetaui.

[^178]: Orang nang dianiayo boleh mangemukokan kapado hakim atau panguaso tentang kaburukan-kaburukan orang nang mananiayonyo.

## 4:149

Jiko kamu manampakkan atau manyembunyikan suatu kabaikan atau mamaafkan suatu kasalahan, sasungguhnyo Allah Maha Pemaaf lagi Maha Kuaso.

## 4:150

Sasungguhnyo orang-orang nang kufur kapado Allah dan rasul-rasul-Nya dan bamaksud mambeda-bedakan [^179] antaro (kaimanan kapado) Allah dan rasul-rasul-Nyo dengan mangatokan, “Kami baiman kapado sabagian dan kami mangingkari sabagian (nang lain),” serto bamaksud mangambik jalan tengah antaro tu (kaimanan atau kakufuran),

[^179]: Maksud ‘mambeda-bedakan’ dalam ayat ni adolah hanyo baiman kapado Allah Swt., tapi idak baiman kapado rasul-rasul-Nyo.

## 4:151

Orang-orang tulah orang-orang kafir nang sabenarnyo. Kami lah manyediokan untuk orang-orang kafir azab nang manghinokan.

## 4:152

Adopun orang-orang nang baiman kapado Allah dan rasul-rasul-Nyo dan idak mambeda-bedakan saorang pun di antaro para rasul, kagi Allah bakal mambagihkan pahalo kapado orang-orang tu. Allah Maha Pangampun lagi Maha Panyayang.

## 4:153

Ahlulkitab [^180] mamintak kapadomu (Nabi Muhammad) supayo engkau manurunkan sabuah kitab dari langit kapado orang-orang tu. Sungguh, ahlulkitab tu lah mamintak kapado Musa nang lebih besak daripado tu. Orang-orang tu bakato, “Tunjukkanlah  Allah  kapado  kami  sacaro  nyato.” Mako, petir manyambar orang-orang tu  kareno  kazalimannyo.  Lalu,  ahlulkitab  tu  manjadikan anak sapi [^181] (sabagai sembahan), (padohal)  lah  tibo  kapado  orang-orang  tu  bukti-bukti  (ketauhidan)  nang  nyato,  lalu  Kami mamaafkan nang macam tu. Kami lah manganugerahkan kapado Musa kakuasoan nang nyato.

[^180]: Ahlulkitab nang dimaksud pado ayat ni adolah orang-orang Yahudi.

[^181]: Patung anak jawi tu dibuat oleh orang-orang tu dari emas untuk disembah.

## 4:154

Kami pun lah mangangkat gunung (Sinai) di atas orang-orang tu untuk (manguatkan) perjanjian orang-orang tu. [^182] Kami perintahkan kapado orang-orang tu, “Masuklah pintu gerbang (Baitulmaqdis) tu sambil basujud”. Kami perintahkan (pulo) kapado ahlulkitab tu, “Janganlah malanggar (peraturan) pado hari Sabat.” Kami lah mangambik dari orang-orang tu perjanjian nang kokoh.

[^182]: Ayat ni baarti bahwa ancaman Allah Swt. kapado Bani Israil supayo mamatuhi perjanjian, yaitu malaksanokan ajaran Taurat.

## 4:155

Mako, (Kami hukum ahlulkitab tu) [^183] kareno orang-orang tu malanggar perjanjian tu, kafir tahadap katerangan-katerangan Allah, mambunuh nabi-nabi tanpo hak (alasan nang benar), dan mangatokan, “Hati kami tatutup.” Sabenarnyo Allah lah mangunci hati orang-orang tu kareno kakafirannyo. Mako, orang-orang tu idak baiman kacuali hanyo sabagian kecik (dari orang-orang tu).

[^183]: Orang-orang tu disambar petir, dikutuk jadi kero, dan sabagainyo.

## 4:156

(Kami jugo manghukum orang-orang tu) kareno kakafirannyo dan tuduhan orang-orang tahadap Maryam dengan tuduhan palsu lagi keji nian.

## 4:157

(Kami manghukum pulak orang-orang tu) kareno ucapan orang-orang tu, “Sasungguhnyo kami lah mambunuh Almasih, Isa putra Maryam, Rasul Allah,” [^184]  padohal orang-orang tu idak mambunuhnyo dan idak (pulak) manyalibnyo, tapi (nang orang-orang tu bunuh adolah) orang nang menurut orang-orang tu manyerupoi (Isa). Sasungguhnyo orang-orang tu nang baselisih pendapat tentangnyo (pambunuhan Isa), selalu dalam karagu-raguan  terhadapnyo.  Orang-orang tu benar-benar idak mangetaui (siapo sabenarnyo nang dibunuh tu), kacuali mangikut persangkoan belako. (Jadi,) orang-orang tu idak yakin lah mambunuhnyo.

[^184]: Ayat ni marupokan bantahan tahadap anggapan Ahlulkitab bahwa Nabi Isa a.s. ninggal di tiang salib.

## 4:158

Tapi, Allah lah mangangkatnyo (Isa) ka hadirat-Nyo. [^185]  Allah Maha Perkaso lagi Maha Bijaksano.

[^185]: Ayat ni sabagai bantahan tahadap anggapan orang Yahudi bahwa orang-orang tu lah mambunuh Nabi Isa a.s.

## 4:159

Idak ado saorang pun di antaro Ahlulkitab, kacuali baiman kapadonya (Isa) manjelang kamatiannyo. [^186] Pado hari Kiamat dio (Isa) bakal manjadi saksi orang-orang tu.

[^186]: Menurut ayat ni, satiap orang Yahudi dan Nasrani katiko bakal manemui ajalnyo, orang-orang tu bakal baiman bahwa Nabi Isa a.s. adolah utusan Allah Swt. dan bukan anak Allah, tapi kaimanannyo lah idak baguno lagi.

## 4:160

Kareno kazaliman orang-orang Yahudi, Kami mangharamkan atas orang-orang tu (makanan-makanan) nang baik nang (dulu) pernah dihalalkan bagi orang-orang tu; jugo kareno orang-orang tu sering mangalangi (orang lain) dari jalan Allah,

## 4:161

malakukan riba, padohal sungguh orang-orang tu lah dilarang darinyo; dan makan harto orang dengan caro idak sah (batil). Kami sediokan untuk orang-orang kafir di antaro orang-orang tu azab nang pedih nian.

## 4:162

Tapi, orang-orang nang ilmunyo mandalam di antaro orang-orang Yahudi tu dan orang-orang mukmin, orang-orang tu baiman kapado (Al-Qur’an) nang diturunkan kapadomu (Nabi Muhammad) dan kapado (kitab-kitab) nang diturunkan sabelum kamu. (Macam tu pulak) orang-orang nang malaksanokan salat, nang manunaikan zakat, dan nang baiman kapado Allah serto hari kemudian. Kapado orang-orang tu bakal Kami bagihkan pahalo nang besak.

## 4:163

Sasungguhnyo Kami lah mawahyukan kapadomu (Nabi Muhammad) samacam mano Kami lah mawahyukan kapado Nuh dan nabi-nabi satelahnyo. Kami lah mawahyukan (pulak) kapado Ibrahim, Ismail, Ishaq, Ya‘qub dan katurunan(-nyo), Isa, Ayub, Yunus, Harun, dan Sulaiman. Kami lah mambagihkan Kitab Zabur kapado Daud.

## 4:164

Ada baberapo rasul nang lah Kami ceritokan (kisah) tentang paro rasul tu kapadomu sabelumnyo dan ado (pulak) baberapo rasul (lain) nang idak Kami ceritokan (kisah) tentang paro rasul tu kapadomu. Allah lah benar-benar bacakap kapado Musa (sacaro langsung). [^187]

[^187]: Di antaro kaistimewaan Nabi Musa a.s. adolah dapat bacakap dengan Allah Swt. sacaro langsung sahinggo disebut kalīmullāh. Samuo nabi nang lain mandapatkan firman Allah Swt. malalui parantaroan Jibril, kacuali Nabi Muhammad saw. dapat bacakap langsung dengan Allah Swt. pado waktu mikraj.

## 4:165

(Kami mangutus) rasul-rasul sabagai pambawak berito gembiro dan pambagih peringatan supayo idak ado alasan bagi manusio untuk mambantah Allah satelah rasul-rasul tu (diutus). Allah Maha Perkaso lagi Maha Bijaksano.

## 4:166

Tapi, Allah basaksi atas apo (Al-Qur’an) nang lah diturunkan-Nyo kapadomu (Nabi Muhammad). Dio manurunkannyo dengan ilmu-Nyo. (Macam tu pulak) paro malaikat pun basaksi. Cukuplah Allah jadi saksi.

## 4:167

Sasungguhnyo orang-orang nang kufur dan mangalang-alangi (orang lain) dari jalan Allah, benar-benar lah tasesat jauh.

## 4:168

Sasungguhnyo orang-orang nang kufur dan malakukan kazaliman, Allah idak bakal mangampuni orang-orang tu dan idak bakal manunjukkan kapado orang-orang tu jalan apo pun,

## 4:169

Kacuali jalan ka (nerako) Jahanam. Orang-orang tu kekal di dalamnyo salamo-lamonyo. Hal tu bagi Allah mudah (nian).

## 4:170

Oi manusio, sungguh lah tibo Rasul (Nabi Muhammad) kapadomu dengan (mambawak) kabenaran dari Tuhanmu. Mako, baimanlah (kapadonyo). Tu lebih baik bagimu. Jiko kamu kufur, (tu idak marugikan Allah sikit pun) kareno sasungguhnyo milik Allahlah apo nang di langit dan di bumi. Allah Maha Mangetaui lagi Maha Bijaksano.

## 4:171

Oi Ahlulkitab, janganlah kamu balebih-lebihan dalam (manjalankan) ugamo kamu [^188]  dan janganlah kamu mangatokan tahadap Allah kacuali nang benar. Sasungguhnyo Almasih, Isa putra Maryam, hanyolah utusan Allah dan (makhluk nang diciptokan dengan) kalimat-Nyo [^189]  nang Dio sampaikan kapado Maryam dan (dengan tiupan) roh dari-Nyo. [^190]  Mako, baimanlah kapado Allah dan rasul-rasul-Nyo dan janganlah kamu mangatokan, “(Tuhan tu) tigo.” Sudahlah (dari ucapan tu). (Tu) lebih baik bagimu. Sasungguhnyo hanyo Allahlah Tuhan Nang Maha So. Mahasuci Dio dari (sangkoan) mampunyoi anak. Milik-Nyolah apo nang ado di langit dan apo nang ado di bumi. Cukuplah Allah sabagai palindung.

[^188]: Tamasuk berlebihan adalah mengatakan bahwa Nabi Isa a.s. itu tuhan samacam mano dikatakan oleh orang Nasrani.

[^189]: Maksud ‘kalimat’ adalah ‘kun’(jadilah) sahinggo Nabi Isa a.s. diciptakan tanpa bapak.

[^190]: Disebut ‘tiupan dari Allah’ karena tiupan itu berasal dari perintah Allah Swt..

## 4:172

Almasih idak bakal pernah enggan jadi hambo Allah dan macam tu pulak paro malaikat nang dekat (kapado Allah). Siapo nang enggan manyembah-Nyo dan manyombongkan diri, mako Allah bakal mangumpulkan orang-orang tu sagalonyo kapado-Nyo.

## 4:173

Adopun orang-orang nang baiman dan mangerjokan kabaikan, Allah bakal manyempurnokan pahalo bagi orang-orang tu dan manambah sabagian dari karunio-Nyo. Sementaro tu, orang-orang nang enggan (manyembah Allah) dan manyombongkan diri, mako Allah bakal mangazab orang-orang tu dengan azab nang pedih. Orang-orang tu pun idak bakal mandapatkan palindung dan panolong salain Allah.

## 4:174

Oi manusio, sasungguhnyo lah tibo kapadomu bukti kabenaran (Nabi Muhammad dengan mukjizatnyo) dari Tuhanmu dan lah Kami turunkan kapadomu cahayo nang terang benderang (Al-Qur’an).

## 4:175

Adopun orang-orang nang baiman kapado Allah dan bapegang teguh kapado (ugamo)-Nyo, mako Allah bakal mamasukkan orang-orang tu ka dalam rahmat dan karunio dari-Nyo (surgo) serto manunjukkan orang-orang tu jalan nang lurus kapado-Nyo.

## 4:176

Orang-orang tu mamintak fatwa kapadomu (tentang kalālah). [^191]  Katokanlah, “Allah mambagih fatwa kapadomu tentang kalālah(yaitu,) jiko saseorang ninggal dan dio idak mampunyoi anak, tapi mampunyoi saorang saudaro perempuan, bagiannyo (saudaro perempuannyo tu) seperduo dari harto nang ditinggalkannyo. Adopun saudaro laki-lakinyo mawarisi (saluruh harto saudaro perempuan) jiko dio idak mampunyoi anak. Tapi, jiko saudaro perempuan tu duo orang, bagi kaduonya duo pertigo dari harto nang ditinggalkan. Jiko orang-orang tu (ahli waris tu ado) baberapo saudaro laki-laki dan perempuan, bagian saorang saudaro laki-laki samo dengan bagian duo orang saudaro perempuan. Allah manerangkan (hukum ni) kapadomu supayo kamu idak tasesat. Allah Maha Mangetaui sagalo sasuatu.”

[^191]: ‘Kalālah’ iolah orang mati nang idak maninggalkan bapak dan anak.

## 5:1

Oi orang-orang nang baiman, penuhilah janji-janji! [^192] Dihalalkan bagimu binatang ternak, kacuali nang bakal disebutkan kapadomu (kaharomannnyo) dengan idak manghalalkan baburu katiko kamu sedang baihram (haji atau umrah). Sasungguhnya Allah manetapkan hukum sesuai dengan nang Dio kendaki.

[^192]: Maksud ‘janji’ di siko adolah janji dengan Allah Swt., artinyo mangikuti ajaran Allah Swt. dan janji kapado manusio dalam muamalah.

## 5:2

Oi orang-orang nang bariman, janganlah kamu melanggar syiar-syiar (kasucian) Allah, [^193]  dan jangan (malanggar kahormatan) bulan-bulan haram, [^194]  jangan mangganggu hadyu (binatang-binatang kurban) [^195]  dan qalā’id (binatang-binatang kurban nang dibagih tando), [^196]  dan jangan (pulak mangganggu) paro pangunjung Baitulharam sedangkan orang-orang tu mancari karunio dan ridho Tuhannyo. [^197]  Apobilo kamu lah batahalul (manyelesaikan ihram), baburulah (jiko mau). Janganlah sakali-kali kabencian(-mu) kapado suatu kaum, kareno orang-orang tu mangalang-alangimu dari Masjid Haram, mandorongmu babuat  malampaui  batas  (kapado  orang-orang tu). Tolong-manolonglah kamu dalam (mangerjokan)  kabajikan  dan  takwa,  dan  janganlah  tolong  manolong  dalam  babuat  doso  dan  pamusuhan.  Batakwalah  kapado  Allah, sunguh, Allah berat nian sikso-Nyo.

[^193]: Syiar-syiar kasucian Allah Swt.’ iolah sagalo amalan nang dilakukan dalam rangka ibadah haji seperti tato caro malakukan tawaf dan sa’i, serto genah-genah mangerjokannyo, seperti Ka‘bah, Safa dan Marwah.

[^194]: Bulan haram iolah Zulkaidah, Zulhijah, Muharam dan Rajab. Pado bulan-bulan tu dilarang malakukan paperangan.

[^195]: ‘Hadyu’ iolah binatang nang disembelih sabagai pengganti (dam) pekerjoan wajib nang ditinggalkan, atau sabagai dendo kareno malanggar hal-hal nang talarang di dalam ibadah haji.

[^196]: ‘Qalā’id’ iolah binatang hadyu nang diberi kalung supayo dikataui orang bahwa binatang tu lah ditetapkan untuk dibawak ka Ka‘bah.

[^197]: Nang dimaksud dengan karunio di siko iolah kauntungan nang dibagihkan Allah Swt. dalam perjalanan ibadah haji, sedangkan keridoan Allah Swt. iolah pahalo amalan haji.

## 5:3

Diharamkan bagimu (mamakan) bangkai, darah, daging babi, dan (daging binatang) nang disembelih bukan atas (namo) Allah, nang tacekik, nang dipukul, nang jatuh, nang ditanduk dan nang diterkam binatang buas, kacuali nang (sempat) kamu sembelih. [^198]  (Diharamkan pulak) nang disembelih untuk berhalo. (Macam tu pulak) mangundi nasib dengan azlām (anak panah), [^199]  (kareno) tu suatu perbuatan fasik. Pado hari ko [^200]  orang-orang kafir lah putus aso untuk (mangalahkan) ugamomu. Sebab tu, janganlah kamu takut kapado orang-orang tu, tapi takutlah kapado-Ku. Pado hari ko lah Aku sempurnokan ugamomu untukmu, lah aku cukupkan nikmat-Ku bagimu, dan lah aku ridoi Islam sabagai ugamomu. Mako, siapo nang tapakso kareno lapar, bukan kareno ingin babuat doso, sungguh Allah Maha Pangampun lagi Maha Panyayang.

[^198]: biantang nang tacekik, dipukul, jatuh, ditanduk, dan diterkam binatang buas hukumnyo halal, kalu sempat disembelih sabelum mati.

[^199]: ‘Al-Azlām’ artinyo anak panah nang idak mamakai bulu. Orang Arab Jahiliah manggunokannyo untuk mangundi apokah malakukan suatu perbuatan atau idak. Caronyo, mengambik tigo buah anak panah, nang pertamo ditulis “kerjokanlah”, kadua “jangan kerjokan”, dan katigo idak ditulisi apo-apo. Anak-anak panah tu diletakkan dalam sabuah genah dan disimpan di dalam Ka‘bah. Bilo hendak malakukan suatu perbuatan, orang-orang tu maminta juru kunci Ka‘bah untuk mangambik sabuah anak panah. Orang-orang tu bakal mangerjokan atau idak mangerjokannyo sesuai dengan tulisan anak panah nang diambiknyo, tapi jiko nang taambik adolah anak panah nang idak ada tulisannyo, undian diulangi sakali lagi.

[^200]: Maksud kato ‘hari ko’ adolah pado waktu haji wada’.

## 5:4

Orang-orang tu batanyo kapadomu (Nabi Muhammad), “Apakah nang dihalalkan bagi orang-orang tu?” Katokanlah, “Nang dihalalkan bagimu adolah (makanan-makanan) nang baik dan (buruan nang ditangkap) oleh binatang pamburu nang sudah kamu latih untuk baburu, nang kamu latih manurut apo nang lah diajarkan Allah kapadomu. Mako, makanlah apo nang ditangkapnyo untukmu [^201] dan sebutlah namo Allah (waktu melepaskannyo). Batakwalah kapado Allah. Sasungguhnyo Allah amat cepat perhitungan-Nyo.

[^201]: Maksudnyo adolah binatang buruan nang ditangkap oleh binatang pamburu nang sengajo dilepas oleh pamiliknya untuk baburu dan ia idak mamakannyo.

## 5:5

Pado hari ko dihalalkan bagimu sagalo (makanan) nang baik. Makanan (sembelihan) Ahlulkitab tu halal bagi kamu dan makananmu halal (jugo) bagi orang-orang tu. (Dihalalkan bagimu manikahi) perempuan-perempuan nang manjago kahormatan di antaro perempuan-perempuan nang baiman dan perempuan-perempuan nang manjago kahormatan di antaro orang-orang nang dibagih kitab suci sabelum kamu, apobilo kamu membayar maskawin orang-orang tu untuk manikahinyo idak dengan maksud bazina, dan idak untuk manjadikan (orang-orang tu) pasangan gelap (gundik). Siapo nang kafir sasudah baiman, mako sungguh sio-sio amalnyo dan di akherat dio tamasuk orang-orang nang rugi.

## 5:6

Oi orang-orang nang baiman, apobilo kamu nak malaksanokan sembahyang, mako basuhlah mukomu dan tanganmu sampai ka siku serto usaplah kepalomu dan (basuh) kaduo kakimu sampai kaduo mato kaki. Jiko kamu dalam kaadoan junub, mandilah. Jiko kamu sakit, [^202]  dalam perjalanan, balik dari tempat buang aek (kakus), atau manyentuh [^203]  perempuan, lalu idak manemukan aek, batayamunlah dengan debu nang baik (suci); usaplah mukomu dan tanganmu dengan (debu) tu. Allah idak ingin manjadikan bagimu sadikitpun kasulitkan, tapi Dio hendak mambersihkan kamu dan manyempurnokan nikmat-Nyo bagimu supayo kamu basyukur.

[^202]: Maksudnyo, sakit nang mambuatnyo idak boleh takeno aek.

[^203]: Imak catatan kaki surah an-Nisā’/4: 43.

## 5:7

Ingatlah nikmat Allah kapadomu dan perjanjian-Nyo [^204] nang lah Dio ikatkan kapadomu katiko kamu mangatokan, “Kami nganing dan kami mantaati.” Batakwalah kapado   Allah.   Sasungguhnyo   Allah   Maha   Mangetaui sagalo isi hati.

[^204]: Maksudnyo, perjanjian untuk manganing dan taat kapado Nabi Muhammad saw. dalam kaadoan apo pun nang diikrarkan pado waktu baiat (sumpah setio).

## 5:8

Oi orang-orang nang baiman, jadilah kamu panegak (kabenaran) kareno Allah (dan) saksi-saksi (nang baindak) dengan adil. Janganlah kabencianmu tahadap suatu kaum mandorong kamu balaku idak adil. Balaku adil kareno (adil) tu lebih dekat kapado takwa. Batakwalah kapado Allah. Sasungguhnyo Allah Maha Teliti tahadap apo nang kamu kerjokan.

## 5:9

Allah lah manjanjikan kapado orang-orang nang baiman dan baamal saleh (bahwa) bagi orang-orang tu ampunan dan pahalo nang besak.

## 5:10

Adopun orang-orang nang kufur dan mandustokan ayat-ayat Kami, orang-orang tulah panghuni (nerako) Jahim.

## 5:11

Oi orang-orang nang baiman, ingatlah nikmat Allah (nang dibagihkan) kapadomu katiko suatu kaum bamaksud nak manye-rangmu dengan tangannyo, lalu Dio manahan tangan (mancegah) orang-orang tu dari kamu. Batakwalah kapado Allah dan hanyo kapado Allahlah hendaknyo orang-orang mukmin tu batawakkal.

## 5:12

Sungguh, Allah benar-benar lah mangambik perjanjian dari Bani Israil dan kami lah mangangkat duo belas orang pemimpin di antaro orang-orang tu. Allah bafirman, “Aku basamomu. Sungguh, jiko kamu malaksanokan sembahyang, manunaikan zakat, baiman kapado rasul-rasul-Ku dan mambantu orang-orang tu, serto maminjamkan kapado Allah pinjaman nang baik, [^205]  pasti bakal Aku apus kasalahan-kasalahanmu dan bakal Aku masukkan kamu ka dalam surgo nang mangalir di bawahnyo sungei-sungei. Mako, siapo nang kufur di antaromu sasudah tu, sungguh dio lah tasesat dari jalan nang lurus.”

[^205]: ‘Pinjaman nang baik kapado Allah Swt.’ maksudnyo manginfakkan harto di jalan Allah Swt., baik infak wajib maupun infak sunah.

## 5:13

(Namun), kareno orang-orang tu malanggar janjinyo, kami malaknat orang-orang tu dan kami manjadikan hati orang-orang tu keras mambatu. Orang-orang tu suko mangubah firman-firman (Allah) dari genah-genahnyo [^206] dan orang-orang tu (sengajo) malupokan sabagian pesan nang lah diperingatkan kapado orang-orang tu. Kamu (Nabi Muhammad) senantiaso bakal mangimak pangkhianatan dari orang-orang tu, kacuali sakelompok kecik di antaro orang-orang tu (nang idak bakhianat). Mako, maafkanlah orang-orang tu dan biakkanlah. Sasungguhnyo Allah manyukoi orang-orang nang babuat baik (muhsin).

[^206]: Mangubah firman Allah Swt. dari genahnya dengan mangubah teks ayat, dengan mandahulukan, mangakherkan, manambahkan, atau mangurangi; dan mamalingkan makno kalimat dari pamahaman nang sasungguhnyo.

## 5:14

Dari orang-orang nang mangatokan, “Sasungguhnyo kami adolah orang Nasrani,” Kami lah mangambik perjanjian. Kemudian, orang-orang tu malupokan sabagian pesan nang lah diperingatkan kapado orang-orang tu. Mako, Kami manimbulkan permusuhan dan kabencian di antaro orang-orang tu hinggo hari Kiamat. Kagi Allah bakal mamberitokan kapado orang-orang tu apo nang salamo ko orang-orang tu kerjokan.

## 5:15

Oi Ahlulkitab, sungguh rasul Kami lah tibo kapadomu untuk manjelaskan banyak hal dari (isi) kitab suci nang kamu singitkan dan mambiakkan (idak manjelaskan) banyak hal (pulak). Sungguh, lah tibo kapadomu cahayo dari Allah dan kitab suci [^207] nang jelas.

[^207]: Cahayo dari Allah Swt. maksudnyo adolah Nabi Muhammad saw., sedangkan kitab maksudnyo adolah Al-Qur’an.

## 5:16

Dengan kitab suci tulah Allah manununjukan kapado orang nang mangikuti ridonyo jalan-jalan kaselamatan, mangeluarkannyo dari babagai kagelapan manuju cahayo dengan izin-Nyo, dan manunjukkan kapadonyo (sikok) jalan nang lurus.

## 5:17

Sungguh, benar-benar lah kufur orang-orang nang bakato, “Sasungguhnyo Allahُ  tu    Almasih    anak    Maryam.”    Katokanlah    (Nabi   Muhammad),   “(Jiko   benar   macam   tu),  siapokah  nang  dapat  mangalang-alangi  kendak  Allah  jiko  Dio  nak  mambinasokan  Almasih anak Maryam, maknyo, dan sagalao nang  ado  di  bumi?”  Kapunyoan  Allahlah  kerajoan  langit,  bumi,  dan  apo  nang  ado  di  antaro  kaduonyo.  Dio  manciptokan  apo  nang  Dio  kendaki.  Allah  Maha  Kuaso  atas  sagalo sasuatu.

## 5:18

Orang Yahudi dan Nasrani bakato: “Kami adolah anak-anak Allah dan kekasih-kekasihnyo.” Katokanlah, “(Jiko benar macam tu), mangapo Allah manyikso kamu kareno doso-dosomu? Sabaliknyo, kamu adolah manusio (biaso) di antaro orang-orang nang Dio ciptokan. Dio mangampuni siapo nang dio kendaki dan manyikso siapo nang dio kendaki (pulak). Kapunyoan Allahlah kerajoan langit, bumi, dan apo nang ado di antaro kaduonyo, dan kapado-Nyo sagalo bakal balik.”

## 5:19

Oi Ahlulkitab, sungguh rasul Kami lah tibo kapadomu untuk mambagih panjelasan satelah baberapo saat tahentinyo (pangutusan) rasul-rasul supayo kamu idak mangatokan, “Idak ado nang tibo kapado kami, baik saorang pembawak berito gembiro maupun saorang pambagih peringatan.” Sungguh, lah tibo kapadomu pembawak berito gembiro dan pambagih peringatan. Allah Maha Kuaso atas sagalo sasuatu.

## 5:20

Ingatlah) katiko Musa bakato kapado kaumnyo, “Oi Kaumku, ingatlah nikmat Allah kapadomu katiko Dio mangangkat nabi-nabi di antaromu. manjadikanmu (tahormat seperti) paro rajo, dan membagihkan kapadomu apo nang belum pernah Dio dibagihkan kapado saorangpun di antaro umat nang lain.

## 5:21

Oi kaumku, masuklah ka tanah suci (Baitulmaqdis) nang lah Allah tentukan bagimu [^208]  dan  janganlah  kamu  babalik  ka  belakang   (kareno   takut   kapado   musuh),   kagi kamu manjadi orang nang rugi.”

[^208]: Maksudnyo, tanah Palestina ditentukan Allah Swt. bagi kaum Yahudi salama orang-orang tu baiman dan taat kapado Allah Swt. Katiko Nabi Muhammad saw. sudah diutus Allah Swt., sementaro orang-orang tu manolak untuk baiman kapadonya, katentuan tu pupus bagi orang Yahudi.

## 5:22

Orang-orang tu bakato, “Oi Musa, sasungguhnyo di dalamnyo (negeri tu) ado orang-orang nang amat kuat dan kejam. Kami idak bakal mamasukinyo sabelum orang-orang tu kaluar. Jiko orang-orang tu kaluar dari sano, kami pasti bakal masuk.

## 5:23

Bakatolah duo orang laki-laki di antaro orang-orang nang batakwa, nang laduonya lah dibagih nikmat oleh Allah, “Masukilah pintu gerbang negeri tu untuk (manyerang) orang-orang tu (penduduk) Baitulmaqdis). Jiko kamu mamasukinyo, niscayo kamu bakal menang. Batakwalah hanyo kapado Allah, jiko kamu benar-benar orang mukmin.

## 5:24

Orang-orang tu bakato, “Oi Musa, sasungguhnyo kamo sampe kapan pun idak bakal mamasukinyo salamo orang-orang tu masih ado di dalamnyo. Kareno tu, pegilah kamu basamo Tuhanmu, lalu baperanglah kamu baduo. Sasungguhnya kami tetap manunggu di siko bae.”

## 5:25

Dio (Musa) bakato, “Wahai Tuhanku, aku idak mampunyoi kakuasoan apo pun, kacuali atas diriku dewek dan saudaroku. Sebab tu, pisahkanlah antaro kami dan kaum nang fasik tu.

## 5:26

(Allah) bafirman, “(Jiko macam tu, negeri) negeri tu talarang buat orang-orang tu salamo empat puluh tahun. (Salamo tu) orang-orang tu bakal mangembara kabingungan di bumi. Mako, janganlah kamu (Musa) basedih hati atas (nasib) kaum nang fasik tu.

## 5:27

Bacokanlah (Nabi Muhammad) kapado kapado orang-orang tu berito tentang duo anak laki-laki Adam dengan sabenarnyo. Katiko kaduonyo mampersembahkan kurban,  kemudian  diterimo  dari  salah  saorang  darinyo (Habil) dan idak diterimo dari nang lain  (Qabil).  Dio  (Qabil)  bakato,  “Sungguh,  aku     pasti     bakal     membunuhmu.”     Dio     (Habil)  bakato,  “Sasungguhnyo  Allah  hanya  manerimo (amal) dari orang nang batakwa.

## 5:28

Sasungguhnyo jiko kamu (Qabil) manggerakkan tanganmu kapadoku untuk membunuhku, aku idak bakal manggerakkan tanganku kapadomu untuk membunuhmu. Aku takut kapado Allah, Tuhan semesta alam.

## 5:29

Sasungguhnyo aku ingin kamu balik (kapado-Nyo) dengan (membawak) dosomu (kareno mambunuh)-lu dan dosomu (sabelum tu) sahinggo kamu bakal tamasuk panghuni nerako. Tulah balasan bagi orang nang aniayo.”

## 5:30

Kemudian, hawo nafsu (Qabil) mandorong dio untuk membunuh saudaronyo. [^209]  Mako, dio pun (benar-benar) membunuhnyo sahinggo dio tamasuk orang nang rugi.

[^209]: Sif at-sifat manusio nang dikhawatirkan malaikat (surah al-Baqarah/2: [^30] mulai muncul pado anak Adam.

## 5:31

Kemudian, Allah mangirim saeokor burung gagak untuk manggali tanah supayo Dio mamperliatkan kapadonyo (Qabil) bagaimano caro manguburkan mayat saudaronyo. [^210]  Qabil bakato, “Cilakolah sayo! Mangapo sayo idak mampu babuat samacam mano gagak ni sahinggo sayo dapat mangubur mayat saudaroku?” Mako, jadilah dio tamasuk orang-orang nang manyesal.

[^210]: Allah Swt. mangajarkan kapado manusio ilmu dan kamampuan untuk mangembangkan kahidupannyo malalui prilaku binatang, tumbuhan, dan fenomena alam lainnyo.

## 5:32

Kareno tu, Kami matetapkan (suatu hukum) bagi Bani Israil bahwa siapo nang membunuh saorang manusio kareno (orang nang dibunuh tu) lah mambunuh orang lain atau kareno lah babuat karusakan di bumi, mako saakan-akan dio lah mambunuh manusio sagalonyo. [^211] Sabaliknyo, siapo nang memeliharo kahidupan saorang manusio, dio  saakan-akan  lah  memeliharo  manusio  sagalonyo. Sungguh rasul-rasul Kami benar-benar lah tibo kapado orang-orang tu dengan (membawak) katerangan-katerangan nang jelas. Kemudian, sasungguhnyo di antaro banyak di antaro orang-orang tu sesudah tu melampaui batas di bumi.

[^211]: Maksudnyo, orang nang mambunuh saorang manusio, samo dengan manghalalkan pambunuhan tahadap sagalo manusio. Sabaliknyo, mameliharo kahormatan saorang jiwo, samo dengan mameliharo kahormatan sagalo manusio.

## 5:33

Balasan bagi orang-orang nang memerangi Allah dan Rasulnyo serto mambuat karusakan di bumi hanyolah dibunuh, disalib, dipotong tangan dan kaki orang-orang tu secaro timbal balik atau dikucilkan dari genah kadiamannyo. Nang demikian tu merupokan kahinoan untuk orang-orang tu di dunio dan di akherat (kagi) orang-orang tu mandapat siksaan nang berat, [^212]

[^212]: Ayat ko bakenaan dengan panjelasan Allah Swt. tentang ḥirābah. ‘Ḥirābah’ adolah tindakan kakerasan sacaro terang-terangan untuk mangambik harto, mambunuh, dan manimbulkan raso takut seperti parampokan.

## 5:34

Kacuali orang-orang nang bataubat sabelum kamu dapat manangkapnyo. Mako, ketauilah bahwa sasungguhnyo Allah Maha Pangampun lagi Maha Panyayang.

## 5:35

Oi orang-orang nang baiman, batakwalah kapado Allah, carilah wasilah (jalan untuk mandekatkan diri) kapado-Nyo, dan bajihadlah (bajuanglah) di jalan-Nyo supayo kamu bauntung.

## 5:36

Sasungguhnyo orang-orang nang kufur, sakironyo mampunyoi sagalo apo nang ado di bumi dan ditambah (lagi) dengan sabanyak tu untuk manebus diri orang-orang tu dari azab hari Kiamat, niscayo sagalo (tebusan) tu idak bakal diterimo dari orang-orang tu. Bagi orang-orang tu azab nang amat pedih.

## 5:37

Orang-orang tu ingin kaluar dari nerako, idak bakal dapat kaluar dari sano. Bagi orang-orang tu azab nang kekal.

## 5:38

Laki-laki maupun perempuan nang maling, potonglah tangan kaduonyo sabagai pembalasan atas pabuatan nang orang-orang tu kerjokan dan sabagai siksaan dari Allah. Allah Maha Perkaso lagi Maha Bijaksano.

## 5:39

Mako, siapo nang batobat sesudah babuat kezaliman dan mamperbaiki diri, sasungguhnyo Allah manerimo tobatnyo. Sasungguhnyo Allah Maha Pangampun lagi Maha Panyayang.

## 5:40

Idakkah kamu tau bahwa sasungguhnyo kapunyoan Allahlah kerajoan langit dan bumi? Dio manyikso-Nyo siapo nang dikendaki dan mangampuni siapo nang dikendaki, Allah Mahakuaso atas sagalo sasuatu.

## 5:41

Oi Rasul (Muhammmad), janganla kamu disedihkan oleh orang-orang nang basegera dalam kekafiran, yaitu orang-orang (munafik) nang mangatokan dengan mulut orang-orang tu, “Kami lah baiman,” padohal hati orang-orang tu belum baiman, dan jugo orang-orang Yahudi. (Orang-orang tu adolah) orang-orang nang amat suko manganing (berito-berito) bohong dan amat suko manganing (perkatoan-perkatoan) orang lain nang belum pernah tibo kapadomu. Orang-orang tu mangubah firman-firman (Allah) sasudah barado di genah-genah nang sabenarnyo. Orang-orang tu mangatokan, “Kalu ko nang dibagihkan kapado kamu, terimolah. Kalu kamu dibagih nang bukan ko, hati-hatilah.” Siapo nang dikendaki Allah kasesatannyo, mako sakali-kali kamu idak bakal mampu manolak sasuatu pun dari Allah. Orang-orang tu adolah orang-orang nang Allah idak hendak manyucikan hati orang-orang tu. Di dunio orang-orang tu mandapat kehinoan dan di akherat bakal mandapat azab nang amat berat.

## 5:42

Orang-orang Yahudi tu amat suko manganing berito bohong lagi banyak mamakan makanan nang haram. Mako, kalu orang-orang   tu   datang   kapadomu   (Nabi   Muhammad    untuk    memintak    putusan),    bagihlah  putusan  di  antaro  orang-orang  tu  atau  bapalinglah  dari  orang-orang  tu.  Kalu  kamu  bapaling,  orang-orang  tu  idak  bakal  mambahayokanmu  sadikit  pun.  Tapi,  kalu  kamu  mamutuskan  (perkaro  orang-orang  tu),  putuskanlah  dengan  adil.  Sasungghnyo  Allah manyukai orang-orang nang adil.

## 5:43

Bagimano orang-orang tu manjadikanmu sabagai hakim orang-orang tu, padohal orang-orang tu mempunyai Taurat nang di dalamnyo (ado) hukum allah, kemudian orang-orang tu berpaling (dari putusanmu) sasudah tu? Orang-orang tu benar-benar bukanlah orang nang mukmin.

## 5:44

Sasungguhnyo Kami lah manurunkan Taurat. Di dalamnyo ado patunjuk dan cahayo. Dengannyo paro nabi, nang baserah diri kapado Allah, mambagih kaputusan atas perkaro orang Yahudi. Macam tu jugo paro rabid an ulama-ulama orang-orang tu (jugo mambagih kaputusan) sebab orang-orang tu diperentahkan (oleh Allah untuk) mameliharo kitab Allah dan orang-orang tu marupokan saksi-saksi tahadapnyo. Kareno tu, janganlah kamu takut kapado manusio, (tapi) takutlah kapado-Ku. Janganlah kamu manukar ayat-ayat-Ku dengan hargo nang murah. Siapo nang idak mamutuskan (suatu urusan) manurut apo nang diturunkan Allah, mako orang-orang tu adolah orang-orang kafir. [^213]

[^213]: Orang nang idak mamutuskan perkaro manurut hukum Allah Swt. ado tigo macam: a). kareno benci dan engkarnya kapado hukum Allah Swt., orang nang samacam ko kafir (surah al-Mā’idah/5: [^44]; b). kareno manuruti hawo nafsu dan marugikan orang lain dinamokan zalim (surah al-Mā’idah/5: [^45]; c). kareno fasik samacam mano tadapat dalam ayat 47 surah ko.

## 5:45

Kami lah manetapkan bagi orang-orang tu (bani Israil) di dalomnyo (Taurat) bahwa jiwo (dibalas) dengan jiwo, mato dengan mato, hidung dengan hidung, telingo dengan telingo, gigi dengan gigi, dan luko-luko (pun) ado kisasnyo (balasan nang samo). Siapo nang malepaskan (hak kisasnyo), mako tu (manjadi) panebus doso baginyo. Siapo nang idak mamutuskan perkaro manurut apo nang diturunkan Allah, mako orang-orang tulah orang-orang aniayo.

## 5:46

Kami maruskan jejak orang-orang tu (paro nabi Bani Israil) dengan mangutus Isa anak laki Maryam nang membenarkan apo (kitab suci) nang sabelumnyo, yaitu Taurat. Kami manurunkan Injil kapadonyo (nang) di dalamnyo tadapat patunjuk dan cahayo; nang mambenarkan kitab suci nang sabelumnyo, yaitu Taurat; dan manjadi patunjuk serto pangajaran bagi orang-orang nang batakwo.

## 5:47

Hendaklah pangikut Injil mamutuskan (urusan) manurut apo nang diturunkan Allah di dalomnyo. [^214]  Siapo nang idak mamutuskan (suatu urusan) manurut katentuan nang diturunkan Allah, mako orang-orang tulah orang-orang fasik.

[^214]: Hukum ko balaku sampai Allah Swt. mangutus Nabi Muhammad saw.

## 5:48

Kami lah manurunkan kitab suci (Al-Qur’an kapadomu (Nabi Muhammad) dengan (mambawak) kabenaran sabagai pambenar kitab-kitab nang diturunkan sabelumnyo dan sabagai panjagonyo (acuan kabenaran tahadapnyo). Mako, putuskanlah (perkaro) orang-orang tu manurut aturan nang diturunkan Allah dan janganlah kamu mangikuti hawo nafsu orang-orang tu dengan (maninggalkan) kabenaran nang lah tibo kapadomu. Untuk satiap umat di antaro kamu Kami bagihkan aturan dan jalan nang terang. Sakironyo Allah mangendaki, niscayo Dio manjadikanmu sikok umat (bae). Tapi, Allah hendak mangujimu tahadap karunio nang lah Dio bagihkan kapadomu. Mako, balumbo-lumbolah babuat kabaikan. Hanyo kapado allah kamu sagalonyo balik, lalu Dio mambagihtaukan kapadomu apo nang salamo ko kamu perselisihkan.

## 5:49

Hendaklah kamu mamutuskan (urusan) di antaro orang-orang tu manurut aturan nang diturunkan Allah dan janganlah kamu mangikuti hawo nafsu orang-orang tu. Waspadailah orang-orang tu supayo orang-orang tu idak mamperdayokan kamu tahadap sabagian apo nang lah diturunkan Allah    kapadomu.    Jiko    orang-orang    tu    bapaling  (dari  hukum  nang  lah  diturunkan  Allah), katauilah bahwa sasungguhnyo Allah bakendak    manimpokan    musibo    kapado    orang-orang     tu     disebabkan     doso-doso     orang-orang  tu.  Sasungguhnyo  banyak  dari  manusio adolah orang-orang nang fasik.

## 5:50

Apakah hukum jahiliyah nang orang-orang tu kendaki? (Hukum) siapokah nang lebih baik daripado (hukum) Allah bagi orang-orang nang mayakini (ugamonyo).

## 5:51

Oi orang-orang nang baiman, janganlah kamu manjadikan orang Yahudi dan Nasrani sabagai kanti setio(-mu). [^215] Sabagian orang-orang tu manjadi kanti setio bagi sabagian nang lain. Siapo di antaro kamu nang manjadikan orang-orang tu kanti setio, mako sasungguhnyo dio tamasuk golongan orang-orang tu. Sasungguhnyo Allah idak mambagih patunjuk kapado orang-orang nang aniayo.

[^215]: Imak catatan kaki surah Āli ‘Imrān/3: 28.

## 5:52

Mako, kamu bakal mangimak orang-orang nang hatinyo bapenyakit segero mandekati orang-orang tu (Yahudi dan Nasrani) serayo bakato, “Kami takut bakal tatimpo maro bahayo.” Mudah-mudahan Allah bakal mandatangkan kamenangan (kapado Rasul-Nyo) atau suatu kaputusan dari sisi-Nyo sahinggo orang-orang tu manjadi manyesali apo nang orang-orang tu rahasiokan dalam diri orang-orang tu.

## 5:53

Orang-orang nang baiman bakal bakato, “Kokah orang nang basumpah dengan (namo) Allah secaro sungguh-sungguh bahwa orang-orang tu benar-benar baserto kamu?” Sagalo amal orang-orang tu manjadi sio-sio sehinggo orang-orang tu manjadi orang-orang nang rugi.

## 5:54

Oi orang-orang nang baiman, siapo di antaro kamu nang murtad dari ugamonyo, mako Allah bakal mandatangkan suatu kaum nang Dio mencintoi orang-orang tu dan orang-orang  tu  pun  mancintai-Nyo,  nang  basikap lemah lembut tahadap orang-orang nang  mukmin  dan  basikap  tegas  tahadap  orang-orang kafir. Orang-orang tu bajihad di  jalan  Allah  dan  idak  takut  kapado  celaan  orang  nang  mancela.  Tulah  karunio  Allah  nang  dibagihkan-Nyo  kapado  siapo  nang  Dio  kandaki.  Allah  Maha Luas  (karunio-Nyo)  lagi Maha Mangetaui.

## 5:55

Sasungguhnyo panolongmu hanyolah Allah, Rasul-Nyo, dan orang-orang nang baiman nang mandirikan sembahnyang dan manunaikan zakat serayo tunduk (kapado Allah).

## 5:56

Siapo nang manjadikan Allah, Rasul-Nyo dan orang-orang nang baiman sabagai panolongnyo, sasungguhnyo paro pangikut Allah tulah nang manjadi pamenang.

## 5:57

Oi orang-orang nang baiman, janganlah kamu manjadikan orang-orang nang manjadikan ugamomu bahan olok-olokan dan permainan, (Yaitu) di antaro orang-orang nang lah dibagih kitab suci sabelummu dan orang-orang kafir, sabagai kanti setio(-mu). [^216] Batakwalah kapado Allah jiko kamu orang-orang mukmin.

[^216]: Imak catatan kaki surah Āli ‘Imrān/3: 28.

## 5:58

Apobilo kamu manyeru untuk untuk malaksanokan sembahyang, orang-orang tu manjadikannyo bahan olok-olok dan permainan. Nang damikian tu adolah kareno sasungguhnya orang-orang tu adolah orang-orang nang idak mangerti.

## 5:59

Katokanlah, “Oi Ahlulkitab, apokah kamu mamandang kami salah hanyo kareno kami baiman kapado Allah, kapado apo nang diturunkan kapado kami (Al-Qur’an), kapado apo nang diturunkan sabelumnyo, dan (kami yakin bahwa) sasungguhnyo kabanyakan kamu adolah orang-orang fasik?”

## 5:60

Katokanlah (Nabi Muhammad), “Apokah bakal aku beritokan kapadomu tentang sasuatu nang lebih buruk pambalasannyo daripado tu [^217] di sisi Allah? (Yaitu balasan) orang   nang   dilaknat   dan   dimurkai   Allah   (nang) di antaro orang-orang tu Dio jadikan kero  dan  babi  [^218]  (Di  antaro  orang-orang  tu  ado pulak nang) manyembah Tagut.” Orang-orang  tu  lebih  buruk  genahnyo  dan  lebih  tasesat dari jalan nang lurus.

[^217]: Hal nang lebih buruk pambalasannyo adolah manganggap salah kaimanan kapado Allah Swt., Al-Qur’an, dan
    kitab suci nang diturunkan sabelumnyo.

[^218]: Laknat ko ditimpokan kapado orang-orang Yahudi nang malanggar kahormatan hari Sabat (imak surah al- Baqarah/2: [^65].

## 5:61

Apobilo (Ahlulkitab nang munafik) tibo kapadomu, orang-orang tu bato, “Kami lah baiman,” padohal orang-orang tu tibo dengan kakafiran dan orang-orang tu pegi (jugo) dengannyo (kakafiran). Allah lebih mangetaui apo nang selalu orang-orang tu singitkan.

## 5:62

Kamu bakal mangimak banyak di antaro orang-orang tu (Ahlulkitab) balumbo-lumbo dalam pabuatan doso, permusuhan, dan mamakan (makanan) nang haram. Sungguh, tulah saburuk-buruk apo nang selalu orang-orang tu kerjokan.

## 5:63

Mangapo paro ulama dan pendeta idak malarang orang-orang tu mangucapkan perkatoan bohong dan dan mamakan (makanan) nang haram? Sungguh, tulah saburuk-buruk apo nang orang-orang tu pabuat.

## 5:64

Orang-orang Yahudi bakato, “Tangan Allah tabelanggu (lokek). Sabenarnyo tangan orang-orang tulah nang dibelenggu. Orang-orang dilaknat disebabkan apo nang lah orang-orang tu katokan. Sabliknyo, kaduo tangan Allah tabuka (Maha Pamurah). Dio mambagih rezeki samacam mano Dio kendaki. (Al-Qur’an) nang diturunkan kapadomu dari Tuhanmu tu pasti bakal manambah kadurhakoan dan kakafiran kabanyakan orang-orang tu. Kami timbulkan permusuhan dan kabencian di antaro orang-orang tu sampai hari Kiamat. Satiap orang-orang tu manyalokan api paperangan, Allah mamadamkannyo. Orang-orang tu bausaho (manimbulkan) karusakan di bumi. Allah idak manyukoi orang-orang nang babuat karusakan.

## 5:65

Sakironyo Ahlulkitab tu baiman dan batakwa, niscayo Kami hapus kasalahan-kasalahan orang-orang tu dan tentu Kami masukkan orang-orang tu ka dalam surgo-surgo nang penuh kanikmatan.

## 5:66

Sakironyo orang-orang tu manegakkan (hukum) Taurat, injil, dan (Al-Qur’an nang diturunkan kapado orang-orang tu dari Tuhan orang-orang tu, niscayo orang-orang tu bakal mandapat makanan dari atas orang-orang tu dan dari bawah kaki orang-orang tu. [^219] Di antaro orang-orang tu ado umat nang manempuh jalan nang lurus. Sementaro tu, banyak di antaro orang-orang tu amat buruk apo nang orang-orang tu kerjokan

[^219]: Sabagai pahalonya, Allah Swt. bakal mambagihkan rahmat-Nyo dari langit dengan manurunkan hujan dan manumbuhkan tumbuh-tumbuhan nang buahnyo malimpah ruah.

## 5:67

Oi Rasul, sampaikanlah apo nang diturunkan Tuhanmu kapadomu. Jiko idak kamu lakukan (apo nang diperentahkan tu), baarti engkau idak manyampaikan risalah-Nyo. Allah mameliharo kamu dari (gangguan) manusio. [^220] Sasungguhnyo Allah idak mambagih patunjuk kapado kaum nang kafir.

[^220]: Maksudnyo, idak saorang pun nang dapat mambunuh Nabi Muhammad saw.

## 5:68

Katokanlah (Nabi Muhammad), “Oi Ahlulkitab, kamu idak manganut sasuatu pun (ugamo nang benar) hinggo kamu manegakkan ajaran-ajaran Taurat, Injil, dan (Al-Qur’an) nang diturunkan Tuhanmu kapadomu.” Apo nang diturunkan Tuhanmu kapadomu pasti bakal mambuat banyak di antaro orang-orang tu lebih durhako dan engkar. Mako, janganlah kamu basedih tahadap kaum nang kafir tu.

## 5:69

Sasungguhnyo orang-orang nang baiman, orang-orang Yahudi, sābi’īn, dan orang-orang Nasrani, siapo nang baiman kapado Allah, hari Kemudian, dan baaml saleh, idak ado raso takut nang manimpo orang-orang tu dan orang-orang tu idak basedih.

## 5:70

Sungguh, Kami benar-benar lah mangambik perjanjian dari Bani Israil dan lah mangutus rasul-rasul kapado orang-orang tu. [^221]  Tapi setiap rasul tibo kapado orang-orang tu dengan mambawak apo nang idak sasuai dengan kainginan orang-orang tu, mako sabagian dari rasul tu orang-orang tu dustokan dan sabagiannyo orang-orang tu bunuh.

[^221]: Perjanjian tu iolah orang-orang tu baiman kapado Allah Swt. dan rasul-rasul-Nyo.

## 5:71

Orang-orang tu mangiro bahwa idak bakal tajadi bencano apopun tahadap orang-orang tu dengan mambunuh nabi-nabi tu, kareno tu orang-orang tu manjadi buto dan tuli, kemudian Allah manerimo tobat orang-orang tu, lalu banyak di antaro orang-orang tu buto dan tuli, Dan Allah Maha nengok apo nang orang-orang tu kerjokan.

## 5:72

Sungguh lah kafir orang-orang nang bakato, “Sasungguhnyo Allah tulah Almasih anak laki Maryam.” Almasih (dewek) bakato, “Oi Bani Israil, sembahlah Allah Tuhanku dan Tuhanmu!” Sasungguhnyo siapo nang mampesekutukan (sasuatu dengan) Allah, mako sungguh, Allah mangharamkan surgo baginyo dan genahnyo iolah nerako. Idak ado saorang panolong pun bagi orang-orang nang aniayo tu.

## 5:73

Sungguh, lah kafir orang-orang nang mangatokan bahwa Allah adolah sikok dari nang tigo, padohal idak ado Tuhan selain Tuhan Nang So. Jiko orang-orang tu idak berenti dari apo nang orang-orang tu katokan pasti, pasti orang-orang nang kufur di antaro orang-orang tu bakal ditimpo azab nang amat pedih.

## 5:74

Idakkah orang-orang batobat kapado Allah dan mamohon ampunan Kapado-Nyo, padohal Allah Maha Pangampun lagi Maha Panyayang.

## 5:75

Almasih anak laki Maryam hanyolah saorang rasul. Sabelumnyo pun lah balalu baberapo rasul. Emaknyo saorang nang bapegang teguh pado kabenaran. Kaduonyo makan (seperti halnyo manusio biaso). Imaklah macam mano Kami manjelaskan ayat-ayat (tando-tando kakuasoan) kapado orang-orang tu (Ahlulkitab), kemudian imaklah macam mano orang-orang tu dipalingkan (dari kabenaran).

## 5:76

Katokanlah (Nabi Muhammad), “Mangapo kamu manyembah salain Allah sasuatu nang idak dapat mandatangkan kapadomu madarat dan idak (pulak) manfaat?” Allah Maha Manganing lagi Maha Mangetaui.

## 5:77

Katokanlah (Nabi Muhammad), “Oi Ahlulkitab! Janganlah kamu balebih-lebihan dalam (urusan) ugamomu. Janganlah kamu mangikuti hawo nafsu kaum nang benar-benar tasesat sabelum kamu dan lah manyesatkan banyak (manusio), padohal orang-orang tu dewek tasesat dari jalan nang lurus.”

## 5:78

Orang-orang kafir dari Bani Israil lah dilaknat lewat (oleh Allah) malalui lisan (ucapan) Daud dan Isa anak laki Maryam. Hal tu kareno orang-orang tu durhako dan selalu malampau batas.

## 5:79

Orang-orang tu idak saling mancegah perbuatan mungkar nang orang-orang tu kerjokan. Sungguh, tulah saburuk-buruk apo nang selalu orang-orang tu kerjokan.

## 5:80

Kamu mangimak banyak di antaro orang-orang tu tolong basekutu dengan orang-orang kafir (musyrik). Sungguh, tulah saburuk-buruk apo nang orang-orang tu kerjokan untuk diri orang-orang tu dewek (sahinggo mangakibatkan Allah murko kapado orang-orang. Orang-orang tu bakal kekal dalam azab.

## 5:81

Sekironyo orang-orang tu baiman kapado Allah, Nabi (Muhammad), dan apo nang diturunkan kapadonyo, niscayo orang-orang tu idak bakal manjadikan orang musyrik tu sabagai sekutu. [^222] Tapi, banyak di antaro orang-orang tu adolah orang-orang nang fasik.

[^222]: Imak catatan kaki surah Āli ‘Imrān/3: 28.

## 5:82

Pasti bakal kamu dapati orang nang paling keras permusuhannyo tahadap orang-orang nang baiman, yaitu orang-orang Yahudi dan orang-orang musyrik. Pasti bakal kamu dapati pulak orang nang paling dekat persahabatannyo dengan orang-orang nang baiman, yaitu orang-orang nang bakato, “Sasungguhnyo kami adolah orang Nasrani.” Hal tu kareno di antaro orang-orang tu tadapat paro pendeta dan paro rahib, jugo kareno orang-orang tu idak manyombongkan diri.

## 5:83

Apobilo orang-orang tu manganing sasuatu (Al-Qur’an) nang diturunkan kapado Rasul (Nabi Muhammad), engkau manengok mato orang-orang tu bacucuran aek mato disebabkan kabenaran nang lah orang-orang tu kataui (dari kitab-kitab orang-orang tu dewek). Orang-orang tu bakato, “Wahai Tuhan kami, kami lah baiman. Mako, catatlah kami basamo orang-orang nang manjadi saksi (atas kabenaran Al-Qur’an dan kanabian Muhammad).

## 5:84

Mangapo kami idak baiman kapado Allah dan kabenaran nang lah datang kapado kami, padohal kami ingin nian supayo Tuhan kami mamasukkan kami basamo kaum nang soleh?”

## 5:85

Mako, Allah mambagih pahalo kapado orang-orang tu atas sasuatu nang lah orang-orang tu ucapkan, (Yaitu) surgo nang mangalir dibawahnyo sungei-sungei, sedang orang-orang tu kekal di dalamnyo. Tulah balasan (bagi) orang-orang nang babuat kabaikan.

## 5:86

Adopun orang-orang nang kafir dan mandustokan ayat-ayat Kami, orang-orang tu lah panghuni (nerako) Jahim.

## 5:87

Oi orang-orang nang baiman, janganlah kamu mangharamkan sasuatu nang baik nang sudah Allah halalkan bagi kamu, dan janganlah kamu malewati batas. Sasungguhnyo Allah idak suko kapado orang-orang nang malewati batas.

## 5:88

Makanlah apo nang sudah Allah anugerahkan kapadomu sabagai rezki nang halal lagi baik, dan batakwalah kapado Allah nang hanyo kapado-Nyo kamu baiman.

## 5:89

Allah idak manghukum kamu disebabkan sumpah-sumpah kamu nang idak disengajo (untuk basumpah), tapi Dio manghukum kamu disebabkan sumpah-sumpah nang kamu sangajo. Mako, kaffaratnyo (dendo akibat malanggar sumpah) iolah mambagih makan sapuluh orang miskin dari makanan nang (biaso) kamu bagih kapado kaluargomu, mambagih pakaian kapado orang-orang tu atau mamerdekakan saorang hambo sahayo. Siapo nang idak sanggup malakukannyo, mako (kaffaratnyo) bapuaso tigo hari. Tulah Kafarot sumpah-sumpahmu bilo kamu basumpah (dan kamu malanggarnyo). Jagolah sumpah-sumpahmu! Macam tulah Allah manjelaskan kapado kamu hukum-hukum-Nyo supayo kamu basyukur (kapado-Nyo).

## 5:90

Oi orang-orang nang baiman, sasungguhnyo minuman keras, bajudi, (bakorban untuk) bahalo, dan mangundi nasib dengan anak panah, adolah perbuatan keji (dan) tamasuk perbuatan setan. Mako, jauhilah (perbuatan-perbuatan) tu supayo kamu baruntung.

## 5:91

Sasungguhnyo setan tu hanyo bamaksud manimbulkan pamusuhan dan kabencian di antaro kamu malalui minuman keras dan judi sarto (bamaksud) manghalangi kamu dari mangingat Allah dan (malaksanokan) sembahyang, mako idakkah kamu mau barenti ?

## 5:92

Nurutlah kamu kapado Allah dan nurutlah kamu kapado Rasul sarto bahati-hatilah! Kalu kamu bapaling, mako katauilah bahwa sabenarnyo kawajiban Rasul Kami, hanyolah manyampekan (ajaran Allah) dengan jelas.

## 5:93

Idak ado doso bagi orang-orang nang baiman dan mangerjokan amal-amal soleh manyangkut sasuatu nang sudah orang-orang tu makan (dahulu sabelum turunnyo aturan nang mangharamkan), apobilo orang-orang tu batakwa dan baiman, sarto mangarjokan amal-amal soleh, kamudian orang-orang tu (tetap) batakwa dan baiman, salanjutnyo orang-orang tu (tetap jugo) batakwa dan babuat kabajikan. Allah manyukoi orang-orang nang babuat kabajikan.

## 5:94

Oi orang-orang nang baiman, sungguh Allah pasti bakal manguji kamu dengan sasuatu dari binatang buruan nang (mudah) didapat oleh tangan dan tombakmu supayo Allah tau siapo nang takut kapado-Nyo, meskipun Dio gaib. Siapo be nang ngelanggar (batas) sasudah tu, baginyo azab nang pedih.

## 5:95

Oi orang-orang nang baiman, janganlah kamu mambunuh binatang buruan [^223], katiko kamu sedang baihrom (haji atau umroh). Siapo di antaro kamu mambunuhnyo dengan sangajo, dendonyo (iolah manggantinyo) dengan binatang ternak nang sepadan dengan(binatang buruan) nang dibunuhnyo manurut putusan duo orang nang adil di antaro kamu sabagai hadyu (binatang korban) nang (dibawak) sampai ka Ka’bah [^224] atau (membayar) kafarot dengan mambagih makan orang-orang miskin [^225] atau bapuaso, saimbang dengan makanan nang dikeluarkan tu [^226], supayo dio marasokan akibat buruk dari perbuatannyo. Allah lah mamaafkan apo nang lah lalu [^227]. Siapo nang kambali mangerjokannyo, pasti Allah bakal manyiksonyo. Allah Maha Perkaso lagi Maha Mampunyoi (kakuasoan) untuk mambalas.

[^223]: Nang dimaksud binatang buruan pado ayat ko adolah binatang nang boleh dimakan maupun idak, kacuali burung gagak, burung elang, kalajengking, tikus, dan anjing buas. Dalam suatu riwayat tamasuk jugo ular.

[^224]: Maksud ‘sampai ke Ka‘bah’ pada ayat ko adolah nang dibawak sampe ka daerah haram untuk disambelih di sano dan dagingnyo dibagikan kapado fakir miskin.

[^225]: Mambayar kafarat harus sapadan dengan hargo binatang ternak pangganti binatang nang dibunuh tu.

[^226]: Puaso nang dilakukan samo jumlah harinyo dengan jumlah mud nang dibagihkan kapado fakir miskin, yaitu sahargo binatang nang dibunuh, dengan catatan, saorang fakir miskin mandapat sikok mud (lebih kurang 6,5 ons).

[^227]: Maksud ‘perbuatan nang lah lalu’ dalam ayat ko adolah mambunuh binatang sabelum turun ayat nang mangharamkannyo.

## 5:96

Dihalalkan bagimu binatang buruan laut [^228] dan makanan (nang barasal) dari laut sabagai kasenangan bagimu, dan bagi orang-orang nang dalam pajalanan; dan diharamkan atasmu (manangkap) binatang buruan darat, salamo kamu dalam kaadaan ihrom. Batakwalah kapado Allah nang kapado-Nyo-lah kamu bakal dikumpulkan.

[^228]: Hewan buruan laut nang dihalalkan adolah nang diparoleh dengan jalan usaho saperti mangail dan mamukat. Tamasuk jugo dalam pangertian laut di siko adolah sungei, danau, kolam dan sabagainyo.

## 5:97

Allah lah manjadikan Ka’bah, rumah suci tu sabagai pusat kagiatan (paribadatan dan urusan dunio) [^229] bagi manusio, dan (demikian pulak) bulan haram, hadyu (hewan korban) dan qalaid (hewan korban nang dibagih kalung), Nang macam tu supayo kamu tau, bahwa sabenarnyo-benarnyo Allah mangetaui apo pun nang ado di langit dan apo nang ado di bumi dan bahwa sabenarnyo-benarnyo Allah Maha Mengetaui sagalo sasuatu.

[^229]: Ka‘bah dan sakitarnyo manjadi genah nang aman bagi manusio untuk mangerjokan urusan-urusan nang bahubungan dengan dunio dan akherat sarto manjadi pusat ibadah haji.

## 5:98

Katauilah, bahwa sabenarnyo-benarnyo Allah amat karas hukuman-Nyo dan bahwa sabenarnyo-benarnyo Allah Maha Pangampun lagi Maha Panyayang.

## 5:99

Kawajiban Rasul idak lain hanyolah manyampekan (ajaran Allah). Allah mangetaui apo pun nang kamu tampakkan dan apo pun nang kamu sambunyikan.

## 5:100

Katokanlah (Nabi Muhammad), “Idaklah samo nang buruk dengan nang baik, meskipun banyaknyo nang buruk tu manarik hatimu. Mako, batakwalah kapado Allah Oi orang-orang nang barakal sehat, supayo kamu baruntung.”

## 5:101

Oi orang-orang nang baiman, janganlah kamu mananyokan (kapado Nabimu) hal-hal nang kalu diterangkan kapadomu (niscayo) manyusahkan kamu. Kalu kamu mananyokannyo di waktu Al-Qur’an tu sedang diturunkan, (niscayo) bakal diterangkan kapadomu. Allah sudah mamaafkan (kamu) tentang hal tu. Allah Maha Pangampun lagi Maha Panyantun.

## 5:102

Sabenarnyo lah ado segolongan manusio sabelum kamu sudah mananyokan hal-hal nan sarupo tu (kapado Nabi orang-orang tu), kamudian orang-orang tu manjadi kafir karenonyo.

## 5:103

Allah sakali-kali idak pernah manetapkan sadikitpun (aturan) manyangkut bahiirah, [^230] saibah, [^231] wasilah, [^232] dan ham. [^233] tapi , orang-orang kafir mambuat-buat kadustoan tahadap Allah, dan kabanyakan orang-orang tu idak mangerti.

[^230]: ‘Baḥīrah’ adolah unto batino nang lah baranak limo kali dan anak nang kalimo tu jantan. Lalu, unta batino tu dibelah talingonyo, dilepaskan, idak boleh ditunggangi lagi, dan idak boleh diambil aek susunyo.

[^231]: ‘Sā’ibah’ adolah unto batino nang dibiarkan pergi ka mano be kareno suatu nazar. Misalnyo, jiko orang Arab Jahiliah bakal malakukan sasuatu atau parjalanan nang berat, dio biaso banazar bakal manjadikan untonyo sā’ibah kalu maksud atau pajalanannyo barhasil dan selamat.

[^232]: ‘Waṣīlah’ adolah saekor domba batino nang malahirkan anak kembar nang tardiri atas jantan dan batino. Unto jantan disebut waṣīlah, idak boleh disembelih dan diserahkan kapado barhalo.

[^233]: ‘Ḥām’ adolah unto jantan nang idak boleh diganggu-ganggu lagi kareno lah dapat mambuntingkan unto batino sapuluh kali. Parlakuan tahadap baḥīrah, sā’ibah, waṣīlah, dan ḥām ko adolah kapercayoan Arab Jahiliah.

## 5:104

Apabilo dikatokan kapado orang-orang tu, “Marilah mangikuti sasuatu nang Allah turunkan dan (mangikuti) rasul,” Orang-orang tu manjawab, “Cukuplah bagi kami apo nang kami dapati pado nenek moyang kami,” Apokah (orang-orang tu bakal mangikuti nenek moyang mareko) walaupun orang-orang tu idak mangetaui sasuatu pun dan idak (pulo) mandapat patunjuk?

## 5:105

Oi orang-orang nang baiman, jagolah dirimu; tiadolah orang nang sesat tu bakal mambagih mudorat kapadomu apabilo kamu lah mandapat patunjuk. Hanyo kapado Allah kamu kambali sagalonyo, mako Dio bakal manjelaskan kapadomu apo nang salamo ko kamu karjokan.

## 5:106

Oi orang-orang nang baiman, persaksian di antaro kamu, apobilo lah datang kapado salah saorang (di antaro) kamu (tando-tando) kamatian, sedangkan dio bakal bawasiat, adolah duo orang nang adil di antaro kamu atau duo orang salain kamu (non muslim) jiko kamu dalam parjalanan di bumi lalu kamu ditimpo musibah kamatian. Klu kamu ragu (akan kasaksiannyo), tahanlah kaduo saksi tu sasudah sembahyang agar basumpah dengan namo Allah, “Kami idak bakal mangambil kauntungan dengan sumpah ko walaupun dio karib kerabat dan kami idak manyambunyikan kasaksian Allah. Sasungguhnyo kalu macam tu, tentu kami tamasuk orang-orang nang badoso.”

## 5:107

Kalu tabukti kaduo saksi tu mambuat doso, [^234]  mako duo orang nang lain manggantikan kadudukannyo, yaitu diantaro ahli waris nang barhak dan lebih dekat kapado orang nang maninggal, lalu kaduonyo basumpah dengan namo Allah, “Sungguh kasaksian kami lebih layak diterimo daripado kasaksian kaduo saksi tu, dan kami idak malanggar batas. Sasungguhnyo kalu (babuat) macam tu, tentu kami tamasuk orang-orang nang zolim.”

[^234]: ‘Babuat doso’ di siko maksudnyo adolah malakukan kacurangan dalam parsaksiannyo nang diketaui satelah dio basumpah.

## 5:108

Hal tu lebih dekat untuk mambuat orang-orang tu mambagihkan kasaksian nang sabenarnyo, atau orang-orang tu maraso takut bakal dibalikkan sumpahnyo (kapado ahli waris) sasudah orang-orang tu basumpah [^235]. Batakwalah kapado Allah dan dengarkanlah (perintah-Nyo). Allah idak mambagih patunjuk kapado Kaum nang fasik.

[^235]: Maksud ungkapan ko adolah bahwa sumpah saksi-saksi nang balainan ugamo tu ditolak dengan sumpah saksi-saksi nang barasal dari kerabat, atau biso jugo bararti bahwa orang-orang nang basumpah tu bakal mandapat balasan di dunio dan akherat kareno malakukan sumpah palsu.

## 5:109

(Ingatlah), pado hari katiko Allah mangumpulkan rasul-rasul, lalu Dio batanyo (kapado orang-orang tu), “Apo jawaban (kaummu) tahadap (seruan) mu?” . Rasul-rasul manjawab: “Kami idak tau (tentang tu), sasungguhnyo Engkaulah nang mangetaui sagalo nang gaib.”

## 5:110

(Ingatlah), katiko Allah bafirman, “Oi Isa putra Maryam, ingatlah nikmat-Ku kapadomu dan kapado ibumu di waktu Aku manguatkan kamu dengan Ruhulkudus. Kamu dapat babicaro dengan manusio pado waktu masih dalam buaian dan sasudah dewasa. (Ingatlah) katiko Aku mangajar kamu manulis, hikmah, Taurat dan Injil. (Ingatlah) katiko kamu mambentuk dari tanah (sasuatu) saperti bentuk burung dengan izin-Ku, kamudian kamu maniupnyo, lalu manjadi saekor burung (nang sabenarnyo) dengan saizin-Ku, dan katiko kamu manyembuhkan orang nang buto sejak lahir dan orang nang bapenyakit kusto dengan saizin-Ku. (Ingatlah) katiko kamu mangaluarkan orang nang mati (dari kubur manjadi hidup) dengan saizin-Ku. Ingatlah katiko Aku manghalangi Bani Israil (dari kainginan orang-orang tu mambunuh kamu) di kalo kamu mangemukokan kapado orang-orang tu katerangan-keterangan nang nyato, lalu orang-orang kafir diantaro orang-orang tu bakato, “Iko idak lain malainkan sihir nang nyato” .

## 5:111

(Ingatlah), katiko Aku ilhamkan kapado pengikut Isa nang satio, “Baimanlah kamu kapado-Ku dan kapado Rasul-Ku” . Orang-orang tu manjawab, “Kami lah baiman dan saksikanlah (wahai Rasul) bahwa sasungguhnyo kami adolah orang-orang nang baserah diri.”

## 5:112

(Ingatlah), katiko pengikut-pengikut setio Isa bakato, “Oi Isa putera Maryam, sanggupkah (basadiokah) Tuhanmu manurunkan hidangan dari langit kapado kami?” Isa manjawab, “Batakwalah kapado Allah jiko kamu orang-orang nang baiman” .

## 5:113

Orang-orang tu bakato, “Kami ingin mamakan hidangan tu dan supayo tenteram hati kami dan supayo kami yakin bahwa kamu lah bakato benar kapado kami, dan atasnyo (hidangan tu) kami tamasuk orang-orang nang manjadi saksi,”

## 5:114

Isa putera Maryam badoa, “Ya Allah Tuhan kami, turunkanlah kapado kami hidangan dari langit (nang hari turunnyo) bakal manjadi hari rayo bagi kami, yaitu bagi orang-orang nang kiniko basamo kami dan nang datang sasudah kami, dan manjadi tando bagi kakuasoan Engkau; bagihlah kami rezki, dan Engkaulah sabaik-baik pambagih rezki,”

## 5:115

Allah bafirman, “Sasungguhnyo Aku bakal manurunkannyo (hidangan tu) kapadomu. Siapo nang Kufur di antaromu sasudah (turun hidangan) tu, sasungguhnyo Aku bakal mengazabnyo dengan azab nang idak pernah Aku timpokan kapado saorangpun di antaro (manusio) saluruh alam.”

## 5:116

(Ingatlah) katiko Allah bafirman, “Oi Isa putera Maryam, adokah kamu mangatokan kapado orang-orang, ‘Jadikanlah aku dan ibuku sabagai duo tuhan salain Allah?” Dio (Isa) manjawab, “Maha Suci Engkau, idaklah patut bagiku mangatokan apo pun nang bukan hakku. Jiko aku pernah mangatokannyo tentulah Engkau lah mangetauinyo. Engkau mangetaui apo pun pado diriku dan aku idak mangetaui apo pun nang ado pado diri Engkau. Sungguh Engkau Maha Mangetaui sagalo nang gaib.”

## 5:117

Aku idak (pernah) mangatokan kapado orang-orang tu kacuali sasuatu nang Engkau perintahkan kapadoku, (Yaitu) “Sembahlah Allah, Tuhanku dan Tuhanmu.” Aku manjadi saksi tahadap orang-orang tu, salamo aku barado di tengah-tengah orang-orang tu. Satelah Engkau mawafatkan aku, Engkau-lah nang mangawasi orang-orang tu. Engkau Maha Manyaksikan atas sagalo sasuatu

## 5:118

Jiko Engkau manyikso orang-orang tu, sasungguhnyo orang-orang tu adolah hamba-hamba Engkau, Jiko Engkau mangampuni orang-orang tu, sasungguhnyo Engkaulah Nang Maha Parkaso lagi Maha Bijaksano.

## 5:119

Allah bafirman, “Iko adolah hari nang kabenaran orang-orang nang benar bamanfaat bagi orang-orang tu. Bagi orang-orang tu surgo-surgo nang dibawahnyo mangalir sungei-sungei, orang-orang tu kekal di dalamnyo salamo-lamonyo. Allah rido kapado orang-orang tu dan orang-orang tu pun rido kapado-Nyo. Tulah kamenangan nang agung.”

## 5:120

Hanyo kapunyoan Allah kerajaan langit dan bumi sarto apo pun nang ado di dalamnyo. Dio Maha Kuaso atas sagalo sasuatu.

## 6:1

Sagalo puji bagi Allah nang lah manciptokan langit dan bumi, dan manjadikan kagelapan-kagelapan dan cahayo. Sungguhpun macam tu, orang-orang kafir mampersamokan tuhan orang-orang tu (dengan sasuatu nang lain).

## 6:2

Diolah nang manciptokan kamu dari tanah, kemudian Dio manentukan batas waktu hidup (masing-masing). Waktu nang ditentukan (untuk kabangkitan satelah mati) ado pado-Nyo. Kemudian, kamu masih maragukannyo.

## 6:3

Diolah Allah (nang disembah) di langit dan di bumi. Dio mangetaui apo be nang kamu rahasiokan dan kamu tampakkan sarto mangetaui apo be nang kamu usahokan.

## 6:4

Idaklah datang kapado orang-orang tu sikok ayat pun dari ayat-ayat [^236] Tuhan orang-orang tu, kacuali orang-orang tu (pasti) bapaling darinyo.

[^236]: ‘Ayat’ di siko bararti mukjizat, ayat Al-Qur’an, atau peristiwo-peristiwo nang tajadi di alam nang manunjukkan kekuasoan Allah Swt.

## 6:5

Sungguh, orang-orang tu lah mandustokan kabenaran (Al-Qur’an) katiko sampe kapado orang-orang tu. Mako, kagi bakal sampe kapado orang-orang tu berito-berito (tentang kabenaran) sasuatu nang selalu orang-orang tu perolok-olokkan.

## 6:6

Idakkah orang-orang tu parhatikan batapo banyak generasi sabelum orang-orang tu nang  lah  Kami  binasokan?  (Yaitu)  generasi  nang lah Kami teguhkan kadudukan orang-orang tu di muko bumi,  nang belum pernah  Kami lakukan kapado kamu; dan Kami curahkan  aek  hujan  nang  lebat, Kami jadikan sungei-sungei  mangalir di  bawah  orang-orang tu; lalu Kami binasokan orang-orang tu kareno doso-doso orang-orang tu, salanjutnyo Kami munculkan sasudah orang-orang tu generasi lain.

## 6:7

Saandainyo Kami turunkan kapadomu (Nabi Muhammad) kitab (barupo tulisan) pado kertas sahinggo orang-orang tu dapat manyentuhnyo dengan tangan orang-orang tu dewek, pastilah orang-orang kafir tu mangatokan: “Ko idak lain hanyolah sihir nang nyato.”

## 6:8

Orang-orang tu bakato, “Mangapo idak diturunkan malaikat kapadonyo (Nabi Muhammad)” [^237] Andaikato Kami turunkan malaikat, niscayo selesailah urusan (orang-orang tu dibinasokan kareno pangingkaran) kemudian orang-orang tu idak lagi ditangguhkan (sedikit pun untuk batobat).

[^237]: Ungkapan ko adolah untuk manerangkan bahwa Nabi Muhammad saw tu adolah saorang nabi.

## 6:9

Saandainyo Kami jadikan dio (rasul) tu (dari) malaikat, tentu Kami jadikan dio (bawujud) laki-laki, dan pasti Kami buat orang-orang tu tetap ragu samacam mano kini orang-orang tu ragu. [^238]

[^238]: Kalau Allah Swt mangutus malaikat sabagai rasul, tentu Allah Swt mangutusnyo dalam bentuk manusio. Hal tu kareno manusio idak dapat mangimak malaikat dan tentu orang-orang tu bakal bakato, “Ko bukanlah malaikat, tapi hanyo manusio samacam mano kami jugo.” Jadi, orang-orang tu bakal tetap ragu-ragu.

## 6:10

Sungguh, rasul-rasul sabelum engkau (Nabi Muhammad) benar-benar lah diperolok-olokkan, mako turunlah kapado orang-orang nang mancemooh mareko (rasul-rasul) apo (azab) nang selalu orang-orang tu perolok-olokkan.

## 6:11

Katokanlah (Nabi Muhammad), “Jelajahilah bumi, kamudian perhatikanlah bagaimano kasudahan orang-orang nang mandustokan tu.”

## 6:12

Katokanlah (Muhammad), “Milik siapokah apo nang di langit dan di bumi?” Katokanlah, “Milik Allah.” Dio lah manetapkan (sifat) kasih sayang pado diri- Nyo. [^239]  Sungguh, Dio pasti bakal mangumpulkan kamu pado hari Kiamat nang idak ado karaguan padonyo. Orang-orang nang marugikan dirinyo, orang-orang tu idak baiman.

[^239]: Allah Swt lah bajanji, sabagai tando kamurahan-Nyo, bahwa Dio bakal malimpahkan rahmat kapado makhlukNyo.

## 6:13

Milik-Nyolah sagala sasuatu nang ado pado malam dan siang hari. Diolah Nang Maha Manganing lagi Maha Mangetaui.

## 6:14

Katokanlah (Nabi Muhammad), “Apokah salain Allah, Pancipto langit dan bumi sarto Dio mambagih makan dan idak dibagih makan, bakal aku jadikan sabagai palindung?” Katokanlah (Nabi Muhammad), “Sasungguhnyo aku diparintahkan agar aku manjadi orang pertamo nang baserah diri (kapado Allah), dan jangan sakali-kali kamu masuk golongan orang-orang musyrik.”

## 6:15

Katokanlah, “Sasungguhnyo aku takut azab pado hari nang besak (Kiamat) kalu aku durhako kapado Tuhanku.”

## 6:16

Siapo nang dijauhkan dari azab pado hari tu, mako sungguh Dio lah marahmatinyo. Tu lah kabauntungan nang nyato.

## 6:17

Kalu Allah manimpokan kamudoratan kapadomu, idak ado nang dapat manghilangkannyo salain Dio; dan kalu Dio mambagihkan kabaikan kapadomu, Dio Maha Kuaso atas sagalo sasuatu.

## 6:18

Diolah Panguaso atas hambo-hambo-Nyo, dan Diolah Nang Maha Bijaksano lagi Maha Mangetaui.

## 6:19

Katokanlah (Nabi Muhammad), “Siapokah nang lebih kuat kasaksiannyo?” Katokanlah, “Allah. Dio manjadi saksi antaro aku dan kamu. Al-Qur’an ko diwahyukan kapadoku supayo dengan tu aku mangingatkan kamu dan orang-orang nang sampe (Al-Qur’an kapadonyo). Apokah kamu benar-benar basaksi bahwa ado tuhan-tuhan lain salain Allah?” Katokanlah, “Aku idak basaksi.” Katokanlah, “Sasungguhnyo Diolah Tuhan Nang Maha Esa dan aku lepas tangan dari apo nang kamu persakutukan.”

## 6:20

Orang-orang nang lah Kami bagih Kitab mangenalnyo (Nabi Muhammad) saperti orang-orang tu mangenal anak-anaknyo dewek. Orang-orang nang marugikan diri dewek tu idak baiman.

## 6:21

Siapokah nang lebih aniayo daripado orang nang mangado-adokan suatu kabohongan tahadap Allah atau mandustokan ayat-ayat-Nyo? Sasungguhnyo orang-orang nang aniayo tu idak bauntung.

## 6:22

(Ingatlah) tatkalo Kami kumpulkan orang-orang tu sagalonyo kamudian Kami bafirman kapado orang-orang nang mampersekutukan Kami, “Manokah sekutu-sekutumu nang kamu sangkokan?”

## 6:23

Kamudian, orang-orang tu idak punyo jawaban atas kabohongan orang-orang tu, kacuali (tapakso) mangatokan, “Demi Allah, Tuhan kami, kami bukanlah orang-orang musyrik.”

## 6:24

Pahatikanlah (Nabi Muhammad) bagaimano orang-orang tu badusto tahadap diri dewek. Lenyaplah dari orang-orang tu kabohongan nang salalu orang-orang tu ado-adokan.

## 6:25

Di antaro orang-orang tu ado nang manganingkan engkau (Nabi Muhammad mambaco Al- Qur’an), padohal Kami manjadikan di hati orang-orang tu panutup, (sahinggo orang-orang tu idak) mamahaminyo, dan (Kami jadikan) pado talingo orang-orang tu panyumbat. Kalu orang-orang tu mangimak sagalo tando kabenaran, orang-orang tu tetap idak baiman kapadonyo, sahinggo apobilo orang-orang tu datang kapadomu untuk mambantahmu, orang-orang kafir tu bakato, “Ko (Al-Qur’an) tiado lain hanyolah dongengan orang-orang tadahulu.”

## 6:26

Orang-orang tu malarang (orang lain) manganingkannyo (Al-Qur’an) dan orang-orang tu pun manjauhkan diri darinyo. Orang-orang tu idak mambinasokan kacuali diri orang-orang tu dewek, tapi orang-orang tu idak manyadari.

## 6:27

Saandainyo engkau (Nabi Muhammad) mangimak katiko orang-orang tu dihadapkan ka nerako, orang-orang tu bakato, “Saandainyo kami dibalikkan (ka dunio), tentu kami idak bakal mandustokan ayat-ayat Tuhan kami, dan kami manjadi orang-orang mukmin.”

## 6:28

Namun, (sabenarnyo) kajahatan nang orang-orang tu selalu sambunyikan dahulu lah tampak bagi orang-orang tu. Saandainyo dibalikkan (ka dunio) tentu orang-orang tu bakal mangulang balik apo nang lah dilarang mangerjokannyo. Sungguh, orang-orang tulah para pandusto.

## 6:29

Orang-orang tu pun bakal mangatokan, “Hidup hanyolah dunio ko dan kito idak bakal dibangkitkan.”

## 6:30

Saandainyo engkau (Nabi Muhammad) mangimak katiko orang-orang tu dihadapkan kapado Tuhannyo (tentulah engkau mangimak peristiwo nang luar biaso). Dio bafirman, “Bukankah (kabangkitan) ko benar?” Orang-orang tu manjawab, “Sungguh benar, demi Tuhan kami.” Dio bafirman, “Rasokanlah azab ko kareno kamu salalu kufur (kapadonyo).”

## 6:31

Sungguh rugi orang-orang nang mandustokan pertemuan dengan Allah. Mako, apobilo hari Kiamat datang kapado orang-orang tu sacaro tibo-tibo, orang-orang tu bakato, “Alangkah besaknyo panyesalan kami atas kalalaian kami tentangnyo (hari Kiamat),” sambil mamikul doso-doso di atas punggungnyo. Alangkah buruknyo apo nang orang-orang tu pikul.

## 6:32

Kahidupan dunio hanyolah permainan dan kalengahan, sedangkan negri akherat tu, sungguh lebih baik bagi orang-orang nang
batakwa. Idakkah kamu mangerti?

## 6:33

Sungguh, Kami mangetaui bahwa sasungguhnyo apa nang orang-orang tu katokan itu betul-betul mambuatmu (Nabi Muhammad) basedih. (Basabarlah) kareno sabenarnyo orang-orang tu idak mandustokanmu, tapi orang aniayo tu salalu mangingkari (ayat-ayat Allah).

## 6:34

Sungguh rasul-rasul sabelum engkau pun lah didustokan, lalu orang-orang tu sabar tahadap pandustoan dan panganiayoan (nang dilakukan) tahadap orang-orang tu sampe datang pertolongan Kami kapado orang-orang tu. Idak ado nang dapat mangubah kalimāt Allah. [^240] Sungguh, lah datang kapadomu sabagian berito rasul-rasul tu.

[^240]: Nang dimaksud dengan ‘kalimāt Allah Swt.’ adolah katetapan-katetapan Allah Swt nang sudah tatulis di Lauh mahfuz. Di antaronyo adolah bahwa orang-orang tu nang mandustokannyo pasti bakal hancur dan orang nang mangimaninyo bakal menang.

## 6:35

Kalu kaberpalingan orang-orang tu taraso berat bagimu (Nabi Muhammad), andaikan engkau dapat mambuat lubang di bumi atau tanggo ka langit lalu engkau dapat mandatangkan bukti (mukjizat) kapado orang-orang tu, (mako buatlah). Saandainyo Allah manghendaki, tentu Dio bakal manjadikan orang-orang tu sagalonyo mangikuti patunjuk. Oleh kareno tu, janganlah sakali-kali engkau tamasuk orang-orang nang bodoh.

## 6:36

Hanyo orang-orang nang manyimak (ayat-ayat Allah) sajolah nang mamatuhi (seruan-Nyo). Adapun orang-orang nang mati [^241] kagi bakal dibangkitkan oleh Allah, kamudian kapado-Nyo orang-orang tu dibalikan.

[^241]: Orang-orang kafir diserupokan dengan orang-orang nang mati kareno orang-orang tu idak mau manganing seruan Allah Swt.

## 6:37

Orang-orang tu (orang-orang musyrik) bakato, “Mangapo idak diturunkan kapadonyo (Nabi Muhammad) suatu mukjizat dari Tuhannyo?” Katokanlah, “Sasungguhnyo Allah Mahakuaso manurunkan suatu bukti (mukjizat), tapi kabanyakan orang-orang tu idak mangetaui.”

## 6:38

Idak katek saekor hewan pun (nang barado) di bumi dan burung-burung nang terbang dengan kaduo sayapnyo, malainkan sagalonyo marupokan umat (jugo) saperti kamu. [^242]  Idak ado sasuatu pun nang Kami luputkan di dalam kitab, [^243]  kamudian kapado Tuhannyo orang-orang tu dikumpulkan.

[^242]: Sabagai makhluk hidup, binatang mampunyoi kamiripan biologis dengan manusio, bahkan sabagian mampunyoi sistem sosial saperti masyarakat manusio dengan kepemimpinannyo.

[^243]: Sabagian mufasir manafsirkan ‘kitab’ itu dengan Lauh Mahfuz nang bararti bahwa nasib sagalo makhluk tu sudah dituliskan (ditetapkan) di dalamnyo. Ado pulak nang manafsirkannyo dengan Al-Qur’an dengan pangertian bahwa di dalam Al-Qur’an tu lah ado pokok-pokok ugamo, norma, hukum, hikmah, dan tuntunan untuk kabahagioan manusio di dunio dan akherat.

## 6:39

Orang-orang nang mandustokan ayat-ayat Kami (saperti orang nang) tuli dan bisu, serto barado dalam babagai kagelapan. Siapo nang dikahendaki Allah (dalam kasesatan), niscayo disesatkan- Nyo. Siapo nang dikahendaki Allah (dalam patunjuk), niscayo Dio manjadikannyo barado di atas jalan nang lurus. [^244]

[^244]: Orang-orang nang disesatkan oleh Allah Swt. memang mamilih jalan kekafiran, sedangkan orang-orang nang dibagih patunjuk memang mamilih jalan patunjuk.

## 6:40

Katokanlah (Nabi Muhammad), “Terangkanlah kapadoku (bahwa) kalu siksoan Allah sampe kapadomu (di dunio) atau hari Kiamat sampe kapadomu, apokah kamu (tetap) bakal manyeru (tuhan) salain Allah, kalu kamu (maraso) orang nang benar?”

## 6:41

(Idak), hanyo kapado-Nyo kamu (pasti) manyeru. Mako, kalu manghendaki, Dio hilangkan apo (bahayo dan sikso) nang (karenonyo) kamu mamohon kapado-Nyo, dan (kareno dahsyatnyo kaadoan) kamu tinggalkan apo nang kamu persekutukan (dengan Allah).

## 6:42

Sungguh, Kami lah mangutus (para rasul) kapado umat-umat sabelum engkau, (tapi orang-orang tu mambangkang,) kamudian Kami sikso orang-orang tu dengan (manimpokan) kamelaratan dan kasengsaroan, supayo tunduk marendahkan diri (kapado Allah).

## 6:43

Tapi mangapo orang-orang tu idak tunduk marendahkan diri (kapado Allah) katiko siksoan Kami datang manimpo orang-orang tu? Bahkan hati orang-orang tu lah manjadi keras dan setan pun manjadikan taraso elok(indah) bagi orang-orang tu apo nang selalu orang-orang tu kerjokan.

## 6:44

Mako katiko orang-orang tu malupokan peringatan nang lah dibagihkan kapado orang-orang tu, Kami pun mambukakan pintu pintu sagalo sasuatu (kasenangan) untuk orang-orang tu, sahinggo katiko orang-orang tu bagembiro dengan apo nang lah dibagihkan kapado orang-orang tu, Kami sikso orang-orang tu sacaro tibo-tibo, mako katiko tu orang-orang tu tadiam putus aso.

## 6:45

Mako, orang-orang nang aniayo tu dimusnahkan sampe ka akar-akarnyo. Sagala puji bagi Allah, Tuhan samesto alam.

## 6:46

Katokanlah (Nabi Muhammad), “Terangkanlah kapadoku kalu Allah mancabut panganingan dan pangliatan serto manutup hatimu, siapokah tuhan salain Allah nang kuaso mangembalikannyo kapadomu?” Peratikanlah, bagaimano Kami manjelaskan baulang-ulang (kapado orang-orang tu) tando-tando kekuasoan (Kami), tapi orang-orang tu tetap bapaling.

## 6:47

Katokanlah (Nabi Muhammad), “Terangkanlah kapadoku kalu siksoan Allah sampe kapadomu sacaro tibo-tibo atau terang-terangan, mako adokah nang dibinasokan (Allah) salain orang-orang nang aniayo?”

## 6:48

Idaklah Kami utus para rasul malainkan untuk mambagih kabar gembiro dan mambagih peringatan. Siapo baiman dan mangadokan perbaikan, mako idak ado raso takut pado orang-orang tu dan orang-orang tu idak basedih hati.

## 6:49

Orang-orang nang mandustokan ayat ayat Kami, mako azab bakal manimpo orang-orang tu kareno orang-orang tu salalu babuat fasik (babuat doso).

## 6:50

Katokanlah (Nabi Muhammad), “Aku idak mangatokan kapadomu bahwa perbendaharaan (rezki) Allah ado padoku, aku (dewek) idak mangetaui nang gaib, dan aku idak (pulo) mangatokan kapadomu bahwa aku malaikat. Aku idak mangikuti kacuali apo nang diwahyukan kapadoku.” Katokanlah, “Apokah samo orang nang buto dengan orang nang mangimak? Apokah kamu idak mamikirkan(-nyo)?”

## 6:51

Paringatkanlah dengannyo (Al-Qur’an) orang-orang nang takut bakal dikumpulkan manghadap Tuhannyo (pado hari Kiamat). Idak ado bagi orang-orang tu palindung dan pambagih syafaat (pertolongan) salain Allah, supayo orang-orang tu batakwa.

## 6:52

Janganlah engkau (Nabi Muhammad) mangusir orang-orang nang manyeru Tuhannyo pado pagi dan petang hari, sedangkan orang-orang tu mangharapkan karidoan-Nyo. Engkau idak mamikul tanggung jawab sadikit pun tahadap perbuatan orang-orang tu dan orang-orang tu (pun) idak mamikul tanggung jawab sadikit pun tahadap perbuatanmu, sahinggo engkau (idak barhak) mangusir orang-orang tu. (Kalu dilakukan,) engkau tamasuk orang-orang nang aniayo. [^245]

[^245]: Katiko Rasulullah saw. sedang duduk-duduk basamo baberapo orang mukmin nang dianggap rendah dan miskin oleh kaum Quraisy, datanglah baberapo pamuka Quraisy hendak babicaro dengan Rasulullah. Orang-orang tu enggan duduk basamo dengan orang mukmin tu dan mangusulkan supayo orang-orang mukmin tu diusir be supayo orang-orang tu dapat babicaro dengan Rasulullah. Ayat ko turun sabagai teguran tahadap sikap tasebut.

## 6:53

Macam tulah Kami lah manguji sabagian orang-orang tu (nang kayo dan bakuaso) dengan sabagian nang lain (nang miskin dan manderito), sahinggo orang-orang tu (nang kayo dan kufur tu) bakato, “Orang-orang samacam kokah (nang status sosialnyo rendah) di antaro kito nang dibagih anugerah oleh Allah?” (Allah bafirman), “Idakkah Allah lebih mangetaui tentang orang-orang nang basyukur (kapado-Nyo)?”

## 6:54

Apabilo orang-orang nang baiman kapado ayat-ayat Kami datang kapadomu, katokanlah, “Salāmun ‘alaikum (samoga kaselamatan tacurah kapadomu).” Tuhanmu lah manetapkan sifat kasih sayang pado diri-Nyo, (Yaitu) siapo nang babuat kejahatan di antaro kamu kareno kajahilan (kabodohan, kacerobohan, dorongan nafsu, amarah dan sabagainyo, kamudian dio batobat sasudah tu dan mamperbaiki diri, mako Dio Maha Pangampun lagi Maha Panyayang.

## 6:55

Macam tulah Kami terangkan ayat-ayat Al-Qur’an sacaro taperinci (supayo taliat jelas jalan kabenaran) dan supayo taliat jelas (pulo) jalan para pandurhako.

## 6:56

Katokanlah (Nabi Muhammad), “Sasungguhnyo aku dilarang manyembah tuhan-tuhan nang kamu sembah salain Allah.” Katokanlah, “Aku idak bakal mangikuti kainginanmu. (Kalu babuat macam tu), sungguh tasesatlah aku, dan aku idak tamasuk orang nang mandapat patunjuk.”

## 6:57

Katokanlah (Nabi Muhammad), “Aku (barado) di atas katerangan nang nyato (kabenarannyo, yaitu Al-Qur’an) dari Tuhanku sedang kamu mandustokannyo. Bukanlah kawenanganku (untuk manurunkan azab) nang kamu tuntut untuk disagerokan kadatangannyo. Manetapkan hukum tu hanyolah hak Allah. Dio manerangkan kabenaran dan Dio pambagih kaputusan nang tabaik.”

## 6:58

Katokanlah (Nabi Muhammad), “Saandainyo ado padoku (kawenangan untuk manurunkan) apo (azab) nang kamu minta supayo disagerokan kadatangannyo, tentu selesailah sagalo pekaro antaro aku dan kamu.”[^11] Allah lebih mangetaui tentang orang-orang nang aniayo.

## 6:59

Kunci-kunci sagalo nang gaib ado pado- Nyo; idak ado nang mangetaui salain Dio. Dio mangetaui apo nang ado di darat dan di laut. Idak ado sahelai daun pun nang gugur nang idak diketaui- Nyo. Idak ado sabutir biji pun dalam kagelapan bumi dan idak pulak sasuatu nang basah atau nang kering, malainkan tatulis dalam Kitab nang nyato (Lauh Mahfuz).

## 6:60

Diolah nang manidurkan kamu pado malam hari dan Dio mangetaui apo nang kamu kerjokan pado siang hari. Kamudian Dio mambangunkan kamu pado siang hari untuk disempurnokan umurmu nang lah ditetapkan. Kamudian kapado-Nyo genah kamu balik, lalu Dio mamberitahukan kapadomu apo nang lah kamu kerjokan.

## 6:61

Diolah Panguaso mutlak di atas sagalo hambo-Nyo, dan Dio mangutus kapadomu malaikat-malaikat penjago, sahinggo apobilo kamatian datang kapado salah saorang di antara kamu, malaikat-malaikat Kami mancabut nyawonyo, dan mareko idak malalaikan tugasnyo

## 6:62

Kamudian orang-orang tu (hambo-hambo Allah) dibalikkan kapado Allah, Panguaso orang-orang tu nang sabenarnyo. Ketauilah bahwa sagalo hukum (pado hari tu) hanyo milik-Nyo. Diolah pambuat peritungan nang paling cepat.

## 6:63

Katokanlah (Nabi Muhammad), “Siapokah nang dapat manyelamatkanmu dari babagai kagelapan (bencano) di darat dan di laut, katiko kamu badoa kapado-Nyo dengan rendah hati dan dengan suaro nang lembut (dengan bakato), ‘Sungguh, kalu Dio manyelamatkan kami dari (bencano) ko, tentulah kami manjadi orang-orang nang basyukur.”

## 6:64

Katokanlah (Nabi Muhammad), “Allah nang manyelamatkanmu darinyo (bencano tu) dan dari sagalo macam kasusahan. Kamudian, kamu (balik) mampersekutukan-Nyo.”

## 6:65

Katokanlah (Nabi Muhammad), “Diolah Nang Mahakuaso mangirimkan azab kapadomu, dari atas atau dari bawah kakimu [^246]  atau Dio mamecah belah kamu manjadi golongan-golongan (nang saling batentangan) dan marasokan kapado sabagian kamu kaganasan sabagian nang lain.” Perhatikanlah, bagaimano Kami manjelaskan baulang-ulang tando-tando (kakuasoan Kami) supayo orang-orang tu mamahami(-nyo). [^247]

[^246]: Azab nang datang dari atas adolah hujan batu, sambaran petir, dan lain-lain. Adopun nang datang dari bawah adolah saperti gempa bumi dan banjir.

[^247]: Allah Swt manjelaskan tando-tando kakuasoan-Nyo dalam babagai rupo dengan cara nang babeda-beda. Sabagian ulama manafsirkannyo dengan ayat-ayat nang barupo peringatan, kisah, hukum dan lain-lain.

## 6:66

Kaummu mandustokannyo (azab) [^248] padohal (azab) tu benar adonyo. Katokanlah (Nabi Muhammad), “Aku ko bukanlah penanggung jawab kamu.”

[^248]: Sabagian mufasir mangatokan bahwa nang didustokan tu adolah Al-Qur’an

## 6:67

Satiap berito (nang dibawak oleh rasul) ado (waktu) tajadinyo dan kagi kamu bakal mangetaui.

## 6:68

Apobilo engkau (Nabi Muhammad) mangimak orang-orang mamperolok-olokkan ayat-ayat Kami, mako tinggalkanlah orang-orang tu hinggo orang-orang tu baralih ka pambicaroan lain. Kalu setan benar-benar manjadikan engkau lupo (bakal larangan ko), sasudah ingat balik janganlah engkau duduk basamo orang-orang nang aniayo.

## 6:69

Orang-orang nang batakwa idak ado tanggung jawab sadikit pun atas (doso-doso) orang-orang tu, tapi (bakewajiban mambagih) peringatan supayo orang-orang tu (jugo) batakwa.

## 6:70

Tinggalkanlah orang-orang nang manjadikan ugamonyo sabagai permainan dan kalengahan, dan orang-orang tu lah tatipu oleh kahidupan dunio. Peringatkanlah (orang-orang tu) dengan Al-Qur’an supayo saseorang idak tajerumus (ka dalam nerako), kareno perbuatannyo dewek. Idak ado baginyo palindung dan pambagih syafaat (pertolongan) salain Allah. Kalu dio hendak manebus dengan sagalo macam tebusan apo pun, niscayo idak bakal diterimo. Orang-orang tulah, orang-orang nang dijerumuskan (ka dalam nerako), kareno perbuatan orang-orang tu dewek. Orang-orang tu mandapat minuman dari aek nang mandidih dan azab nang pedih kareno orang-orang tu salalu kufur.

## 6:71

Katokanlah (Nabi Muhammad), “Apokah kito bakal mamohon kapado sasuatu salain Allah, nang idak dapat mambagih manfaat dan idak (pulo) mandatangkan mudorat kapado kito, dan (apokah) kito bakal dibalikkan ka belakang (kufur dan sesat), satelah Allah mambagih patunjuk kapado kito, saperti orang nang lah disesatkan oleh setan di bumi, dalam kaadoan kabingungan.” Dio mampunyoi kawan-kawan nang salalu mangajaknyo ka jalan nang lurus (dengan mangatokan), “Ikutilah kami.” Katokanlah, “Sasungguhnyo patunjuk Allah tulah patunjuk (nang sabenarnyo). Kito diperintahkan supayo baserah diri kapado Tuhan samesto alam,

## 6:72

Dan supayo malaksanakan sembahyang sarto batakwa kapado-Nyo.” Diolah Tuhan nang hanyo kapado-Nyo kamu sagalonyo bakal dihimpun.

## 6:73

Diolah nang manciptokan langit dan bumi dengan hak (benar). (Sungguh benar katetapan-Nyo) pado hari (katiko) Dio bakato, “Jadilah!” Mako jadilah sasuatu tu. Firman-Nyo adolah benar, dan milik-Nyolah sagalo kakuasoan pado waktu sangkakalo ditiup. Dio mangetaui nang gaib dan nang nyato. Diolah Nang Maha Bijaksano lagi Maha Teliti.

## 6:74

(Ingatlah) katiko Ibrahim bakato kapado ayahnyo, [^249]  Azar, “Apokah (pantas) engkau manjadikan berhalo-berhalo tu sabagai tuhan? Sasungguhnyo aku mangimak engkau dan kaummu dalam kasesatan nang nyato.”

[^249]: Di antaro mufasir ado nang bapendapat bahwa nang dimaksud dengan ‘abīhi (ayahnyo)’ adolah ‘pamannyo’.

## 6:75

Macam tulah Kami mamperliatkan kapado Ibrahim kakuasoan (Kami nang tadapat) di langit dan bumi dan supayo dio tamasuk orang-orang nang yakin.

## 6:76

Katiko malam lah manjadi gelap, dio (Ibrahim) mangimak sabuah bintang (lalu) dio bakato, “Ikolah Tuhanku.” Mako, katiko bintang tu tabenam dio bakato, “Aku idak suko kapado nang tabenam.” [^250]

[^250]: Peristiwo ko tajadi dalam rangko mananamkan akidah tauhid kapado kaumnyo, bukan dalam rangko mancari tuhan.

## 6:77

Kemudian, katiko dio mangimak bulan terbit dio bakato (kapado kaumnyo), “Ikolah Tuhanku.” Tapi , katiko bulan tu tabenam dio bakato, “Sungguh, kalu Tuhanku idak mambagih patunjuk kapadoku, pastilah aku tamasuk kaum nang sesat.”

## 6:78

Kamudian, katiko dio mangimak matohari terbit dio bakato (lagi kapado kaumnyo), “Kolah Tuhanku. Ko lebih besak.” Tapi, katiko matohari tabenam dio bakato, “Oi kaumku, sasungguhnyo aku balepas diri dari nang kamu pesekutukan.”

## 6:79

Sasungguhnyo aku manghadapkan wajahku (hanyo) kapado Nang manciptokan langit dan bumi dengan (mangikuti) ugamo nang lurus dan aku bukanlah tamasuk orang-orang musyrik.

## 6:80

Kaumnyo mambantah. Dio (Ibrahim) bakato, “Apokah kamu hendak mambantahku tentang Allah, padohal Dio benar-benar lah mambagih patunjuk kapadoku? Aku idak takut kapado nang kamu persekutukan dengan-Nyo, kacuali Tuhanku manghendaki sasuatu. Ilmu Tuhanku maliputi sagalo sasuatu. Idakkah kamu dapat mangambil pelajaran?”

## 6:81

Bagaimano mungkin aku takut kapado nang kamu sakutukan (dengan Allah), padohal kamu idak takut manyekutukan sasuatu dengan Allah nang Dio (dewek) idak pernah manurunkan kapadomu alasan apo pun. Mako, golongan nang manokah dari kaduonyo nang lebih barhak mandapat kaamanan (dari malapetako) kalu kamu mangetaui?” [^251]

[^251]: Satelah Allah Swt mamperliatkan tando-tando kaaagungan-Nyo kapado Nabi Ibrahim a.s. dan dengan tu teguhlah imannyo kapado Allah Swt. (ayat [^75], Nabi Ibrahim a.s. mamimpin kaumnyo kapado tauhid dengan mangikuti alam pikiran orang-orang tu.

## 6:82

Orang-orang nang baiman dan idak mancampuradukkan iman orang-orang tu dengan kazaliman (syirik), orang-orang tulah, orang-orang nang mandapat raso aman dan mandapat patunjuk.

## 6:83

Tu lah katerangan nang Kami anugerahkan kapado Ibrahim untuk manghadapi kaumnyo. Kami tinggikan orang nang Kami kahendaki baberapo derajat. Sasungguhnyo Tuhanmu Maha Bijaksano lagi Maha Mangetaui.

## 6:84

Kami lah manganugerahkan kapado (Ibrahim) Ishaq dan Ya‘qub. Tiap-tiap orang-orang tu lah Kami bagih patunjuk. Sabelumnyo Kami lah manganugerahkan patunjuk kapado Nuh. (Kami jugo manganugerahkan patunjuk) kapado sabagian dari katurunannyo, yaitu Daud, Sulaiman, Ayub, Yusuf, Musa, dan Harun. Macam tulah Kami mambagih balasan kapado orang-orang nang babuat kabaikan.

## 6:85

(Demikian jugo kapado) Zakaria, Yahya, Isa, dan Ilyas. Sagalonyo tamasuk orang-orang nang soleh.

## 6:86

(Bagitu jugo kapado) Ismail, Ilyasa’, Yunus, dan Lut. Tiap-tiap orang-orang tu Kami lebihkan daripado (umat) seluruh alam (pado masonyo).

## 6:87

(Kami lebihkan pulak) sabagian dari nenek moyang orang-orang tu, katurunan dan saudaro-saudaronyo. Kami lah mamilih orang-orang tu (manjadi nabi dan rasul) dan Kami mambagih patunjuk kapado orang-orang tu jalan nang lurus.

## 6:88

Macam tu patunjuk Allah. Dengannyo Dio mambagih patunjuk kapado siapo be di antaro hambo-hambo-Nyo nang Dio kahendaki. Saandainyo orang-orang tu mampersekutukan Allah, pasti sio-siolah amal nang lah orang-orang tu kerjokan.

## 6:89

Orang-orang tulah orang-orang nang lah Kami anugerahi kitab, hikmah, dan kenabian. Kalu orang-orang (Quraisy) tu mangingkarinyo, Kami bakal manye-rahkannyo kapado kaum nang idak mangingkarinyo.

## 6:90

Orang-orang tulah (para nabi) nang lah dibagih patunjuk oleh Allah. Mako, ikutilah patunjuk orang-orang tu. Katokanlah (Nabi Muhammad), “Aku idak maminta imbalan kapadomu dalam manyampaikan (Al-Qur’an).” (Al-Qur’an) tu hanyolah peringatan untuk (umat) saluruh alam.

## 6:91

Orang-orang tu (Bani Israil) idak mangagungkan Allah samacam mano mastinyo katiko orang-orang tu bakato, “Allah idak manurunkan sasuatu pun kapado manusio.” Katokanlah (Nabi Muhammad), “Siapokah nang manurunkan kitab suci (Taurat) nang dibawak Musa sabagai cahayo dan patunjuk bagi manusio? Kamu (Bani Israil) manjadikannyo lembaran-lembaran lepas. Kamu mamperliatkan (sabagiannyo) dan banyak nang kamu sembunyikan, padohal lah diajarkan kapadomu apo nang idak diketaui baik olehmu maupun oleh nenek moyangmu.” Katokanlah, “Allah.” Kamudian, biarkanlah orang-orang tu bamain-main dalam kasesatannyo. [^252]

[^252]: Kalimat ko diucapkan sabagai sindiran kapado orang-orang nang saakan-akan orang-orang tu dipandang sabagai kanak-kanak nang belum barakal.

## 6:92

Ko (Al-Qur’an) adolah kitab suci nang lah Kami turunkan lagi diberkahi nang mambenarkan kitab-kitab nang (diturunkan) sabelumnyo dan supayo engkau mambagih peringatan kapado (penduduk) Ummul Qura (Makkah) dan orang-orang nang ado di sekitarnyo. Orang-orang nang baiman kapado (kahidupan) akherat (tentu) baiman kapadonyo (Al-Qur’an) dan orang-orang tu selalu mameliharo sembahyangnyo.

## 6:93

Siapokah nang lebih aniayo daripado orang-orang nang mangado-adokan dusto tahadap Allah atau nang bakato, “Telah diwahyukan kapadoku,” padohal idak diwahyukan sasuatu pun kapadonyo dan orang nang bakato, “Aku bakal mandatangkan saperti nang diturunkan Allah.” Saandainyo be engkau mangimak pado waktu orang-orang aniayo tu (barado) dalam kasakitan sakratulmaut, sedang para malaikat mamukul dengan tangannyo, (sambari bakato), “Keluarkanlah nyawomu!” Pado hari ko kamu bakal dibalas dengan azab nang sangat manghinokan kareno kamu mangatokan tahadap Allah (perkatoan) nang idak benar dan (kareno) kamu manyombongkan diri tahadap ayat-ayat-Nyo.

## 6:94

(Kini) kamu benar-benar datang kapado Kami dewek-dewek samacam mano Kami ciptakan kamu pado mulonyo. Kamu sudah maninggalkan di belakangmu (di dunio) apo nang lah Kami karuniokan kapadomu. Kami idak mangimak basamomu para pambagih syafaat (pertolongan) nang kamu anggap bagi dirimu sabagai sekutu-sekutu(-Ku). Sungguh, lah taputus (sagalo pertalian) antaro kamu dan lah lenyap dari kamu apo nang dahulu kamu sangko (sabagai sekutu Allah).

## 6:95

Sasungguhnyo Allah nang manumbuhkan butir (padi-padian) dan biji (buah-buahan). Dio mangeluarkan nang hidup dari nang mati dan mangeluarkan nang mati dari nang hidup. Tu lah (kekuasoan) Allah. Mako, bagaimano kamu dapat dipalingkan?

## 6:96

(Dio) nang manyingsingkan pagi dan manjadikan malam untuk beristirahat, serto (manjadikan) matohari dan bulan untuk peritungan. Tu lah katetapan Allah Nang Mahaperkaso lagi Maha Mangetaui.

## 6:97

Diolah nang manjadikan bagimu bintang-bintang supayo kamu manjadikannyo patunjuk dalam kagelapan (nang pekat) di darat dan di laut. Sungguh, Kami lah mamerinci tando-tando (kekuasoan Kami) kapado kaum nang mangetaui.

## 6:98

Diolah nang manciptokanmu dari diri nang sikok (Adam), mako (bagimu) ado genah manetap dan genah manyimpan. [^253] Sungguh, Kami lah mamerinci tando-tando (kakuasoan Kami) kapado kaum nang mamahami.

[^253]: Di antaro mufasir ado nang bapendapat bahwa nang dimaksud ‘genah manetap’ adolah tulang sulbi bapak dan ‘genah manyimpan’ adolah rahim ibu. Ado pulak nang bapendapat bahwa ‘genah manetap’ adolah permukaan bumi pado waktu manusio masih hidup dan ‘genah manyimpan’ adolah perut bumi (kuburan) pado waktu manusio lah mati.

## 6:99

Diolah nang manurunkan aek dari langit lalu dengannyo Kami manumbuhkan sagalo macam tumbuhan. Mako, darinyo Kami mangeluarkan tanaman nang manghijau. Darinyo Kami mangeluarkan butir nang batumpuk (banyak). Dari mayang kurmo (mangurai) tangkai-tangkai nang manjuntai. (Kami manumbuhkan) kebun-kebun anggur. (Kami manumbuhkan pulak) zaitun dan delimo nang sarupo dan nang idak sarupo. Perhatikanlah buahnyo pado waktu babuah dan manjadi masak. Sasungguhnyo pado nang macam tu benar-benar tadapat tando-tando (kakuasoan Allah) bagi kaum nang baiman.

## 6:100

Orang-orang tu (orang-orang musyrik) manjadikan jin sekutu-sekutu bagi Allah, padohal Dio nang manciptokannyo (jin-jin itu). Orang-orang tu babohong tahadap-Nyo (dengan mangatokan bahwa Allah mampunyoi) anak laki-laki dan anak perempuan, tanpa (dasar) pangetauan. [^254] Mahasuci dan Mahatinggi Dio dari sifat-sifat nang orang-orang tu gambarkan.

[^254]: Orang-orang tu mangatokan bahwa Allah Swt mampunyoi anak, saperti orang Yahudi mangatokan Uzair adalah putra Allah Swt, dan orang-orang musyrik mangatokan bahwa malaikat marupokan anak-anak perempuan Allah Swt. Orang-orang tu mangatokan macam tu kareno kabodohannyo.

## 6:101

Dio (Allah) pancipta langit dan bumi. Bagaimano (mungkin) Dio mampunyoi anak, padohal Dio idak mampunyoi bini? Dio manciptokan sagalo sasuatu dan Dio Maha Mangetaui sagalo sasuatu.

## 6:102

Tu lah Allah Tuhanmu. Idak ado tuhan salain Dio, pancipta sagalo sasuatu. Mako, sembahlah Dio. Diolah pameliharo sagalo sasuatu.

## 6:103

Dio idak dapat dijangkau oleh pangliatan mato, sedangkan Dio dapat manjangkau sagalo pangliatan tu. Diolah Nang Maha Halus lagi Maha Teliti.

## 6:104

Sungguh, lah datang kapadomu bukti-bukti nang nyato dari Tuhanmu. Siapo nang mangimak (bukti-bukti tu), [^255] mako (manfaatnyo) bagi dirinyo dewek dan siapo nang buto (idak mangimak bukti-bukti tu), mako (akibat buruknyo) bagi dirinyo dewek, sedangkan aku (Nabi Muhammad) bukanlah pengawas(-mu).

[^255]: Siapo nang mangetaui kabenaran dan mangerjokan kabajikan serto mamperoleh patunjuk, dio lah mancapai puncak kabahagioan.

## 6:105

Macam tulah Kami manjelaskan baulang- ulang ayat-ayat Kami (supayo orang-orang baiman mangambek palajaran darinyo) dan supayo orang-orang tu (orang-orang musyrik) mangatokan, “Engkau lah mampelajari (ayat-ayat tu dari Ahlul kitab),” dan supayo Kami manjelaskannyo (Al-Qur’an) kapado kaum nang mangetaui.

## 6:106

Ikutilah apo nang lah diwahyukan kapadomu (Nabi Muhammad bahwa) idak ado tuhan salain Dio dan bapalinglah dari orang-orang musyrik.

## 6:107

Sakironyo Allah manghendaki, niscayo orang-orang tu idak mampersekutukan(-Nyo). Kami idak manjadikan engkau pengawas orang-orang tu dan engkau bukan pulak pananggung jawab orang-orang tu.

## 6:108

Janganlah kamu mamaki (sasembahan) nang orang-orang tu sembah salain Allah kareno orang-orang tu nanti bakal mamaki Allah dengan malampaui batas tanpo (dasar) pangetauan. Macam tulah, Kami jadikan satiap umat manganggap baik kerjoan orang-orang tu. Kamudian kapado Tuhan orang-orang tulah tempat balik orang-orang tu, lalu Dio bakal mamberitau kapado orang-orang tu apo nang lah orang-orang tu kerjokan.

## 6:109

Orang-orang tu basumpah dengan (namo) Allah dengan sabenar-benarnyo sumpah (bahwa) kalu datang suatu bukti (mukjizat) kepada orang-orang tu, pasti lah orang-orang tu bakal baiman kepadanyo. Katokanlah (Muhammad), “Sasungguhnyo bukti-bukti tu hanyo ado pado sisi Allah.” Kamu idak bakal mangiro bahwa kalu bukti (mukjizat) tu datang, orang-orang tu idak jugo bakal baiman. [^256]

[^256]: Orang musyrik basumpah bahwa kalu datang mukjizat dari Allah Swt., orang-orang tu bakal baiman. Kareno tu, orang mukmin mangharap kapado Nabi supayo Allah Swt. manurunkan mukjizat nang dimaksud. Mako, Allah Swt. manolak pangharapan orang-orang mukmin tu dengan ayat ko.

## 6:110

(Kamu pun idak bakal mangiro bahwa) Kami bakal mamalingkan hati dan pangliatan orang-orang tu seperti pertamo kali orang-orang tu idak baiman kapadonyo (Al-Qur’an) serto Kami mambiarkan orang-orang tu bingung dalam kasesatan.

## 6:111

Saandainyo Kami benar-benar manurunkan malaikat kapado orang-orang tu (sabagai saksi kabenaran Rasul), orang-orang nang lah mati pun (Kami hidupkan balik lalu) babicaro dengan orang-orang tu, Kami jugo mangumpulkan di hadapan orang-orang tu sagalo sasuatu (nang orang-orang tu inginkan), orang-orang tu idak jugo bakal baiman, kacuali kalu Allah manghendaki, namun kabanybakal orang-orang tu idak tau (hakikat ko).

## 6:112

Macam tulah, (samacam mano kami manjadikan bagimu musuh), Kami lah manjadikan (pulak) bagi satiap nabi musuh, nang terdiri atas setan-setan (barupo) manusio dan jin. Sabagian orang-orang tu mambisikkan kapado sabagian nang lain kato-kato nang indah-indah sabagai tipuan. Kalu Tuhanmu manghendaki, niscayo orang-orang tu idak bakal malakukannyo. Mako, tinggalkanlah orang-orang tu basamo apo nang orang-orang tu ado-adokan.

## 6:113

(Setan-setan tu saling mambisikkan kato-kato nan indah jugo) agar hati kecik orang-orang nang idak baiman kapado akherat tatarik pado bisikan tu serto manyenanginyo, dan agar orang-orang tu malakukan apo nang biaso orang-orang tu (setan-setan tu) lakukan.

## 6:114

Mako, apakah (pantas) aku mancari salain Allah sabagai hakim, padohal Diolah nang manurunkan kitab (Al-Qur’an) kapado mu (dengan panjelasan) secaro rinci? Orang-orang nang lah Kami berikan kitab suci mangetaui (bahwa) Sasungguhnyo (Al-Qur’an) tu diturunkan dari Tuhanmu dengan benar. Mako, janganlah sakali-kali kamu tamasuk orang-orang nan ragu-ragu.

## 6:115

Lah sempurno kalimat Tuhanmu (Al-Qur’an) dengan (mangandung) kabenaran dan kaadilan. Idak ado (saorang pun) nang dapat mangubah kalimat-kalimatnyo. Dio Maha Manganing lagi Maha Mangetaui.

## 6:116

Kalu kamu mangikuti (kamauan) kabanybakal orang (kafir) di bumi ko (dalam urusan ugamo), niscayo orang-orang tu bakal manyesatkanmu dari jalan Allah. Orang-orang tu hanyo mangikuti pasangkoan bae, dan orang-orang tu hanyolah babuat kabohongan.

## 6:117

Sasungguhnyo Tuhanmu, Diolah nang lebih mangetaui siapo nang tasesat dari jalan-Nyo dan Dio (pulak) lebih mangetaui orang orang nang mandapat patunjuk.

## 6:118

Mbakallah sabagian apo (daging hewan halal) nang (katiko disembelih) disebut namo Allah, kalu kamu baiman kapado ayat-ayat-Nyo.

## 6:119

Mangapo kamu idak mau mambakal sasuatu (daging hewan) nang (ketiko disembelih) disebut namo Allah. Padohal, Allah tlah manjelaskan secaro rinci kapadomu sasuatu nang Dio haramkan kapadomu, kacuali kalu kamu dalam kaadaan tapakso. Sasungguhnyo, banyak nang manyesatkan (orang lain) dengan mangikuti hawa nafsunyo tanpo dasar pengetauan. Sabenanyo Tuhanmu lebih mangetaui orang-orang nang malampaui batas.

## 6:120

Tinggalkanlah doso nang taliat dan nang tasambunyi. Sasungguhnyo orang nang mangerjokan (pabuatan) doso, kagi bakal dibalas (dengan siksaan), karno apo nang orang-orang tu kerjokan.

## 6:121

Janganlah kamu mambakal dari apo (daging hewan) nang (katiko disembelih) idak disebut namo Allah. Perbuatan tu benar-benar suatu kefasikan. Sasungguhnyo paro setan selalu mambisikkan kawan-kawannyo [^257] supayo orang-orang tu mambantah kamu. Dan kalu kamu manuruti orang-orang tu, tentulah kamu benar-benar musyrik.

[^257]: Liat catatan kaki surah Āli ‘Imrān/3: 28.

## 6:122

Apokah orang nang sudah mati, lalu Kami hidupkan dan Kami bagih dio cahayo nang mambuatnyo dapat bajalan di tengah-tengah orang banyak, samo dengan orang nang baado dalam kegelapan sahinggo dio idak dapat kaluar dari sano? Macam tulah, dijadikan taraso indah bagi orang-orang kafir apo nang orang-orang tu kerjokan.

## 6:123

Demikian pulak pado satiap negeri Kami jadikan orang-orang jahatnyo [^258] sabagai pambesar agar malakukan tipu dayo di sano. Padohal, orang-orang tu hanyo manipu sendiri tanpo manyadarinyo.

[^258]: Menurut sabagian mufasir, ‘akābira mujrimīhā’ artinyo adolah paro panjahat-panjahat besak.

## 6:124

Apobilo datang suatu ayat kapado orang-orang tu, orang-orang tu bakato, “Kami idak bakal percayo (baiman) hinggo dibagih kapado kami (sasuatu) seperti apo nang dibagih kapado rasul-rasul Allah”. Allah lebih mangetaui di mano Dio manempatkan tugas karasulan-Nyo. Orang-orang nang badoso, kagi bakal ditimpo kahinaan di sisi Allah dan azab nang keras kareno tipu dayo yang orang-orang tu lakukan.

## 6:125

Siapo nang Allah kendaki bakal mandapat hidayah, Dio bakal malapangkan untuk manerimo Islam. Siapo nang Dio kendaki manjadi sesat, Dio bakal manjadikan dadonyo sempit dan sesak, sabakal-bakal dio (sedang) mandaki ka langit. Macam tulah Allah manimpokan sikso kapado orang-orang nang idak baiman.

## 6:126

Kolah jalan Tuhanmu nang lurus. Sungguh, Kami sudah manjelaskan ayat-ayat (Kami) kapado orang-orang nang mangambil palajaran.

## 6:127

Bagi orang-orang tu (disediokan) tempat nang damai (surgo) di sisi Tuhannyo. Dan Diolah palindung orang-orang tu karno amal kebaikan nang orang-orang tu kerjokan.

## 6:128

(Ingatlah) pado hari katiko Dio mangum-pulkan orang-orang tu samuo (dan Allah bafirman), “Hoi golongan jin, kamu sudah seringkali (manyesatkan) manusio”. Kawan-kawan [^259] orang-orang tu dari golongan manusio bakato, “Ya Tuhan, kami lah saling mandapatkan kasenangan [^260] dan kami lah sampai pado waktu nang lah Engkau tentukan buat”. Allah bafirman, “Nerako lah tempat kamu salamo lamonyo, kacuali kalu Allah manghendaki lain”. Sabenahyo Tuhanmu, Maha Bijaksano lagi Maha Mangetahui.

[^259]: Tentang makna kato ‘waliy’ dan ‘auliyā’ silakan liat catatan kaki surah Āli ‘Imrān/3: 28.

[^260]: Masing-masing lah marasokan kanikmatan dari pihak lain. Pihak jin setan mandapatkan kanikmatan kareno hasil manyesatkan manusio, sedangkan manusio mandapatkan kanikmatan kareno meraso senang mangikuti bujukan jin dan laluaso manikmati kalezatan di dunio.

## 6:129

Macam tulah, Kami jadikan sabagian orang-orang aniayo bakawan dengan sabagian lainnyo sabagai balasan atas apo nang orang-orang tu lakukan.

## 6:130

Oi golongan jin dan manusio, Bukankah sudah datang kapadomu rasul-rasul dari kalanganmu sendiri, nang manyampaikan ayat-ayat-Ku kapadomu dan mangingatkan-mu tentang pertemuan pado hari ko? Orang-orang tu manjawab, “(Ya), Kami manjadi saksi atas diri kami sendiri.” Tapi orang-orang tu tatipu oleh kahidupan dunio. Orang-orang tu lah manjadi saksi atas diri orang-orang tu dewek, bahwa orang-orang tu adolah orang kafir.

## 6:131

Macam tu, (paro rasul diutus) kareno Tuhanmu idak bakal mambinasokan suatu negeri karno kezaliman (orang-orang tu), sedangkan penduduknyo dalam kaadaan belum tau.

## 6:132

Masing-masing orang ado tingkatannyo, (sasuai) dengan apo nang orang-orang tu kerjokan. Tuhanmu idak lengah tahadap apo nang orang-orang tu kerjokan.

## 6:133

Tuhanmu lah nang Maha Kayo lagi penuh rahmat. Kalu Dio manghendaki, Dio bakal mamusnahkanmu. Selah tu, Dio bakal manggantimu dengan nang dikendaki-Nyo, samacam mano Dio manjadikan kamu dari keturunan kaum lain (sabelummu).

## 6:134

Sasungguhnyo apopun nang dijanjikan kapadomu pasti datang, dan kamu idak mampu manolaknyo.

## 6:135

Katokanlah (Nabi Muhammad), “Oi kaumku! Babuatlah manurut kadudukanmu, akupun babuat (macam tu). Kagi kamu bakal mangetaui, siapo nang mandapat tempat (tabaik) di akherat (nanti). Sasungguhnyo orang-orang nang zolim tu idak bakal bauntung.

## 6:136

Orang-orang tu manyediokan sabagian dari sasuatu nang Allah ciptokan, yaitu hasil tanaman dan hewan untuk Allah, sambil bakato manurut persangkoan orang-orang tu, “Ini untuk Allah dan nang ko untuk berhalo-berhalo kami.” Bagian nang (disediokan) untuk berhalo-berhalo orang-orang tu idak bakal sampai kapado Allah, sedangkan bagian nang (disediokan) untuk Allah bakal sampai kapado berhalo-berhalo orang-orang tu. [^261] Sangat buruk ketetapan orang-orang tu.

[^261]: Hasil tanaman dan ternak orang-orang tu dibagih manjadi tigo bagian, yaitu sikok bagian untuk orang-orang tu dewek, sikok bagian untuk Allah Swt., dan sikok bagian untuk berhalo orang-orang tu. Kalu bagian untuk berhalo tasebut manguntungkan, orang-orang tu idak mambagihkannyo untuk Allah Swt. Sabaliknyo, jiko bagian nang untuk Allah Swt. manguntungkan, orang-orang tu bakal mangambilnya untuk berhalo.

## 6:137

Macam tulah berhalo-berhalo orang-orang tu (setan) manjadikan teraso indah bagi banyak orang musyrik mambunuh anak anak orang-orang tu, untuk mambinasokan orang-orang tu dan mangacaukan ugamo orang-orang tu dewek. [^262] Kalu Allah bakahendak, niscayo orang-orang tu idak mangerjokannyo. Biarkanlah orang-orang tu basamo apo (kebohongan) nang orang-orang tu ado-adokan.

[^262]: Sabagian orang Arab adolah panganut syariat Ibrahim. Nabi Ibrahim a.s. pernah diperintah Allah Swt. Swt. untuk mangurbankan anaknyo Ismail. Kemudian, pamimpin-pemimpin ugama orang-orang tu mangaburkan pangertian bakurban tu, sahinggo dapat mananamkan raso mamandang baik mambunuh anak-anak orang-orang tu dengan alasan mandekatkan diri kapado Allah Swt. Padohal, alasan nang sasungguhnya adolah kareno takut miskin dan takut tanoda.

## 6:138

Orang-orang tu bakato (manurut anggapan orang-orang tu), "nilah hewan ternak dan hasil bumi nang dilarang, idak boleh dimbakal, kacuali oleh orang nang kami kehendaki”. Ado pulak hewan nang diharamkan punggungnyo (idak boleh) ditunggangi, dan ado hewan ternak nang (katiko disembelih) boleh idak manyebut namo Allah.” (Hal tu) sabagai kebohongan tahadap Allah. Kagi Allah bakal mambalas samuo nang orang-orang tu ado-adokan.

## 6:139

Orang-orang tu jugo bakato, “Apo nang ado di dalam perut hewan ternak ko khusus untuk kaum laki-laki kami, dan haram bagi istri-istri kami.” Kalu nang ado di dalam perut tu dilahirkan dalam kaadaan) mati, samuo boleh (mambakalnyo). Kagi Allah bakal mambalas atas katetapan orang-orang tu. Sabenanyo Allah Maha Bijaksana lagi Maha Mangetahui.

## 6:140

Sungguh rugi orang-orang nang mambunuh anak-anak orang-orang tu karena kebodohan tanpo pengetauan, dan mngaharamkan rezki nang dikarunibakal Allah kapado orang-orang tu dengan samato-mato mambuat-buat kebohongan tahadap Allah. Sasungguhnyo orang-orang tu lah sesat dan idak mandapat petunjuk.

## 6:141

Diolah nang manumbuhkan tanaman-tanaman nang marambat dan nang idak marambat, pohon kurmo, tanaman nang bamacam-macam rasonyo, serto zaitun dan delimo nang sarupo (bentuk dan warnonyo) dan idak sarupo (rasonyo). Mbakallah buahnyo bilo io babuah, dan berikanlah haknyo (zakatnyo) pado waktu mametik hasilnyo, Bakal tetapi, janganlah balebih-lebihan. Sabenanyo Allah idak manyukai orang nang balebih-lebihan.

## 6:142

Di antaro hewan-hewan ternak tu ado nang dijadikan pangangkut beban dan ado (pulak) nang untuk disembelih. Makanlah rezki nang dibagih Allah kapadomu. Janganlah kamu mangikuti langkah-langkah setan. Sasungguhnyo setan tu musuh nang nyato bagimu.

## 6:143

Ado delapan hewan ternak nang bapasangan (empat pasang, yaitu) sapasang domba dan sapasang kambing. Katokanlah, “Apokah nang diharamkan Allah tu duo nang jantan, duo nang betino, atau nang ado dalam kandungan kaduo betinonyo? Terangkanlah kapadoku badasar pengetahuan kalu kamu orang nang benar.”

## 6:144

(Duo pasang lagi adalah) sapasang unto dan sapasang sapi. Katokanlah, “Apokah nang diharamkan duo nang jantan, duo nang betino, atau nang ado dalam kandungan kaduo batinonyo, Apokah kamu manjadi saksi katiko Allah manetapkan ko bagimu. Siapokah nang lebih aniayo daripado orang-orang nang mangado-ngado kebohongan terhadap Allah untuk manyesatkan orang-orang tanpo pangetauan?” [^263] Sabenanyo Allah idak bakal mamberi patunjuk kapado orang-orang nang aniayo.

[^263]: Maksud kato ‘diharamkan’ pada ayat 143 dan 144 ko adolah bahwa hewan-hewan tu diharamkan kareno bakal dipersembahkan kapado berhalo-berhalo orang-orang tu.

## 6:145

Katokanlah, “Idak ku dapati di dalam apo nang diwahyukan kapadoku, sasuatu nang diharamkan mambakalnyo bagi orang nang ingin mamambakalnyo, kacuali daging hewan nang mati (bangkai), darah nang mangalir, daging babi kareno io najis atau nang disembelih secaro fasik, (Yaitu) dengan manyebut namo selain Allah. Bakal tetapi, siapopun nang tapakso, bukan kareno manginginkannyo dan idak malebihi (batas darurat), mako Sasungguhnyo Tuhanmu Maha Pangampun lagi Maha Panyayang.”

## 6:146

Atas orang-orang Yahudi, Kami haramkan sagalo (hewan) nang bakuku. [^264] Kami mangharamkan pulak atas orang-orang tu lemak jawi dan domba, kacuali nang malekat di punggungnyo, nang ado dalam isi perutnyo atau nang bacampur dengan tulang. Macam tulah Kami manghukum orang-orang tu kareno kedurhakoannyo. Dan Sasungguhnyo Kami Maha Benar.

[^264]: Nang dimaksud “hewan bakuku” di siko adolah hewan nang jari-jarinyo idak tapisah antaro nang sikok dengan nang lain, seperti unto, itik, dan angso. Sabagian mufassir mangartikannyo dengan hewan nang bakuku tunggal, seperti kudo dan keledai.

## 6:147

Mako, kalu orang-orang tu mandustokan kamu, katokanlah, “Tuhanmu mampunyoi rahmat nang luas dan sikso-Nyo idak dapat dielakkan dari orang-orang nang badoso.”

## 6:148

Orang-orang musyrik bakal bakato, “Kalu Allah manghendaki, tentu kami idak bakal manyakutukan-Nyo, macam tu pulak nenek moyang kami, dan kami idak bakal mangharamkan apopun.” Seperti tu pulak orang-orang sabelum orang-orang tu lah mandustokan (paro rasul) sampai orang-orang tu marasokan azab Kami. Katokanlah (Nabi Muhammad), “Apokah kamu mampunyai dalil nang dapat kamu kamukokan pado kami? Nang kamu ikuti hanyo pesangkoan be, dan kamu hanyo mangiro-ngiro.”

## 6:149

Katokanlah (Nabi Muhammad), “Hanyo milik Allahlah dalil yang kuat. Mako, kalu Dio manghendaki, niscayo kamu samuo mandapat petunjuk.”

## 6:150

Katokanlah (Nabi Muhammad), “Bawaklah saksi-saksimu nang dapat mambuktikan bahwa Allah mangharamkan ko.” Kalu orang-orang tu membagih kesaksian, engkau jangan (ikut pulak) mamberi kesaksian basamo orang-orang tu. Jangan kamu ikuti keinginan orang-orang nang mandustokan ayat-ayat Kami, dan orang-orang nang idak baiman kapado akherat, dan orang-orang tu mampersekutukan Tuhan.

## 6:151

Katokanlah (Nabi Muhammad), “Kemarilah! aku bakal mambacokan apo nang diharamkan Tuhanmu kapadomu, (Yaitu) janganlah mampersekutukan-Nyo dengan apo pun, babuat baiklah terhadap kaduo orangtuo, janganlah mambunuh anak-anakmu kareno kamiskinanmu. (Allah bafirman), “Kamilah nang mambagih rezki kapadomu dan kapado orang-orang tu.” Janganlah pulak kamu mandekati perbuatan keji, baik nang nampak ataupun nang tasembunyi. Janganlah kamu mambunuh orang nang diharamkan Allah, kacuali dengan alasan nang benar.” [^265] Demikian Dio mamerintahkan kapadomu supayo kamu mangerti.

[^265]: Nang dibenarkan oleh syariat adolah seperti kisas, hukuman mati bagi orang murtad, dan rajam.

## 6:152

Janganlah kamu mandekati (manggunokan) harto anak yatim, kacuali dengan caro nang lebih bamanfaat, sampai dio mancapai (usio) dewasa. Sempurnokanlah takaran dan timbangan dengan adil. Kami idak mambebani saseorang malainkan manurut kasanggupannyo. Apobilo kamu babicaro, lakukanlah secaro adil, sakalipun dio karabat (mu). Penuhilah pulak janji Allah. Demikian tu, Dio perintahkan kapadomu supayo kamu mangambil palajaran.

## 6:153

Sungguh, kolah jalan-Ku nang lurus, maka ikutilah! Jangan kamu ikuti jalan-jalan (nang lain), sahinggo mancerai-beraikan kamu dari jalan-Nyo. Demikian tu Dio perintahkan kapadomu supayo kamu batakwa.

## 6:154

Kamudian, Kami lah sudah mambagihkan kapado Musa Kitab (Taurat) untuk manyempurnokan (nikmat Kami) kapado orang nang babuat kebaikan, manjelaskan secaro rinci sagalo sasuatu serto mamberi patunjuk dan rahmat, supayo orang-orang tu baiman kapado pertemuan dengan Tuhannyo.

## 6:155

(Al-Qur’an) ko adolah kitab nang Kami turunkan dengan penuh berkah. Mako, ikutilah dan batakwalah supayo kamu dirahmati.

## 6:156

(Kami turunkan al-Qur’an tu) supayo kamu (idak) mangatokan, “Kitab tu hanyo diturunkan kapado duo golongan sabelum kami (Yahudi dan Nasrani), dan Sasungguhnyo, kami lengah dari apo nang orang-orang tu baco.

## 6:157

atau supayo kamu (idak) mangatokan, “Sasungguhnyo, kalu kitab tu diturunkan kapado kami, tentulah kami lebih mandapat patunjuk dari pado orang-orang tu”. Sungguh, lah datang kapadomu keterangan nang nyato, petunjuk dan rahmat dari Tuhanmu. Mako, siapokah nang lebih aniayo daripado orang nang mandustokan ayat-ayat Allah dan bapaling darinyo? Kelak, Kami bakal mambagih balasan kapado orang-orang nang bapaling dari ayat-ayat Kami dengan sikso nang buruk, kareno orang-orang tu salalu bapaling.

## 6:158

Nang orang-orang tu nanti-nanti hanyolah kedatangan malaikat kapado orang-orang tu, kedatangan Tuhanmu atau sabagian tando-tando dari Tuhanmu. Pada hari datangnyo sabagian tando-tando Tuhanmu, idaklah baguno lagi iman saseorang nang belum baiman sabelum tu, atau (belum) barusaho babuat baik dalam maso imannyo tu. Katokanlah, “Tunggulah! Kamipun manunggu.”

## 6:159

Sasungguhnyo orang-orang nang mamecah belah ugamo-Nyo dan orang-orang tu manjadi (tapecah) dalam golongan-golongan, sadikitpun kamu (Muhammad) idak batanggung jawab atas orang-orang tu. Sasungguhnyo urusan orang-orang tu (taserah) hanyo kapado Allah. Kamudian, Dio bakal mambagihtaukan kapado orang-orang tu apo nang lah orang-orang tu perbuat.

## 6:160

Siapo nang babuat kebaikan, dio bakal mandapat balasan sapuluh kali lipat amalnyo. Siapo nang babuat kaburukan, dio idak bakal diberi balasan malainkan nang saimbang dengannyo. Orang-orang tu sadikitpun idak dizalimi (dirugikan).

## 6:161

Katokanlah (Nabi Muhammad), “Sasungguhnyo Tuhanku lah mambimbingku ka jalan nang lurus, ugamo nang benar, ugamo Ibrahim nang lurus, dan dio (Ibrahim) idak tamasuk orang-orang musyrik.”

## 6:162

Katokanlah (Nabi Muhammad), Sasungguhnyo salatku, ibadahku, hidupku dan matiku hanyolah untuk Allah, Tuhan samesto alam.

## 6:163

Tiado sekutu bagi-Nyo. tulah nang diperintahkan kapadoku. Aku adolah nang pertamo dalam kelompok orang-orang muslim.”

## 6:164

Katokanlah (Nabi Muhammad), “Apokah aku (pantas) mancari Tuhan salain Allah, padohal Diolah Tuhan bagi sagalo sasuatu. Satiap orang nang babuat doso, dirinyo sendirilah nang batanggung jawab. Saseorang idak bakal mamikul beban doso orang lain. Kamudian kapado Tuhanmulah kamu balik, lalu Dio bakal mamberitahukan kapadomu apo nang dahulu kamu perselisihkan.”

## 6:165

Diolah nang manjadikan kamu sabagai khalifah-khalifah di bumi dan Dio maninggikan sabagian kamu baberapo derajat atas sabagian (nang lain), untuk mangujimu atas apo nang dibagihkan-Nyo kapadomu. Sabenanyo Tuhanmu sangat cepat hukuman-Nyo. Sungguh, Dio Maha Pangampun lagi Maha Panyayang.

## 7:1

Alif Lām Mīm Ṣād.

## 7:2

(Inilah) Kitab nang diturunkan kapadomu (Nabi Muhammad), mako janganlah kamu sesak dado karenonyo, supayo (dengan kitab tu) kamu mambagih paringatan, dan manjadi palajaran bagi orang-orang nang baiman.

## 7:3

Ikutilah apo nang diturunkan kapadomu dari Tuhanmu, dan janganlah kamu ikuti palindung [^266] salain Dio. Sadikit nian kamu mangambik palajaran.

[^266]: Lihat catatan kaki surah Āli ‘Imrān/3: 28.

## 7:4

Batapo banyaknyo negeri nang lah Kami binasokan, azab kami datang (manimpo panduduknyo) pado malam hari, atau pado saat orang-orang tu baristirahat pado siang hari.

## 7:5

Mako, katiko sikso Kami datang manimpo orang-orang tu, keluhan orang-orang tu idak lain, hanyo manyebutkan, “Sasungguhnyo kami adalah orang-orang nang aniayo.”

## 7:6

Pasti bakal Kami tanyokan kapado umat nang lah mandapat seruan (dari rasul-rasul). Pasti bakal Kami tanyo (pulo) paro rasul.

## 7:7

Kemudian, pasti bakal kami beritokan (hal tu) kapado orang-orang tu badasarkan ilmu (Kami). Sedikitpun Kami idak pernah gaib (jauh dari orang-orang tu).

## 7:8

Timbangan pado hari tu (manjadi ukuran) kabenaran. Siapo nang berat timbangan (kebaikan)-nyo, orang-orang tulah orang nang bauntung.

## 7:9

Siapo nang ringan timbangan (kebaikan) nyo, orang-orang tulah orang nang lah marugikan dirinyo sendiri, kareno orang-orang tu mangingkari ayat-ayat Kami.

## 7:10

Sungguh, Kami tlah manempatkan kamu sakalian di muka bumi dan di sano (bumi) Kami sediokan pangidupan untukmu. Sadikit nian kamu basyukur.

## 7:11

Sungguh, Kami tlah manjadikan kamu, kamudian kami mambentuk (tubuh)mu. Lalu, Kami katokan kapado paro malaikat, “Basujudlah kamu kapado Adam,” orang-orang tupun sujud kacuali iblis. Io (Iblis) idak tamasuk kelompoks nang basujud.

## 7:12

Dia (Allah) bafirman, “Apokah nang manghalangimu (sahinggo) kamu idak basujud (kapado Adam) katiko aku manyuruhmu? Io (Iblis) manjawab “Aku lebih baik dari pado dio. Engkau jadikan aku dari api, sedangkan dio Engkau jadikan dari tanah.”

## 7:13

Dio (Allah) bafirman, “Turunlah kamu darinyo (surgo) karno kamu idak sapatutnya manyombong diri di dalamnyo. Keluarlah! Sasungguhnyo kamu tamasuk makhluk nang hino.”

## 7:14

Io (Iblis) manjawab, “Bagih lah aku panangguhan waktu, sampai hari orang-orang tu dibangkitkan.”

## 7:15

Dio (Allah) bafirman, “Sungguh, kamu tamasuk nang dibagih panangguhan waktu.”

## 7:16

Io (Iblis) manjawab, “Karno Engkau lah manyesatkan aku, pasti aku bakal salalu manghalangi orang-orang tu dari jalan-Mu nang lurus.”

## 7:17

Kamudian, pasti aku bakal mandatangi orang-orang tu dari depan, dari belakang, dari kanan dan kiri orang-orang tu. Engkau idak bakal mandapati kebanyakan orang-orang tu basyukur.

## 7:18

Dio (Allah) bafirman, “Keluarlah kamu dari sano (surgo) dalam keadaan hino dan terusir!. Sungguh. siapo di antaro orang-orang tu nang mangikutimu, pasti bakal aku isi (nerako) Jahannam dengan kamu samuo.”

## 7:19

(Allah bafirman), “Wahai Adam! tinggallah kamu dan istrimu di surgo (ini). Lalu, makanlah apo sajo nang kamu baduo suko, dan janganlah kamu baduo dekati pohon nang sikok ni, sahinggo kamu baduo tamasuk orang-orang nang aniayo.”

## 7:20

Mako, setan mambisikkan (pikiran jahat) kapado kaduonyo nang baakibat tampak pado kaduonyo sasuatu nang tatatup dari aurat kaduonyo. Io (setan) bakato, “Tuhanmu idak malarang kamu baduo mandekati pohon ko, kacuali (karno Dio idak senang) kamu baduo manjadi malaikat atau kamu baduo tamasuk orang-orang nang kekal (dalam surgo).”

## 7:21

Io (setan) basumpah kapado keduonyo. “Sasungguhnyo aku ni bagi kamu baduo benar benar tamasuk paro panasihatmu.”

## 7:22

Io (setan) manjarumuskan kaduonyo dengan tipu dayo. Mako, katiko orang-orang tu manyicip (buah) pohon tu, tampaklah bagi kaduonyo auratnyo, mako mulailah orang-orang tu manutupinyo dengan daun-daun (di) surgo. Tuhan orang-orang tu manyeru orang-orang tu, “Bukankah Aku lah malarang kamu baduo dari pohon tu dan Aku lah ngatokan bahwo sasungguhnyo setan adolah musuh nang nyato bagi kamu baduo”

## 7:23

Kaduonyo bakato, “Ya Tuhan kami, kami lah manganiayo diri kami sendiri. Kalu Engkau idak mangampuni kami dan mambagih rahmat kapado kami, niscayo kami tamasuk orang-orang nang rugi.”

## 7:24

Dia (Allah) bafirman, “Turunlah kamu! Sabagian kamu menjadi musuh bagi nang lain serto bagi kamu ado tempat tinggal dan kesenangan di bumi sampai waktu nang tlah ditentukan.”

## 7:25

Dio (Allah) bafirman, “Di sano kamu hidup, di sano kamu mati dan dari sano (pulo) kamu bakal dibangkitkan.”

## 7:26

Oi anak cucu Adam! Sunguh Kami lah manurunkan kapadomu pakaian untuk manutupi auratmu dan bulu (sabagai bahan pakaian untuk mahias diri). (Akan tapi), pakaian takwa tulah nang lebih baik. nang macam tu, marupokan sabagian dari tando-tando (kakuasaan) Allah, agar orang-orang tu salalu ingat.

## 7:27

Oi anak cucu Adam! Janganlah sakali kali kamu tatipu oleh setan samacam mano io (setan) lah mangaluarkan ibu bapakmu dari surgo, dengan mananggalkan pakaian kaduonyo untuk mampalihatkan kapado kaduonyo aurat orang-orang tu baduo. Sasungguhnyo io (setan) dan pangikut-pangikutnyo nyo dapat malihat kamu dari suatu tempat nang kamu idak (biso) malihat orang-orang tu. Sasungguhnyo Kami tlah manjadikan setan-setan tu (sabagai) panolong [^267] bagi orang-orang nang idak baiman.

[^267]: Lihat catatan kaki surah Āli ‘Imrān/3: 28.

## 7:28

Apobilo orang-orang tu malakukan perbuatan keji, orang-orang tu bakato, “Kami mandapati nenek moyang kami malakukan nang macam tu, dan Allah manyuruh kami mangerjokannyo.” Katokanlah (Nabi Muhammad), “Sasungguhnyo Allah idak mamerintahkan kakejian. [^268] Pantaskah kamu mangatokan tentang Allah apo nang idak kamu tau?”

[^268]: Maksud kata “melakukan kekejian” di sini adalah syirik, tawaf bertelanjang di sekeliling Ka‘bah, dan sabagainya.

## 7:29

Katokanlah (Nabi Muhammad), “Tuhanku manyuruhku balaku adil.” Hadapkanlah wajahmu (kapado Allah) di satiap masjid, dan bado’alah kapado-Nyo dengan maikhlaskan kata’atan kapado-Nyo. Kamu bakal balik kapado-Nyo samacam mano Dio manciptokan kamu samulo.

## 7:30

Sakelompok (manusio) lah dibagih-Nyo patunjuk dan sakelompok (lainnyo) lah pasti kasesatan atas orang-orang tu. Orang-orang tu manjadikan setan-setan sabagai palindung [^269] salain Allah. Orang-orang tu mangiro bahwo orang-orang tu adolah orang-orang nang mandapat patunjuk.

[^269]: Lihat catatan kaki surah Āli ‘Imrān/3: 28.

## 7:31

Oi anak cucu Adam, pakailah pakaianmu nang elok pado satiap (mamasuki) masjid, dan makan serto minumlah, tapi jangan balebih-lebihan. Sasungguhnyo Dio (Allah) idak suko orang-orang nang balebih-lebihan.

## 7:32

Katokanlah (Nabi Muhammad), “Siapokah nang mangharamkan pahiasan (dari) Allah nang lah Dio sediokan untuk hambo-hambo-Nyo dan rejeki nan baik-baik?” Katokanlah, “Samuo tu untuk orang-orang nang baiman (dan jugo idak baiman) dalam kahidupan dunio, (tapi io bakal manjadi) khusus (untuk orang-orang tu nang baiman sajo) pado hari kiamat.” Macam tulah Kami manjelaskan secaro taperinci ayat-ayat tu kapado kaum nang mangetaui.

## 7:33

Katokanlah (Nabi Muhammad), “Sasungguhnyo Tuhanku hanyo mangha-ramkan sagalo perbuatan keji nang nampak dan nang tasambunyi, perbuatan duso, perbuatan malampaui batas tanpa alasan nang benar. (Dio jugo mangharamkan) kamu manyakutukan Allah dengan sasuatu nang Allah idak manurunkan bukti pambenaran untuk tu, dan (mangharamkan) kamu mangatokan tentang Allah apo nang idak kamu ketaui.”

## 7:34

Satiap umat mampunyai ajal (batas waktu). Jiko ajalnyo tibo, orang-orang tu idak dapat maminta panundaan sasaatpun dan idak dapat (pulo) maminta percepatan.

## 7:35

Oi anak-anak cucu Adam! Kalu datang kapadomu rasul-rasul dari kalanganmu sendiri, nang manceritokan kapadomu ayat-ayat-Ku, siapopun nang batakwa dan malakukan perbaikan, idak ado raso takut manimpo orang-orang tu dan idak (pulo) orang-orang tu basedih.

## 7:36

Orang-orang nang mandustokan ayat-ayat Kami dan manyombongkan diri tahadapnyo, mereko tulah panghuni nerako; kekal di dalamnyo.

## 7:37

Siapokah nang lebih zolim daripado orang nang mangado-ngado kebohongan tahadap Allah atau nang mandustokan ayat-ayat-Nyo? Orang-orang tu bakal mamperoleh bagian (nang lah ditentukan) dari katetapan Allah (di dunio) sahinggo apobilo datang kapado orang-orang tu paro utusan (malaikat) kamu untuk mancabut nyawonyo, orang-orang tu (paro malaikat) bakato, “Mano dio sembahan nang biaso kamu sembah salain Allah?” Orang-orang tu (orang-orang musyrik) manjawab, “samuo lah lenyap dari kami.” Orang-orang tu basaksi tahadap diri orang-orang tu sendiri bahwo orang-orang tu adolah orang-orang kafir.

## 7:38

Allah bafirman, “Masuklah kamu ke dalam api nerako basamo umat-umat nang lah balalu sabelum kamu dari (golongan) jin dan manusio.” Satiap kali suatu umat masuk, dio malaknat saudaronyo, sahinggo apobilo orang-orang tu lah masuk samuonyo, bakatolah orang nang (masuk) belakangan kapado orang nang (masuk) tadahulu, “Wahai Tuhan kami, orang-orang tu lah manyesatkan kami. Datangkanlah azab api narako nang balipat gando kapado orang-orang tu.” Allah bafirman, “Masing-masing mandapatkan (azab) nang balipat gando, tapi kamu idak mangetaui.”

## 7:39

Orang-orang nang (masuk) talebih dahulu bakato kapado nang (masuk) belakangan, “Kamu idak mampunyoi kelebihan sadikitpun atas kami. Mako, rasokanlah azab tu karno perbuatan nang lah kamu lakukan.”

## 7:40

Sasungguhnyo (bagi) orang-orang nang mandustokan ayat-ayat Kami dan manyombongkan diri tahadapnyo, idak bakal dibukokan bagi orang-orang tu pintu-pintu langit [^270] dan orang-orang tu idak bakal masuk surgo sabelum unto masuk ke lubang jarum. [^271] Macam tulah Kami membagih balasan kapado orang-orang nang babuat durhako.

[^270]: Artinya doa dan amal orang-orang tu idak diterima oleh Allah Swt.

[^271]: Kalimat ko berarti orang-orang tu idak mungkin masuk surga samacam mano idak mungkinnya unta masuk ke dalam lubang jarum.

## 7:41

Bagi orang-orang tu (disediokan) alas tidur dari (api nerako) Jahannam dan di atas orang-orang tu ado selimut (dari api nerako). Macam tulah Kami membagih balasan kapado orang-orang nang zolim.

## 7:42

(Bagi) orang-orang nang baiman dan mangerjokan kebaikan, Kami idak bakal mambebani saseorang malainkan manurut kesanggupannyo. Orang-orang tulah panghuni surgo; orang-orang tu kekal di dalamnyo.

## 7:43

Kami mancabut raso dendam dari dalam dado orang-orang tu, (di surgo) mangalir di bawah orang-orang tu sungei-sungei. Orang-orang tu bakato, “Sagalo puji bagi Allah nang lah manunjuki kami ke (surgo) ko. Kami idak bakal mandapat patunjuk sakironyo Allah idak manunjukkan kami. Sungguh, rasul-rasul Tuhan kami lah datang mambawak kabenaran.” Diserukan kapado orang-orang tu, “Tulah surgo nang diwariskan kapadomu, kareno apo nang salalu kamu kerjokan.”

## 7:44

Dan panghuni surgo manyeru paro panghuni nerako, “Sungguh, kami lah mandapati sasuatu (surgo) nang dijanjikan Tuhan pado kami tu benar. Apokah kamu lah mandapati (pulo) sasuatu (azab) nang dijanjikan Tuhan kapado mu tu benar?” Orang-orang tu manjawab, “Benar.” Kamudian panyeru (malaikat) mangumumkan di antaro orang-orang tu, “Laknat Allah bagi orang nang aniayo,

## 7:45

(Orang-orang tu adolah) orang-orang nang mahalang-halangi (orang lain) dari jalan Allah serto manginginkan jalan tu manjadi bengkok dan orang-orang tulah orang-orang nang mangingkari (kahidupan) akherat.”

## 7:46

Di antaro kaduonyo (panghuni surgo dan nerako) ado batas pamisah dan di atas tempat nang tatinggi (Al-A’raf) [^272] ado orang-orang nang saling mangenal, masing-masing dengan tando-tando nyo masing-masing. Orang-orang tu manyeru paro panghuni surgo, “Salâmun ‘alaikum” (samoga kaselamatan tacurah kapadomu). Orang-orang tu belum dapat mamasukinyo, padohal orang-orang tu sangat ingin (mamasukinyo).

[^272]: Kata ‘a‘rāf’ adalah bentuk jamak dari ‘urf nang berarti ‘sesuatu nang tinggi’ atau ‘sesuatu nang terhormat’. Pembatas antara surga dan neraka disebut dengan a‘rāf karena posisinya nang tinggi.

## 7:47

Apobilo pandangan orang-orang tu dialihkan ke arah panghuni nerako, orang-orang tu bakato, “Ya Tuhan kami, janganlah Engkau tempatkan kami basamo orang-orang nang zolim tu.”

## 7:48

Orang-orang nang di atas tempat nan tatinggi (A’raf) manyeru orang-orang nang orang-orang tu kenal dengan tando-tandonyo sambil bakato, “Idak ado manfaatnyo bagimu (harto) nang kamu kumpulkan dan apo nang salalu kamu sombongkan.

## 7:49

Itukah orang-orang nang kamu lah basumpah (katiko kamu hidup di dunio), bahwo orang-orang tu idak bakal diberi rahmat oleh Allah?” (Allah bafirman), “Masuklah kamu ke dalam surgo! idak ado raso takut padomu dan kamu idak pulak basedih hati.”

## 7:50

Para panghuni nerako manyeru panghuni surgo, “Tuangkanlah (sadikit) air kapado kami atau rezki apo sajo nang lah diberikan Allah kapadomu.” Orang-orang tu manjawab, “Sasungguhnyo, Allah lah mangharamkan kaduonyo tu (air dan rezeki) atas orang-orang kafir,”

## 7:51

(Orang-orang tu adolah) orang-orang nang manjadikan ugamonyo sabagai kalengahan dan permainan, serto orang-orang tu tlah tatipu oleh kehidupan dunio. Mako, pado hari ko (kiamat), Kami malupokan orang-orang tu samacam mano orang-orang tu dahulu malupokan pertemuan hari ko dan kareno orang-orang tu salalu mangingkari ayat-ayat Kami.

## 7:52

Sungguh, Kami lah mandatangkan kapado orang-orang tu Kitab (Al-Qur'an), nang lah Kami jelaskan secaro taperinci atas dasar pangetahuan, sabagai patunjuk dan rahmat bagi orang nang baiman.

## 7:53

Idakkah orang-orang tu manunggu kacuali takwilnyo (tawujudnyo kabenaran Al-Qur'an). Pado hari bukti kabenaran tu tibo, orang-orang nang sabelum tu mangabaikannyo bakato, “Sungguh, rasul-rasul Tuhan kami lah datang mambawak kabenaran. Mako adokah pemberi syafaat kapado kami nang bakal mamberikan pertolongan kapado kami, atau agar kami dibalikkan (ka dunio) sahinggo kami bakal baamal idak saperti perbuatan nang pernah kami lakukan dahulu?” Sungguh, orang-orang tu lah marugikan dirinyo sendiri dan lah hilang lenyap dari orang-orang tu apopun nang dahulu orang-orang tu ado-adokan.

## 7:54

Sasungguhnyo, Tuhanmu (adolah) Allah nang lah manyiptokan langit dan bumi dalam enam maso, [^273] kamudian Dio basemayam di atas ‘Arsy. [^274] Dio manutupkan malam kapado siang nang mangikutinyo dengan cepat. (Dio ciptokan) matahari, bulan dan bintang-bintang tunduk kapado perintah-Nyo. Ingatlah! Hanyo milik-Nyo lah sagalo penciptaan dan urusan. Maha Melimpah Anugrah Allah, Tuhan semesto alam.

[^273]: Allah Swt. menciptakan alam semesta dalam enam masa nang prosesnya sepanjang sejarah alam semesta, seperti nang dijelaskan di dalam surah an-Nāzi‘āt/79: 27-33.

[^274]: “Bersemayam di atas ʻArasy” adalah sikok sifat Allah Swt. nang wajib diimani sesuai dengan keagungan Allah Swt. dan kesucian-Nya.

## 7:55

Badoalah kapado Tuhanmu dengan rendah hati dan suaro nang lembut. Sasungguhnyo, Dio idak manyukoi orang-orang nang malampau batas.

## 7:56

Janganlah kamu babuat karusakan di bumi, sasudah diatur dengan baik. Badoalah kapado-Nyo dengan raso takut dan penuh harap. Sasungguhnyo rahmat Allah sangat dekat dengan orang-orang nang babuat baik.

## 7:57

Diolah nang mandatangkan angin sabagai kabar gembiro, manduhului kadatangan rahmat-Nyo (hujan), sahinggo apobilo angin tu lah mamikul awan nang berat, Kami halau io ke suatu negeri nang mati (tandus), lalu Kami turunkan hujan di daerah tu. Kemudian Kami tumbuhkan dengan hujan tu babagai macam buah-buahan. Saperti tulah Kami mambangkitkan orang-orang nang mati, agar kamu salalu ingat.

## 7:58

Tanah nang baik, tanaman-tanamannyo tumbuh subur saizin Tuhan-Nyo; dan tanah nang idak subur, tanaman-tanamannyo hanyo tumbuh merano. Macam tulah Kami jelaskan baulang-ulang tando-tando kebesaran (Kami) bagi orang-orang nang basyukur.

## 7:59

Sungguh, Kami lah mangutus Nuh (sabagai rasul) kapado kaumnyo, lalu io bakato, “Oi kaumku! sembahlah Allah! (kareno) idak ado tuhan (nang berhak disembah) bagimu salain Dio.” Sasungguhnyo (kalau kamu idak manyembah Allah) aku takut kamu bakal ditimpo azab hari nang besar (hari kiamat).

## 7:60

Pamuko-pamuko dari kaumnyo bakato, “Sasungguhnyo kami benar-benar malihatmu berado dalam kasesatan nang nyato.”

## 7:61

Dio (Nuh) manjawab “Wahai kaumku!, idak ado padoku kasesatan sedikitpun, tapi aku ni adolah saorang rasul dari Tuhan semesto alam.

## 7:62

Aku sampaikan kapadomu risalah (amanat) Tuhanku, dan aku mambagih nasehat kapadomu. Aku mangetaui dari Allah apo nang idak kamu ketaui.”

## 7:63

Apokah kamu (idak percayo dan) heran bahwo lah datang kapadomu peringatan dari Tuhanmu kapado saorang laki-laki dari golonganmu, agar dio mambagih peringatan kapadomu dan agar kamu batakwa dengan harapan kamu mandapat rahmat?

## 7:64

(Kareno) orang-orang tu mandustokannyo (Nûh), Kami selamatkan dio dan orang-orang nang basamonyo di dalam bahtera serto Kami tenggelamkan orang-orang nang mandustokan ayat-ayat Kami. Sasunguhnyo, orang-orang tu adalah kaum nang buto (mato hatinyo).

## 7:65

(Kami lah mangutus) kapado (kaum) ‘Aad saudaro orang-orang tu, Hud. Dio bakato “Oi kaumku, sembahlah Allah, Idak ado tuhan bagimu salain Dio. Idakkah kamu idak batakwa?”

## 7:66

Para pamuko nang kafir di antaro kaumnyo bakato, “Sasungguhnyo kami benar-benar malihat kamu dalam keadaan kurang akal dan sesungguhnyo kami mangiro bahwo kamu tamasuk pambohong.”

## 7:67

Dio (Hud) bakato, “Oi kaumku!, Idak ado padoku kakurangan akal sadikitpun, tapi aku ni adolah Rasul dari Tuhan semesto alam.

## 7:68

Aku sampaikan kapadomu risalah-risalah (amanat) Tuhanku dan aku tahadap kamu adalah panasihat nang tapercayo.

## 7:69

Apokah kamu (idak percayo dan) heran bahwo lah datang tuntunan dari Tuhanmu atas saorang laki-laki dari golonganmu supayo io mambagih peringatan kapadomu? Ingatlah katiko Dio (Allah) manjadikan kamu pangganti-pangganti (nang bakuaso) sasudah kaum Nûh, dan malebihkan kamu dalam penciptaan (berupa) tubuh nang tinggi, besar dan kuat. Mako, ingatlah nikmat-nikmat Allah supayo kamu mandapat kabaruntungan.

## 7:70

Orang-orang tu bakato, “Apokah engkau (oi Hud) datang kapado kami agar kami manyembah Allah satu-satuNyo dan maninggalkan apo nang biaso disembah oleh bapak-bapak kami? Mako, datangkanlah kapado kami apo nang kamu janjikan kapado kami kalu kamu tamasuk orang nang benar!”

## 7:71

Dio (Hûd) bakato, “Sungguh, sudah pasti kamu bakal ditimpo azab dan kemarahan dari Tuhanmu. Apokah kamu sakalian hendak babantah dengan aku tentang namo-namo (berhalo) nang kamu baserto nenek moyang kamu manamokannyo, padohal Allah idak manurunkan sedikitpun hujjah (alasan pambenaran) untuk tu? Mako, tunggulah (azab dan kamarahan tu)! Sasungguhnyo aku basamo kamu tamasuk orang-orang nang manunggu.”

## 7:72

Mako, kami selamatkan dio (Hûd) dan orang-orang nang basamonyo kareno rahmat nang besar dari Kami dan Kami binasokan sampai akar-akar orang-orang nang mandustokan ayat-ayat Kami dan orang-orang tu bukanlah orang-orang baiman.

## 7:73

(Kami lah mangutus) kapado (kaum) Śamud saudaro orang-orang tu, Saleh. Io bakato, “Oi kaumku! sembahlah Allah! Idak ado bagi kamu sikok tuhanpun salain Dio. Sungguh, lah datang kapadomu bukti nang nyato dari Tuhanmu. ko adolah unto betino dari Allah untuk kamu sabagai mukjizat. Mako, biarkanlah io makan di bumi Allah dan janganlah kamu mangganggunyo dengan kaburukan apopun, sahinggo kamu ditimpo azab nang sangat pedih.”

## 7:74

Ingatlah katiko (Allah) manjadikan kamu pangganti-pangganti (nang bakuaso) sasudah kaum ‘Ad dan Dio mamberikan kamu tempat di bumi. Kamu mambuat pado dataran rendahnyo bangunan-bangunan besar dan kamu pahat gunung-gunungnyo manjadi rumah-rumah. Mako, ingatlah nikmat-nikmat Allah dan janganlah kamu malakukan kajahatan di bumi dengan babuat karusakan.

## 7:75

Pamuko-pamuko nang manyombongkan diri di antaro kaumnyo bakato kapado orang-orang nang dianggap lemah nang lah baiman di antaro orang-orang tu, “Tahukah kamu bahwo Saleh diutus (manjadi rasul) oleh Tuhan nyo?.” Orang-orang tu manjawab, “Sasungguhnyo kami baiman kapado apo (wahyu) nang dibawaknyo.”

## 7:76

Orang-orang nang manyombongkan diri bakato, “Sasungguhnyo kami adalah orang-orang nang idak percayo kapado apo nang kamu imani.”

## 7:77

Lalu, orang-orang tu mamotong unto betino tu dan orang-orang tu malampaui batas tahadap parintah Tuhan orang-orang tu dan orang-orang tu bakato, “Oi Saleh! Datangkanlah apo nang kamu janjikan (ancaman sikso) kapado kami, kalu kamu tamasuk orang-orang nang diutus (Allah).”

## 7:78

Mako, gempo (dahsyat) manimpo orang-orang tu sahinggo orang-orang tu manjadi (mayat-mayat nang) bagelimpangan di dalam raruntuhan tempat tinggal orang-orang tu.

## 7:79

Mako, dio (Saleh) maninggalkan orang-orang tu sambil bakato, “Oi kaumku! Sungguh, aku lah manyampaikan kapadomu risalah (amanat) Tuhanku dan aku lah manasehati kamu. Tapi kamu idak manyukoi paro pambagih nasihat.”

## 7:80

(Kami jugo lah mangutus) Luth (kapado kaumnyo). (Ingatlah) katiko io bakato kapado kaumnyo, “Apokah kamu malakukan perbuatan keji nang belum pernah dilakukan oleh saorangpun sabelum kamu di dunio ko?”

## 7:81

Sasungguhnyo, kamu benar-benar mandatangi laki-laki untuk malampiaskan syahwat, bukan kapado batino, bahkan kamu adolah kaum nang malampau batas.”

## 7:82

Idak ado jawaban kaumnyo selain bakato, “Usirlah orang-orang tu (Luth dan pangikutnyo) dari negerimu ko. Sasungguhnyo orang-orang tu adolah orang nang manganggap dirinyo suci.”

## 7:83

Mako, Kami selamatkan dio dan pangikutnyo kacuali isterinyo. Io (istrinyo) tamasuk (orang-orang kafir) nang tatinggal.

## 7:84

Kami hujani orang-orang tu hujan (batu). Peratikanlah bagaimana kasudahan paro pandurhako.

## 7:85

Kapado penduduk Madyan, [^275] Kami (utus) saudaro orang-orang tu, Syu’aib. Dio bakato, “Oi kaumku, sembahlah Allah. Idak ado bagimu tuhan (nang disembah) selain Dio. Sungguh, lah datang kapadomu bukti nan nyato dari Tuhanmu. Sempurnokanlah takaran dan timbangan, dan jangan kamu marugikan (hak-hak) orang lain meski sadikit. Jangan (pulak) babuat karusakan di bumi sasudah perbaikannyo. [^276] Tulah lebih baik bagimu, kalu kamu baiman.”

[^275]: Madyan’ pado mulonya adolah namo putra Nabi Ibrahim a.s. dari istri beliau nang ketigo nang banama Qatura. Dio manikah dengan Nabi Lut a.s. Salanjutnya, kata ‘Madyan’ dipakai untuk namo sikok suku nang berasal katurunan Madyan. Lokasinya di pantai Laut Merah sabelah tenggara Gurun Sinai, yaitu antaro Hijaz, tepatnya Tabuk Saudi Arabia dan Teluk Aqabah

[^276]: Perbaikan nang dimaksud adolah malalui syariat dan aturan nang dibawak oleh para nabi dan dilanjutkan oleh para panerusnya.

## 7:86

Janganlah kamu duduk di satiap jalan dengan manakut-nakuti dan mahalang-halangi orang-orang nan baiman dari jalan Allah, dan hendak mambelokkannyo. Ingatlah katiko kamu dahulunyo sadikit, lalu Allah mampabanyak jumlah kamu. Dan pahatikanlah bagaimano kasudahan urang-urang nan babuat karusakan.

## 7:87

Kalu ado segolongan di antaro kamu nan baiman kapado (ajaran) nan aku diutus manyampaikannyo, dan ado (pulo) sagolongan nan idak baiman, mako basabarlah, sampai Allah manetapkan keputusan di antaro kito. Diolah Hakim nan tabaik.

## 7:88

Para pamuko nang sombong dari kaumnyo bakato, “Oi Syuʻaib, sungguh, kami bakal mangusirmu basamo orang-orang nang baiman kapadomu dari negeri kami, kacuali kamu betul-betul balik kapado ugamo kami.” Syuʻaib bakato, “Apokah (kami balik kapadonyo) meskipun kami mambencinyo?

## 7:89

Sungguh, kami lah mangado-adokan kebohongan besak kapado Allah kalu kami balik pado ugamomu sasudah Allah manyelamatkan kami darinyo. Idaklah patut kami balik kapadonyo, kacuali kalu Allah Tuhan kami mangendaki. Pangetauan Tuhan kami maliputi sagalo sasuatu. Hanyo kapado-Nyo kami batawakal. Wahai Tuhan kami, bagihlah kaputusan antaro kami dan kaum kami dengan hak (adil). Engkaulah pambagih kaputusan tabaik.”

## 7:90

Para pamuko orang kafir dari kaumnyo bakato (kapado sasamonyo), “Sungguh, kalu kamu mangikuti Syuʻaib, niscayo kamu betul-betul manjadi orang-orang nang rugi.”

## 7:91

Mako, gempo (dahsyat) manimpo orang-orang tu sahinggo orang-orang tu manjadi (mayat-mayat nang) bagalimpangan di dalam (reruntuhan) genah tinggal orang-orang tu.

## 7:92

Orang-orang nang mandustokan Syuʻaib seakan-akan belum pernah tinggal di (negeri) tu. Orang-orang nang mandustokan Syuʻaib tulah orang-orang nang rugi.

## 7:93

(Katiko Syuʻaib yakin azab bakal manimpo kaum kafir), io maninggalkan orang-orang tu serayo bakato, “Oi kaumku, sungguh aku betul-betul lah manyampaikan risalah Tuhanku kapadomu dan aku lah manasihatimu. Mako, bagaimano aku bakal basedih tahadap kaum kafir?”

## 7:94

Kami idak mangutus saorang nabi pun di suatu negeri, (lalu panduduknyo mandustokan nabi tu), malainkan Kami timpokan kapado panduduknyo kasempitan dan pandaritoan agar orang-orang tu (tunduk dengan) marendahkan diri.

## 7:95

Kemudian, Kami ganti pandaritoan tu dengan kasenangan (sahinggo katurunan dan harto orang-orang tu) batambah banyak. Lalu, orang-orang tu bakato, “Sungguh, nenek moyang kami lah marasokan pandaritoan dan kasenangan.” Mako, Kami timpokan siksoan atas orang-orang tu dengan tibo-tibo, sedangkan orang-orang tu idak manyadari.

## 7:96

Sekiranyo panduduk negeri-negeri baiman dan batakwa, niscayo Kami bakal mambukakan untuk orang-orang tu berbagai kaberkahan dari langit dan bumi. bakal tetapi, orang-orang tu mandustokan (para rosul dan ayat-ayat Kami). Mako, Kami manyikso orang-orang tu disebabkan oleh apo nang salalu orang-orang tu kerjokan.

## 7:97

Apokah panduduk negeri-negeri tu maraso aman dari sikso Kami nang datang di malam ari katiko orang-orang tu sedang tiduk?

## 7:98

Atau, apokah panduduk negeri-negeri tu maraso aman dari sikso Kami nang datang pado waktu duha (waktu manjelang tengah ari) katiko orang-orang tu sedang bamain?

## 7:99

Atau, apokah orang-orang tu maraso aman dari sikso Allah (nang idak tadugo-dugo)? Idak ado orang nang maraso aman dari sikso Allah, salain kaum nang rugi.

## 7:100

Ataukah belum jugo jelas bagi orang-orang nang mawarisi suatu negeri sasudah (lenyap) panduduknyo? Bahwa, saandainyo Kami mangendaki, Kami betul-betul bakal manimpokan (sikso) kapado orang-orang tu kareno doso-dosonyo. Kami bakal mangunci hati orang-orang tu sahinggo orang-orang tu idak dapat manganing (palajaran).

## 7:101

Negeri-negeri (nang lah Kami binasokan) tu Kami caritokan sabagian kisahnyo kapadomu (Nabi Muhammad). Sungguh, rosul-rosul orang-orang tu sudah datang dengan mambawak bukti-bukti nang nyato kapado orang-orang tu. bakal tetapi, orang-orang tu idak mau baiman pado apo nang lah orang-orang tu dustokan sabelumnyo. Macam tulah Allah mangunci hati orang-orang nang kafir.

## 7:102

Kami idak mandapati kabanyakan orang-orang tu mamenuhi janji. Sasungguhnyo Kami dapati kabanyakan orang-orang tu adolah orang-orang nang fasik.

## 7:103

Kemudian, Kami utus Musa sasudah orang-orang tu dengan mambawak tando-tando (kakuasoan) Kami kapado Fir’aun dan pamuko-pamuko kaumnyo. Lalu, orang-orang tu mangengkarinyo. Parhatikanlah bagaimano kasudahan orang-orang nang babuat karusakan.

## 7:104

Musa bakato, “Oi Fir’aun, sungguh, aku adolah saorang utusan dari Tuhan semesta alam.

## 7:105

Wajib atasku idak mangatokan (sasuatu) tahadap Allah, kacuali nang hak (betul). Sungguh, aku datang kapadomu dengan mambawak bukti nang nyato dari Tuhanmu. Mako, lepaskanlah Bani Israil (pegi) basamoku.”

## 7:106

Dio (Fir’aun) bakato, “Jiko betul engkau mambawak sasuatu bukti, mako tunjukkanlah, kalau kamu tamasuk orang-orang nang betul.”

## 7:107

Mako, dio (Musa) malemparkan tongkatnyo, tibo-tibo io (tongkat tu) manjadi ular besak nang nyato.

## 7:108

Dio manarik tangannyo, tibo-tibo io (tangan tu) manjadi putih (bacahayo) bagi orang-orang nang maliat(-nyo).

## 7:109

Para pamuko kaum Fir’aun bakato, “Sasungguhnyo orang iko betul-betul panyihir nang sangat pandai.

## 7:110

Dio hendak mangusir kamu dari negerimu.” (Fir’aun bakato), “Mako, apo saran kamu?”

## 7:111

Orang-orang tu (para pamuko) tu manjawab, “Bagih tangguhlah dio dan saudaronyo dan utuslah ka kota-kota baberapo orang untuk mangumpulkan (para panyihir)

## 7:112

(agar) orang-orang tu mambawak semuo panyihir nang pandai kapadomu.”

## 7:113

Para panyihir datang kapado Fir’aun. Orang-orang tu bakato, “(Apokah) kami betul-betul bakal mandapat imbalan kalu kami menang?”

## 7:114

Dio (Fir’aun) manjawab, “Yo, bahkan sasungguhnyo kamu pasti tamasuk orang-orang nang didekatkan (kadudukannyo kapadoku).”

## 7:115

Orang-orang tu (para panyihir) bakato, “Wahai Musa, engkaukah nang bakal malemparkan (lebih dulu) atau kami nang malemparkan?”

## 7:116

Dio (Musa) manjawab, “Lemparkanlah (lebih dulu)!” Mako, katiko malemparkan (tali-temali), orang-orang tu manyihir mato orang banyak dan manjadikan orang-orang tu takut. Orang-orang tu mampaliatkan sihir nang hebat (manakjubkan).

## 7:117

Kami wahyukan kapado Musa, “Lemparkanlah tongkatmu!” Mako, tibo-tibo io manelan (habis) sagalo kapalsuan orang-orang tu.

## 7:118

Mako, tabuktilah kabenaran dan sio-siolah sagalo nang orang-orang tu kerjokan.

## 7:119

Orang-orang tu dikalahkan di genah tu dan jadilah orang-orang tu orang-orang nang hino.

## 7:120

Para panyihir tu tasungkur dalam kaadaan sujud. [^277]

[^277]: Orang-orang tu langsung basujud kapado Allah Swt. kareno mayakini kabenaran seruan Nabi Musa a.s. dan bukan sihir sabagai nang orang-orang tu dugo samulo.

## 7:121

Orang-orang tu bakato, “Kami baiman kapado Tuhan semesta alam,

## 7:122

(Yaitu) Tuhannyo Musa dan Harun.”

## 7:123

Fir’aun bakato, “Mangapo kamu baiman kapadonyo sabelum aku mambagih izin kapadomu? Sasungguhnyo iko betul-betul tipu muslihat nang lah kamu rencanokan di kota iko untuk mangusir panduduknyo. Kagi kamu bakal mangetaui (akibat perbuatanmu iko).

## 7:124

Pasti bakal aku potong tangan dan kakimu dengan basilang (tangan kanan dan kaki kiri atau sabaliknyo) Kemudian sungguh bakal aku salib kamu semuo.”

## 7:125

Orang-orang tu (para panyihir) manjawab, “Sasungguhnyo kami hanyo bakal balik kapado Tuhan kami.

## 7:126

Kamu (Fir’aun) idak manghukum kami, kacuali kareno kami baiman kapado ayat-ayat Tuhan kami katiko ayat-ayat tu datang kapado kami.” (Orang-orang tu badoa), “Wahai Tuhan kami, limpahkanlah kasabaran kapado kami dan matikanlah kami dalam kaadaan muslim (baserah diri kapado- Mu).”

## 7:127

Para pamuko dari kaum Fir’aun bakato, “Apokah engkau bakal mambiakkan Musa dan kaumnyo sahinggo orang-orang tu babuat karusakan di negeri iko (Mesir) dan dio (Musa) maninggalkanmu dan tuhan-tuhanmu?” (Fir’aun) manjawab, “Bakal kito bunuh anak-anak jantan orang-orang tu dan kito biakkan hidup anak-anak batino orang-orang tu. Sasungguhnyo kito bakuaso penuh atas orang-orang tu.”

## 7:128

Musa bakato kapado kaumnyo, “Mohonlah patolongan kapado Allah dan basabalah. Sasungguhnyo bumi (iko) milik Allah; diwariskan-Nyo kapado siapo be nang Dio kendaki di antaro hambo-hambo-Nyo. Kasudahan (nang baik) adolah bagi orang-orang nang batakwa.”

## 7:129

Orang-orang tu (kaum Musa) bakato, “Kami lah ditindas (oleh Fir’aun) sabelum engkau datang kapado kami dan sasudah engkau datang.” (Musa) manjawab, “Mudah-mudahan Tuhanmu mambinasokan musuhmu dan manjadikan kamu panguaso di bumi lalu Dio bakal maliat bagaimano perbuatanmu.”

## 7:130

Sungguh, Kami lah manghukum Fir’aun dan kaumnyo dengan (mandatangkan) kemarau panjang dan kakurangan buah-buahan agar orang-orang tu mangambik palajaran.

## 7:131

Mako, apobilo kabaikan (kamakmuran) datang kapado orang-orang tu, orang-orang tu bakato, “Bagi kami hal iko (wajar kareno usaho kami).” kalu ditimpo kasusahan, orang-orang tu lemparkan sebab kasialan tu kapado Musa dan orang-orang nang basamonyo. Ketauilah, sasungguhnyo katentuan tentang nasib orang-orang tu (baik dan buruk) di sisi Allah, tapi kabanyakan orang-orang tu idak mangetaui.

## 7:132

Orang-orang tu (kaum Fir’aun) bakato (kapado Musa), “Bukti apo pun nang engkau bawak kapado kami untuk manyihir kami dengannyo, kami idak bakal baiman kapadomu.”

## 7:133

Mako, Kami kirimkan kapado orang-orang tu (sikso barupo) topan, belalang, kutu, katak dan darah (aek minum barubah manjadi darah) sabagai bukti-bukti nang jelas dan taperinci. bakal tetapi, orang-orang tu tetap manyombongkan diri dan orang-orang tu adolah kaum pandurhako.

## 7:134

Katiko azab (nang lah diterangkan tu) manimpo orang-orang tu, orang-orang tu pun bakato, “Oi Musa, mohonkanlah untuk kami kapado Tuhanmu sasuai dengan janji-Nyo kapadomu. kalu engkau dapat manghilangkan azab tu dari kami, niscayo kami bakal baiman kapadomu dan pasti bakal kami biakkan Bani Israil pegi basamomu.”

## 7:135

Namun, sasudah Kami hilangkan azab tu dari orang-orang tu hingga batas waktu nang harus orang-orang tu penuhi, tanyato orang-orang tu engkar janji.

## 7:136

Mako, Kami mambalas orang-orang tu (dengan sikso nang lebih berat). Kami tenggelamkan orang-orang tu di laut kareno orang-orang tu sudah mandustokan ayat-ayat Kami dan orang-orang tu adolah orang-orang nang lengah tahadapnyo.

## 7:137

Kami wariskan kapado kaum nang salalu tertindas tu, bumi bagian timur dan bagian baratnyo [^278] nang lah Kami berkahi. (Dengan demikian), lah sempurnolah firman Tuhanmu nang baik tu (sabagai janji) untuk Bani Israil disebabkan kasabaran orang-orang tu. Kami hancurkan apo pun nang lah dibuat Fir’aun dan kaumnyo serto apo pun nang lah orang-orang tu bangun. [^279]

[^278]: Negeri Syam, Mesir dan negeri-negeri sakitar kaduonyo nang pernah dikuasoi Fir’aun dulu, sasudah kerajaan Fir’aun runtuh negeri-negeri tu diwarisi oleh Bani Israil.

[^279]: Nang dimaksud dengan bangunan-bangunan Fir’aun nang dihancurkan Allah Swt. adolah bangunan-bangunan nang orang-orang tu dirikan dengan manindas Bani Israil, seperti kota Ramses, menara nang dibangun Haman atas perentah Fir’aun.

## 7:138

Kami manyeberangkan Bani Israil (malintasi) laut tu (dengan selamat). Katiko orang-orang tu sampai kapado suatu kaum nang masih tetap manyembah berhalo, orang-orang tu (Bani Israil) bakato, “Oi Musa, buatlah untuk kami tuhan (barupo berhalo) samacam mano tuhan-tuhan orang-orang tu.” (Musa) manjawab, “Sasungguhnyo kamu adolah kaum nang bodoh.”

## 7:139

Sasungguhnyo apo nang orang-orang tu anut (kamusyrikan) bakal dihancurkan dan bakal sio-sio apo nang lah orang-orang tu kerjokan.

## 7:140

Dio (Musa) bakato (kapado kaumnyo), “Apokah aku mancarikan untukmu tuhan salain Allah, padohal Diolah nang lah malebihkan kamu atas sagalo umat (pado maso tu)?”

## 7:141

(Ingatlah oi Bani Israil) katiko Kami manyelamatkan kamu dari para pengikut Fir’aun nang manyikso kamu dengan siksoan nang paling buruk. Orang-orang tu mambunuh anak-anakmu nang jantan dan mambiakkan hidup anak-anakmu nang batino. Pado nang macam tu tadapat cobaan nang besak dari Tuhanmu.

## 7:142

Kami lah manjanjikan Musa (untuk mambagihkan kitab Taurat sasudah bamunajat salamo) tiga puluh malam. Kami sempurnokan jumlah malam tu dengan sapuluh (malam lagi). Mako, lengkaplah waktu nang lah ditentukan Tuhannyo empat puluh malam. Musa bakato kapado saudaronyo, (Yaitu) Harun, “Gantikanlah aku dalam (mamimpin) kaumku, perbaikilah (dirimu dan kaummu), dan janganlah engkau mangikuti jalan orang-orang nang babuat karusakan.”

## 7:143

Katiko Musa datang untuk (bamunajat) pado waktu nang lah Kami tentukan (salamo empat puluh ari) dan Tuhan lah bafirman (langsung) kapadonyo, (Musa) bakato, “wahai Tuhanku, tampakkanlah (diri-Mu) kapadoku agar aku dapat maliat Engkau.” (Allah) bafirman, “Engkau idak bakal (sanggup) maliat-Ku, namun liatlah ka gunung tu. kalu io tetap di genahnyo (seperti sadiokalo), niscayo engkau dapat maliat-Ku.” Mako, katiko Tuhannyo manampakkan (keagungan-Nyo) kapado gunung tu, [^280] gunung tu hancur luluh dan Musa pun jatuh pingsan. Sasudah Musa sadar, dio bakato, “Mahasuci Engkau. Aku batobat kapado-Mu dan aku adolah orang nang pertamo-tamo baiman.”

[^280]: Para mufasir ado nang bapendapat bahwa apo nang ditampakkan tersebut adolah kabesaran dan kakuasaan Allah Swt. Ado pula nang manafsirkan bahwa nang tampak tu adolah cahayo Allah Swt. Bagaimanopun jugo tampaknyo Allah Swt. tu bukanlah seperti tampaknyo makhluk, hanyo tampak nang sasuai dengan sifat-sifat Allah Swt. nang idak dapat diukur dengan ukuran manusio.

## 7:144

(Allah) bafirman, “Oi Musa, sasungguhnyo Aku mamilih (malebihkan) engkau dari manusio (nang lain) untuk mambawak risalah dan ngomong (langsung) dengan-Ku. Mako, bapegang teguhlah kapado apo nang Aku bagihkan kapadomu dan jadilah kamu tamasuk orang-orang nang basyukur.”

## 7:145

Kami lah manuliskan untuk Musa pado lauh-lauh (Taurat) [^281] sagalo sasuatu sabagai palajaran dan panjelasan untuk sagalo hal. Lalu, (Kami bafirman kapadonyo), “Bapegang teguhlah kapadonyo dengan sungguh-sungguh dan suruhlah kaummu bapegang kapadonyo dengan sabaik-baiknyo. [^282] Aku bakal mampaliatkan kapadomu (kahancuran) negeri orang-orang fasik.” [^283]

[^281]: ‘Lauh’ adolah kepingan dari batu atau kayu nang batuliskan kitab Taurat nang diterimo Nabi Musa a.s. sasudah munajat di Gunung Sinai.

[^282]: Utamokanlah hal-hal nang wajib dulu daripado nang sunah dan mubah.

[^283]: Allah Swt. bakal mampaliatkan negeri orang-orang fasik seperti Fir’aun, ‘Ad, dan Samud nang hancur basamo orang-orang tu akibat akhir kajahatan dan kafasikan orang-orang tu.

## 7:146

Aku bakal mamalingkan orang-orang nang manyombongkan diri di bumi tanpa alasan nang betul dari tando-tando (kakuasoan-Ku). kalu orang-orang tu maliat semuo tando-tando tu, orang-orang tu tetap idak mau baiman kapadonyo. kalu orang-orang tu maliat jalan kabenaran, orang-orang tu tetap idak mau manempuhnyo. (Sabaliknyo), kalu orang-orang tu maliat jalan kasesatan, orang-orang tu manempuhnyo. Macam tu adolah kareno orang-orang tu mandustokan ayat-ayat Kami dan orang-orang tu salalu lengah tahadapnyo.

## 7:147

Orang-orang nang mandustokan tando-tando (kakuasoan) Kami dan adonyo pertemuan akherat, sio-siolah amal orang-orang tu. Bukankah orang-orang tu (dak) bakal dibalas, kacuali (sasuai dengan) apo nang lah orang-orang tu kerjokan?

## 7:148

Kaum Musa, sasudah kapergian (Musa ka Gunung Sinai), mambuat (sembahan barupo) patung anak jawi nang batubuh dan dapat malenguh (basuaro) [^284] dari perhiasan emas orang-orang tu. Apokah orang-orang tu idak mangetaui bahwa (patung) anak jawi tu idak dapat ngomong dengan orang-orang tu dan idak dapat (pulo) manunjukkan jalan (kabaikan) kapado orang-orang tu? (Bahkan), orang-orang tu manjadikannyo (sabagai sembahan). Orang-orang tu adolah orang-orang aniayo.

[^284]: Orang-orang tu mambuat patung anak jawi dari emas. Sabagian mufasir bapendapat bahwa suaro nang mirip suaro jawi tu hanyolah disebabkan oleh angin nang masuk ka dalam rongga patung tu dengan teknik nang dikenal oleh Samiri waktu tu. Sabagian lagi ado nang manafsirkan bahwa patung nang dibuat tu kemudian menjadi tubuh nang banyawo dan mangeluarkan suaro sapi.

## 7:149

Sasudah orang-orang tu (sangat) manyesali perbuatannyo dan mangetaui bahwa orang-orang tu betul-betul sesat, orang-orang tu bakato, “Sungguh, kalu Tuhan kami idak mambagih rahmat kapado kami dan idak mangampuni kami, pastilah kami manjadi orang-orang nang marugi.”

## 7:150

Katiko Musa balik kapado kaumnyo dalam kaadaan marah lagi sedih, dio bakato, “Alangkah buruknyo perbuatan nang kamu kerjokan salamo kapergianku! Apokah kamu hendak mandului janji Tuhanmu?”  [^285] Musa pun malemparkan lauh-lauh (Taurat) tu dan mamegang kepalak (manjambak) saudaronyo (Harun) sambil manariknyo ka arahnyo. (Harun) bakato, “Oi anak ibuku, kaum iko lah manganggapku lemah dan hampir be orang-orang tu mambunuhku. Oleh kareno tu, janganlah engkau manjadikan musuh-musuh manyorakiku (kareno maliat palakuan kasarmu tahadapku). Janganlah engkau manjadikanku (dalam pandanganmu) basamo kaum nang aniayo.”

[^285]: Maksud pertanyoan iko adolah mampatanyokan katidaksabaran manantik kadatangan Nabi Musa a.s. balik sasudah bamunajat kapado Tuhan, sahinggo kaumnyo mambuat patung anak jawi untuk disembah samacam mano manyembah Allah Swt.

## 7:151

Dio (Musa) badoa, “Wahai Tuhanku, ampunilah aku dan saudaroku serto masukkanlah kami ka dalam rahmat-Mu. Engkaulah Maha Panyayang dari semuo nang panyayang.”

## 7:152

Sasungguhnyo orang-orang nang manjadikan (patung) anak jawi (sabagai sembahan) kagi bakal manerimo kamurkoan dan kahinoan dari Tuhan orang-orang tu dalam kahidupan di dunio. Macam tulah Kami mambagih balasan kapado orang-orang nang mangado-ado.

## 7:153

Orang-orang nang mangerjokan kaburukan, Kemudian sasudah tu batobat dan baiman, sasungguhnyo Tuhanmu, sasudah (tobat) tu, Maha Pangampun lagi Maha Panyayang.

## 7:154

Sasudah amarah Musa mareda, dio mangambik (balik) lauh-lauh (Taurat) tu. Di dalam tulisannyo tadapat patunjuk dan rahmat bagi orang-orang nang takut kapado Tuhannyo.

## 7:155

Musa mamilih tujuh puluh orang dari kaumnyo untuk (mamohon tobat kapado Kami) pado waktu nang lah Kami tentukan. Katiko orang-orang tu ditimpo gempo bumi, Musa bakato, “Wahai Tuhanku, kalu Engkau kendaki, tentulah Engkau mambinasokan orang-orang tu dan aku sabelum iko. Apokah Engkau bakal mambinasokan kami kareno perbuatan orang-orang nang kurang akal di antaro kami? (Panyembahan tahadap patung anak sapi) tu hanyolah cobaan dari-Mu. Engkau manyesatkan siapo nang Engkau kendaki dengan cobaan tu dan Engkau mambagih patunjuk siapo nang Engkau kendaki. [^286] Engkaulah Palindung kami. Mako, ampunilah kami dan bagihlah kami rahmat. Engkaulah sabaik-baik Pambagih ampun.”

[^286]: Perbuatan orang-orang tu mambuat patung anak jawi dan manyembahnyo tu adolah suatu cobaan dari Allah Swt. untuk manguji orang-orang tu, siapo nang sabenarnyo kuat imannyo dan siapo nang masih ragu-ragu. Orang nang lemah imannyo tulah nang mangikuti Samiri dan manyembah patung anak jawi tu. bakal tetapi, orang nang kuat imannyo bakal tetap dalam kaimanannyo.

## 7:156

Tetapkanlah untuk kami kabaikan di dunio iko dan di akherat. Sasungguhnyo kami balik (batobat) kapado Engkau. (Allah) bafirman, “Sikso-Ku bakal Aku timpokan kapado siapo nang Aku kendaki dan rahmat-Ku maliputi sagalo sasuatu. Bakal Aku tetapkan rahmat-Ku bagi orang-orang nang batakwa dan manunaikan zakat serto bagi orang-orang nang baiman kapado ayat-ayat Kami.”

## 7:157

(Yaitu), orang-orang nang mangikuti Rosul (Muhammad), Nabi nang umi (dak biso baco tulis) nang (namonyo) orang-orang tu temukan tatulis di dalam Taurat dan Injil nang ado pado orang-orang tu. Dio manyuruh orang-orang tu kapado nang makruf, mancegah dari nang mungkar, manghalalkan sagalo nang baik bagi orang-orang tu, mangharamkan sagalo nang buruk bagi orang-orang tu, dan mambebaskan beban-beban serto belenggu-belenggu nang ado pado orang-orang tu. [^287] Adopun orang-orang nang baiman kapadonyo, mamuliokannyo, manolongnyo, dan mangikuti cahayo terang nang diturunkan basamonyo (Al-Qur’an), orang-orang tulah orang-orang baruntung.

[^287]: Dalam syariat nang dibawak oleh Nabi Muhammad saw. tu idak ado lagi beban nang berat nang dipikulkan kapado Bani Israil, seperti mansyariatkan mambunuh diri untuk sahnyo tobat, wajib kisas pado pambunuhan, baik nang disengajo maupun dak, tanpa boleh mambayar diat (ganti rugi), mamotong anggota badan nang malakukan kasalahan, dan mambuang atau manggunting kain nang keno najis.

## 7:158

Katokanlah (Nabi Muhammad), “Oi manusio, sasungguhnyo aku iko utusan Allah bagi kamu semuo, Nang mamiliki kerajaan langit dan bumi, idak ado tuhan salain Dio, serto Nang manghidupkan dan mamatikan. Mako, baimanlah kamu kapado Allah dan Rosul-Nyo, (Yaitu) nabi umi (dak biso baco tulis) nang baiman kapado Allah dan kalimat-kalimat-Nyo (kitab-kitab-Nyo). Ikutilah dio agar kamu mandapat patunjuk.”

## 7:159

Di antaro kaum Musa tadapat suatu umat nang mambagih patunjuk (kapado manusio) dengan (dasar) kabenaran dan dengan tu (pulo) orang-orang tu balaku adil. [^288]

[^288]: Orang-orang tu mambagih patunjuk dan manuntun dengan bapadoman kapado patunjuk dan tuntunan nang datang dari Allah Swt. Dalam hal mangadili pakaro, orang-orang tu salalu mencari kaadilan dengan bapadoman kapado patunjuk dan tuntunan Allah Swt.

## 7:160

Kami mambagi orang-orang tu (Bani Israil) manjadi dua belas suku nang tiap-tiap orang-orang tu bajumlah besak. Kami wahyukan kapado Musa katiko kaumnyo maminta aek kapadonyo, “Pukullah batu tu dengan tongkatmu!” Mako, mamancarlah dari (batu) tu dua belas mato aek. Sungguh, setiap suku lah mangetaui genah minumnyo masing-masing. Kami naungi orang-orang tu dengan awan dan Kami turunkan kapado orang-orang tu manna dan salwa. [^289] (Kami bafirman), “Makanlah nang baik-baik dari rezeki nang lah Kami anugerahkan kapadomu.” Orang-orang tu idak mananiayo Kami, tapi orang-orang tulah nang salalu mananiayo dirinyo dewek.

[^289]: Lihat catatan kaki surah al-Baqarah/2: 57.

## 7:161

(Ingatlah) katiko dikatokan kapado orang-orang tu (Bani Israil), “Tinggallah di negeri iko (Baitulmaqdis) dan makanlah dari (hasil bumi)-nyo di mano be kamu kendaki, serto katokanlah, ‘Bebaskanlah kami dari doso,’ lalu masukilah pintu gerbangnyo sambil mambungkuk! (Jiko kamu malakukan tu semuo), niscayo Kami mangampuni kasalahan-kasalahanmu.” Kami bakal manambah (karunio) kapado orang-orang nang babuat kabaikan.

## 7:162

Mako, orang-orang nang aniayo di antaro orang-orang tu mangganti (omongan tu) dengan omongan nang idak diperintahkan kapado orang-orang tu. [^290] Lalu, Kami timpokan kapado orang-orang tu azab dari langit kareno orang-orang tu salalu babuat aniayo.

[^290]: Orang-orang tu diperentah untuk mangucap, ‘ḥiṭṭatun’ (nang artinyo ‘mohon dilepaskan dari doso’), tapi orang-orang tu mangubah sambil mancemooh dan mangucapkannyo menjadi ‘ḥinṭatun fī sya‘īrah’ (nang artinyo ‘gandum’).

## 7:163

Tanyokanlah kapado orang-orang tu tentang negeri [^291] nang taletak di dekat laut katiko orang-orang tu malanggar aturan pado ari Sabat, [^292] (Yaitu) katiko datang kapado orang-orang tu ikan-ikan (nang barado di sakitar) orang-orang tu bamunculan di permukaan aek. Padohal, pado ari-ari nang bukan Sabat ikan-ikan tu idak datang kapado orang-orang tu. Macam tulah Kami manguji orang-orang tu kareno orang-orang tu salalu balaku fasik.

[^291]: ‘Negeri dekat laut’ di siko adolah kota Eilah nang taletak di pantai Laut Merah, antara kota Madyan danGunung Sinai.

[^292]: Manurut aturan, orang-orang tu idak boleh bakerjo pado ari Sabat, kareno ari Sabat tu dikhususkan hanyo untuk baibadah. Aturan iko ditetapkan oleh Allah Swt. kapado orang-orang Yahudi sasuai dengan parmintaan orang-orang tu. Orang-orang tu dilarang mangail ikan pado ari tu, tapi sabagian dari orang-orang tu melanggar dengan caro nang licik. Orang-orang tu idak mangail tapi mambendung ikan dengan manggali kolam, sahinggo air masuk basamo ikan ka dalam kolam tu, dan orang-orang tu kemudian manangkapnyo di ari nang lain.

## 7:164

(Ingatlah) katiko salah sikok golongan di antaro orang-orang tu bakato, “Mangapo kamu manasihati kaum nang bakal dibinasokan atau diazab Allah dengan azab nang sangat keras?” Orang-orang tu manjawab, “Agar kami mampunyoi alasan (lepas tanggung jawab) kapado Tuhanmu [^293] dan agar orang-orang tu batakwa.”

[^293]: Alasan orang-orang tu adolah bahwa orang-orang tu sudah melaksanakan perentah Allah Swt. untuk mambagih peringatan

## 7:165

Mako, sasudah orang-orang tu malupokan apo nang diparingatkan kapado orang-orang tu, Kami selamatkan orang-orang nang mancegah (orang babuat) kaburukan dan Kami timpokan kapado orang-orang nang aniayo azab nang keras kareno orang-orang tu salalu babuat fasik.

## 7:166

Kemudian, katiko orang-orang tu bersikeras (malampaui batas) tahadap sagalo nang dilarang, Kami katokan kapado orang-orang tu, “Jadilah kamu beruk nang hino!”

## 7:167

(Ingatlah) katiko Tuhanmu mamberitahukan bahwa sungguh Dio bakal mangirimkan kapado orang-orang tu (Bani Israil) orang-orang nang bakal manimpokan saburuk-buruk azab kapado orang-orang tu sampai ari Kiamat. Sasungguhnyo Tuhanmu sangat cepat hukuman-Nyo dan sasungguhnyo Dio Maha Pangampun lagi Maha Panyayang.

## 7:168

Kami mambagi orang-orang tu di bumi iko manjadi baberapo golongan. Di antaronyo ado orang-orang nang saleh dan ado (pulo) nang dak. Kami manguji orang-orang tu dengan berbagai kabaikan dan (jugo dengan) berbagai kaburukan agar orang-orang tu balik (kapado kabenaran).

## 7:169

Kemudian, sasudah orang-orang tu, datanglah generasi (nang lebih buruk) nang mawarisi kitab suci (Taurat). Orang-orang tu mangambik harto bendo (duniowi) nang rendah iko (sabagai ganti dari kabenaran). Lalu, orang-orang tu bakato, “Kami bakal diampuni.” Kalu kagek harto bendo (duniawi) datang kapado orang-orang tu sebanyak tu, niscayo orang-orang tu bakal mangambiknyo (jugo). (Orang-orang tu dicerca), Bukankah orang-orang tu sudah taikat pajanjian dalam kitab suci (Taurat) bahwa orang-orang tu idak bakal mangatokan kapado Allah, kacuali nang betul, padohal orang-orang tu sudah mampelajari apo nang tasebut di dalamnyo? Negeri akherat tu lebih baik bagi orang-orang tu nang batakwa. Mako, dakkah kamu mangerti?

## 7:170

Orang-orang nang bapegang teguh pado kitab suci (Taurat) dan malaksanokan salat, sasungguhnyo Kami idak bakal manyio-nyiokan pahalo orang-orang saleh.

## 7:171

(Ingatlah) katiko Kami mangangkat gunung (dari akarnyo) ka atas orang-orang tu, seakan-akan (gunung) tu awan dan orang-orang tu yakin bahwa (gunung) tu bakal jatuh manimpo orang-orang tu. (Kami bafirman kapado orang-orang tu), “Peganglah dengan teguh apo nang lah Kami anugerahkan kapadomu serto ingatlah salalu (amalkanlah) apo nang tasebut di dalamnyo agar kamu manjadi orang-orang nang batakwa.”

## 7:172

(Ingatlah) katiko Tuhanmu mangeluarkan dari tulang punggung anak cucu Adam, katurunan orang-orang tu dan Allah mangambik kasaksiannyo tahadap diri orang-orang tu dewek (serayo bafirman), “Bukankah Aku iko Tuhanmu?” Orang-orang tu manjawab, “Betul (Engkau Tuhan kami), kami basaksi.” (Kami malakukannyo) agar di ari Kiamat kamu (dak) mangatokan, “Sasungguhnyo kami lengah tahadap hal iko.”

## 7:173

(Hal tu biso jugo) agar kamu (dak) manga-tokan, “Sasungguhnyo nenek moyang kami lah mampasakutukan (Tuhan) sejak dulu, sedang kami adolah katurunan nang (datang) sasudah orang-orang tu. Mako, apokah Engkau bakal manyikso kami kareno perbuatan para pelaku kabatilan?” [^294]

[^294]: Supaya orang-orang musyrik tu jangan mangatokan bahwa nenek moyang orang-orang tu dulu lah mampasakutukan Tuhan, sedangkan orang-orang tu idak tahu-menahu bahwa mampasakutukan Tuhan tu salah. Idak ado jalan lagi bagi orang-orang tu, hanyo meniru nenek moyang orang-orang tu nang mampasakutukan Tuhan. Oleh kareno tu, orang-orang tu manganggap orang-orang tu idak patut disikso kareno kasalahan nenek moyang orang-orang tu.

## 7:174

Macam tulah Kami manjelaskan secaro taperinci ayat-ayat tu dan agar orang-orang tu balik (kapado kabenaran).

## 7:175

Bacokanlah (Nabi Muhammad) kapado orang-orang tu (tentang) barito orang nang lah Kami anugerahkan ayat-ayat Kami kapadonyo. Kemudian, dio malepaskan diri dari (ayat-ayat) tu lalu setan mangikutinyo (sampai berhasil manggodanyo). Mako, dio tamasuk orang nang sesat.

## 7:176

Saandainyo Kami mangendaki, niscayo Kami tinggikan (derajat)-nyo dengan (ayat-ayat) tu, tapi dio cenderung kapado dunio dan mangikuti hawa nafsunyo. Mako, perumpamoannyo seperti anjing. kalu kamu manghalaunyo, io manjulurkan lidahnyo dan kalu kamu mambiakkannyo, dio manjulurkan lidahnyo (jugo). Macam tu adolah perumpamoan orang-orang nang mandustokan ayat-ayat Kami. Mako, caritokanlah kisah-kisah tu agar orang-orang tu bapikir.

## 7:177

Sangat buruk perumpamoan kaum nang mandustokan ayat-ayat Kami. Orang-orang tu hanyo mananiayo diri orang-orang tu dewek.

## 7:178

Siapo be nang Allah bagih patunjuk, diolah nang mandapat patunjuk dan siapo be nang Allah sesatkan, orang-orang tulah orang-orang nang marugi.

## 7:179

Sungguh, Kami betul-betul lah manciptokan banyak dari kalangan jin dan manusio untuk (masuk nerako) Jahanam (kareno kasesatan orang-orang tu). Orang-orang tu mamiliki hati nang idak orang-orang tu pergunokan untuk mamahami (ayat-ayat Allah) dan mamiliki mato nang idak orang-orang tu pergunokan untuk maliat (ayat-ayat Allah), serto mamiliki kuping nang idak orang-orang tu pagunokan untuk manganingkan (ayat-ayat Allah). Orang-orang tu seperti hewan ternak, bahkan lebih sesat lagi. Orang-orang tulah orang-orang nang lengah.

## 7:180

Allah mamiliki Asmaulhusna (namo-namo nang tabaik). Mako, bamohonlah kapado-Nyo dengan manyebut (Asmaulhusna) tu dan tinggalkanlah orang-orang nang manyalahartikan namo-namo-Nyo. [^295] Orang-orang tu kagi bakal mandapat balasan tahadap apo nang lah orang-orang tu kerjokan.

[^295]: Jangan dihiraukan orang-orang nang manyembah Allah Swt. dengan manyebut namo-namo nang idak sasuai dengan sifat-sifat kaagungan Allah Swt., atau dengan memakai Asmaulhusna, tapi dengan maksud manodai namo Allah Swt. atau mampagunokan Asmaulhusna untuk namo-namo salain Allah Swt.

## 7:181

Di antaro orang-orang nang lah Kami ciptokan ado umat nang mambagih patunjuk dengan (dasar) kabenaran dan dengan tu (pulo) orang-orang tu balaku adil.

## 7:182

Orang-orang nang mandustokan ayat-ayat Kami bakal Kami biakkan orang-orang tu baangsur-angsur (manuju kabinasoan) dari arah nang idak orang-orang tu ketaui. [^296]

[^296]: Pembiaran tersebut dicontohkan seperti orang nang babuat maksiat, tapi hidupnyo kaliatan makin sukses, sahinggo dio makin berani babuat maksiat. Dio idak sadar bahwa apo nang dio lakukan manuntunnyo manuju kabinasoan.

## 7:183

Aku mambagih tenggang waktu kapado orang-orang tu. Sasungguhnyo rencano-Ku sangat teguh.

## 7:184

Apokah orang-orang tu idak marenungkan bahwa teman orang-orang tu (Nabi Muhammad) idak gilo sadikit pun? Dio hanyolah saorang pambagih peringatan nang jelas.

## 7:185

Apokah orang-orang tu idak mampahatikan kerajaan langit dan bumi dan sagalo apo nang Allah ciptokan dan kamungkinan lah makin dekatnyo waktu (kabinasoan) orang-orang tu? Lalu, barito mano lagi sasudah iko nang bakal orang-orang tu percayoi?

## 7:186

Siapo be nang Allah sesatkan, idak ado nang mampu mambagihnyo patunjuk. Allah mambiakkannyo taombang-ambing dalam kasesatan. [^297]

[^297]: Lihat catatan kaki surah al-Baqarah/2: 26.

## 7:187

Orang-orang tu mananyokan kapadomu (Nabi Muhammad) tentang kiamat, “Kapan tajadi?” Katokanlah, “Sasungguhnyo pangetauan tentang kiamat tu hanyo ado pado Tuhanku. Idak ado (saorang pun) nang dapat manjelaskan waktu tajadinyo salain Dio. (Kiamat) tu sangat berat (huru-haranyo bagi makhluk nang) di langit dan di bumi. Io idak bakal datang kapadomu kacuali secaro tibo-tibo.” Orang-orang tu batanyo kapadomu seakan-akan engkau mangetauinyo. Katokanlah (Nabi Muhammad), “Sasungguhnyo pangetauan tentang (ari Kiamat) tu hanyo ado pado Allah, tapi kabanyakan manusio idak mangetaui.”

## 7:188

Katokanlah (Nabi Muhammad), “Aku idak kuaso mandatangkan manfaat maupun manolak mudarat bagi diriku, kacuali apo nang Allah kendaki. Saandainyo aku mangetaui nang gaib, niscayo aku bakal mambuat kabajikan sebanyak-banyaknyo dan bahayo idak bakal manimpoku. Aku hanyolah pambagih peringatan dan pembawak barito gembira bagi kaum nang baiman.”

## 7:189

Diolah nang manciptokan kamu dari jiwo nang sikok (Adam) dan darinyo Dio manjadikan pasangannyo agar dio cenderung dan maraso tenteram kapadonyo. Kemudian, sasudah io mancampurinyo, dio (istrinyo) mangandung dengan ringan. Mako, io pun malewatinyo dengan mudah. Kemudian, katiko dio maraso berat, kaduanyo (suami istri) mamohon kapado Allah, Tuhan orang-orang tu, “Sungguh, kalu Engkau mambagih kami anak nang saleh, pasti kami tamasuk orang-orang nang basyukur.”  [^298]

[^298]: Peristiwa iko idak bakenaan dengan Nabi Adam a.s., melainkan dengan sabagian katurunannyo.

## 7:190

Kemudian, sasudah Dio mambagih kaduanyo saorang anak nang saleh, orang-orang tu manjadikan sekutu bagi Allah [^299] dalam (penciptoan) anak nang lah Dio anugerahkan. Mako, Maha Tinggi Allah dari apo nang orang-orang tu persekutukan.

[^299]: Dalam pandangan orang musyrik, kalahiran anak orang-orang tu bukan semato-mato karunia Allah Swt., tapi jugo atas berkat berhalo-berhalo nang orang-orang tu sembah. Oleh kareno tulah, orang-orang tu manamokan anak-anak orang-orang tu dengan Abdul Uzza, Abdu Manat, Abdus Syams, dan sabagainyo.

## 7:191

Apokah orang-orang tu mampasakutukan (Allah dengan) sasuatu (berhalo) nang idak dapat manciptokan sasuatu apo pun, padohal io (berhalo) dewek diciptokan?

## 7:192

(Berhalo) tu idak dapat mambagihkan patolongan kapado orang-orang tu (para panyembahnyo) dan (bahkan) kapado dirinyo dewek pun io idak dapat mambagih pertolongan.

## 7:193

Jiko kamu (orang-orang musyrik) manyeru orang-orang tu (berhalo-berhalo tu) untuk mambagih patunjuk kapadomu, berhalo-berhalo tu idak dapat mamenuhi seruanmu. Samo be (hasilnyo) buatmu, apokah kamu manyeru orang-orang tu atau badiam diri.

## 7:194

Sasungguhnyo berhalo-berhalo nang kamu seru salain Allah adolah makhluk (nang lemah) seperti kamu. Mako, serulah orang-orang tu lalu biaklah orang-orang tu mamenuhi seruanmu kalu kamu orang nang betul.

## 7:195

Apokah io (berhalo) mampunyoi kaki untuk bajalan, mampunyoi tangan untuk mamegang dengan keras, [^300] mampunyoi mato untuk maliat, atau mampunyoi kuping untuk manganing? Katokanlah (Nabi Muhammad), “Imbaulah (berhalo-berhalomu) nang kamu anggap sekutu Allah Kemudian lakukanlah tipu dayo (untuk mancelakokan)-ku dan jangan kamu tunda lagi.

[^300]: Kato yabṭisyūn di siko bamakna ‘keras’, maksudnyo manampar, marusak, memukul dengan kasar, dan sabagainyo.

## 7:196

Sasungguhnyo perlindungku adolah Allah nang lah manurunkan kitab suci (Al-Qur’an). Dio malindungi orang-orang saleh.

## 7:197

Berhalo-berhalo nang kamu seru salain Allah idaklah sanggup manolongmu, bahkan idak dapat manolong dirinyo dewek.”

## 7:198

Jiko kamu manyeru orang-orang tu (berhalo-berhalo) untuk mambagih patunjuk, orang-orang tu idak dapat manganingnyo. Kamu mangiro orang-orang tu mampahatikanmu, padohal orang-orang tu idak maliat.

## 7:199

Jadilah pemaaf, perintahlah (orang-orang) kapado nang makruf, dan bapalinglah dari orang-orang bodoh.

## 7:200

Jiko setan betul-betul manggodamu dengan halus, balindunglah kapado Allah. [^301] Sasungguhnyo Dio Maha Manganing lagi Maha Mangetaui.

[^301]: Balindung dengan mambaco aʻużu billāhi minasy syaiṭānir rajīm.

## 7:201

Sasungguhnyo orang-orang nang batakwa, kalu orang-orang tu dibayang-bayangi pikiran jahat (babuat doso) dari setan, orang-orang tu pun sagero ingat kapado Allah. Mako, sakatiko tu jugo orang-orang tu maliat (kasalahan-kasalahannyo).

## 7:202

Teman-teman orang-orang tu (orang kafir dan fasik) mambantu setan-setan dalam kasesatan, Kemudian orang-orang tu idak henti-hentinyo (manyesatkan).

## 7:203

Jiko engkau (Nabi Muhammad) idak mambacokan sikok ayat kapado orang-orang tu, orang-orang tu bakato, “Mangapo idak engkau buat dewek ayat tu?” Katokanlah (Nabi Muhammad), “Sasungguhnyo aku hanyo mangikuti apo nang diwahyukan Tuhanku kapadoku. (Al-Qur’an) iko adolah bukti-bukti nang nyato dari Tuhanmu, patunjuk, dan rahmat bagi kaum nang baiman.”

## 7:204

Jiko dibacokan Al-Qur’an, aningkanlah (dengan saksamo) dan diamlah agar kamu dirahmati.

## 7:205

Ingatlah Tuhanmu dalam hatimu dengan rendah hati dan raso takut pado waktu pagi dan petang, dengan idak mangeraskan suaro, dan janganlah kamu tamasuk orang-orang nang lengah.

## 7:206

Sasungguhnyo malaikat nang ado di sisi Tuhanmu idak manyombongkan diri dari ibadah kapado Allah dan orang-orang tu manyucikan-Nyo. Hanyo kapado-Nyo orang-orang tu basujud. [^302]

[^302]: Ko adolah salah sikok ayat sajadah nang disunahkan bagi kito untuk basujud sasudah pambacaannyo atau manganingnyo baik di dalam sembahyang maupun di luar sembahyang. Sujud ko dinamokan sujud tilawah.

## 8:1

Orang-orang tu batanyo kapadomu (Nabi Muhammad) tentang (pambagian) harto rampasan perang. Katokanlah, “Harto rampasan perang tu milik Allah dan Rasul (manurut katentuan Allah dan Rasul-Nyo). Mako, batakwalah kapado Allah dan pabaikilah hubungan di antaro sasamomu dan taatlah kapado Allah dan Rasul-Nyo kalu kamu orang-orang mukmin.”

## 8:2

Sasungguhnyo orang-orang mukmin adolah orang-orang nang kalu disebut namo Allah [^303] gemetar hatinyo kalu dibacokan ayat-ayat-Nyo kapado orang-orang tu batambah (kuat) imannyo dan hanyo kapado Tuhannyo orang-orang tu batawakal,

[^303]: Manyebut namo Allah Swt. di siko baarti manyebut sifat-sifat nang mangagungkan dan mamuliokan-Nyo.

## 8:3

(Yaitu) orang-orang nang mangarjokan salat dan manginfakkan sabagian rezeki nang Kami anugerahkan kapado orang-orang tu.

## 8:4

Orang-orang tu lah orang-orang nang benar-benar baiman. Bagi orang-orang tu derajat (tinggi) di sisi Tuhannyo dan ampunan serto rezeki nang mulio.

## 8:5

(Peristiwa tu) [^304] samacam mano Tuhanmu manyuruhmu pegi dari rumahmu dengan (badasar) kabenaran meskipun sasungguh-nyo sabagian orang-orang nang baiman tu dak manyukoinyo.

[^304]: Sabagian sahabat Nabi kaberatan dengan katentuan pambagian harto rampasan perang, samacam mano orang-orang tu kaberatan dengan perentah Allah Swt. untuk melaksanokan Perang Badar.

## 8:6

Orang-orang tu mambantahmu (Nabi Muhammad) tentang kabenaran (Perang Badar) satelah nyato (bahwa orang-orang tu pasti menang) seakan-akan orang-orang tu dihalau kapado kamatian dan Mangimak (sebab kamatian tu ).

## 8:7

(Ingatlah) katiko Allah manjanjikan kapadomu bahwa salah sikok dari duo golongan [^305] (nang kamu hadapi) adolah milikmu, sedangkan kamu manginginkan bahwa nang dak mampunyoi kakuatan senjatolah milikmu. Tapi, Allah hendak manetapkan nang benar (Islam) dengan katentuan-Nyo dan mamusnahkan orang-orang kafir sampai ka akar-akarnyo,

[^305]: Duo golongan tasebut adolah kafilah Abū Sufyān nang mambawak dagangan dari Syam dan pasukan basanjato nang datang dari Makkah di bawah pimpinan ‘Utbah bin Rabi‘ah basamo Abū Jahal.

## 8:8

Agar Allah manetapkan nang benar (Islam) dan manghilangkan nang batil (syirik), walaupun para pendoso (musyrik) tu dak manyukoi (-nyo).

## 8:9

(Ingatlah) katiko kamu mamohon patolongan kapado Tuhanmu lalu Dio mangabulkan(-nyo) bagimu (seraya bafirman), “Sasungguhnyo Aku bakal mandatangkan bala bantuan kapadomu seribu malaikat nang datang baturut-turut.”

## 8:10

Allah dak manjadikannyo (bala bantuan tu), malainkan sabagai kabar gembira dan agar hatimu manjadi tenteram karenonyo. Kamenangan tu hanyolah dari sisi Allah. Sasungguhnyo Allah Maha Perkaso lagi Maha Bijaksano.

## 8:11

(Ingatlah) katiko Allah mambuat kamu mangantuk sabagai penenteraman dari-Nyo dan manurunkan aek (hujan) dari langit kapadomu untuk menyucikan kamu dengan (hujan) tu, manghilangkan gangguan-gangguan setan dari dirimu, dan manguatkan hatimu serto mampeteguh telapak kakimu.

## 8:12

(Ingatlah) katiko Tuhanmu mawahyukan kapado para malaikat, “Sasungguhnyo Aku basamomu. Mako, teguhkanlah (pendirian) orang-orang nang lah baiman. Kagi Aku bakal manimpokan raso takut ka dalam hati orang-orang kafir. Mako, tebaslah bagian atas leher orang-orang tu dan potonglah tiap-tiap ujung jari orang-orang tu. [^306]

[^306]: ko tajadi dalam peperangan. Sasaran nang mamatikan adolah leher. Tapi, apobilo lawan mamakai baju besi sahinggo sulit dikalahkan, tangannyolah nang dilumpuhkan agar dak dapat mamegang senjato supayo mudah ditawan.

## 8:13

(Katentuan) nang macam tu adolah kareno sasungguhnyo orang-orang tu manentang Allah dan Rasul-Nyo. Siapo nang manentang Allah dan Rasul-Nyo, sasungguhnyo Allah sangat keras hukuman-Nyo.

## 8:14

Macam tu (hukuman dunio nang ditimpokan atasmu). Mako, rasokanlah hukuman tu, dan (di ari Kiamat) sasungguhnyo bagi orang-orang kafir ado azab nerako.

## 8:15

Oi orang-orang nang baiman, kalu kamu batemu orang-orang kafir nang bakal manyerangmu, janganlah kamu babalik membelakangi orang-orang tu (mundur).

## 8:16

Siapo nang mundur pado waktu tu, kacuali babelok untuk (siasat) perang atau hendak menggabungkan diri dengan pasukan nang lain, dio pasti bakal balik dengan mambawak kamurkoan Allah. Genahnyo adolah (nerako) Jahanam dan (tu lah) saburuk-buruk genah balik.

## 8:17

Mako, (sabenarnyo) bukan kamu nang mambunuh orang-orang tu, malainkan Allah nang mambunuh orang-orang tu dan bukan engkau nang malempar katiko engkau malempar, malainkan Allah nang malempar. (Allah babuat macam tu untuk mambinasokan orang-orang tu) dan untuk mambagih kamenangan kapado orang-orang mukmin dengan kamenangan nang baik. [^307] Sasungguhnyo Allah Maha Manganing lagi Maha Mangetaui.

[^307]: Peristiwa ko takait Perang Badar samacam mano diriwayatkan oleh Ibnu Abbas. Dio bacarito bahwa katiko Perang Badar bakacamuk, Nabi Muhammad saw. bakato kapado Ali, “Ambikkan aku sagenggam pasir!” Ali sagero mengambik pasir tasebut dan manyerahkannyo kapado beliau. Lalu, beliau malemparkan pasir tu ka muko para musuh sahinggo dak seorang pun nang matonyo luput darinyo. Oleh kareno tu, hancurlah orang-orang tu.” (Hadis riwayat Ṭabrani).

## 8:18

Macam tu (adolah kamenangan nang besak) dan sasungguhnyo Allah malemahkan tipu dayo orang-orang kafir.

## 8:19

Jiko kamu (kaum kafir) mamintak putusan (tentang pihak mano nang benar), sungguh putusan tu lah datang kapadomu (kamenangan kaum muslim pado Perang Badar). kalu kamu berenti (memusuhi Rasul), tu lah nang lebih baik bagimu. kalu kamu balik (melakukan kezaliman serupo), niscayo Kami bakal balik (mangalahkan kamu). Pasukanmu sadikit pun dak bakal dapat manolak bahayo darimu biakpun (banyak jumlahnyo). Sasungguhnyo Allah baserto orang-orang nang baiman.

## 8:20

Oi orang-orang nang baiman, taatlah kapado Allah dan Rasul-Nyo dan janganlah kamu bapaling dari-Nyo, padohal kamu manganing (perentah dan larangan-Nyo).

## 8:21

Janganlah kamu manjadi seperti orang-orang (munafik dan musyrik) nang bakato, “Kami manganingkan.” Padohal, orang-orang tu dak manganingkan (dak mangamalkannyo).

## 8:22

Sasungguhnyo saburuk-buruk makhluk nang bagerak di atas bumi dalam pandangan Allah iolah orang-orang tu nang tuli dan bisu (dak mau manganing dan dak mau mangatokan kabenaran), yaitu orang-orang nang dak mangerti.

## 8:23

Seandainyo Allah mangetaui ado kabaikan pado diri orang-orang tu, pasti Dio jadikan orang-orang tu dapat manganing. [^308] Seandainyo Allah manjadikan orang-orang tu dapat manganing, niscayo orang-orang tu bapaling dan memang memalingkan diri.

[^308]: Pangandaian dalam ayat ko bukan baarti Allah Swt. dak tau, tapi Allah Swt. Mahatau bahwa pado orang-orang tu dak ado kabaikan.

## 8:24

Oi orang-orang nang baiman, penuhilah seruan Allah dan Rasul (Nabi Muhammad) apobilo dio manyerumu kapado sesuatu nang mambagih kahidupan kapadomu! [^309]  Ketauilah bahwa sasungguhnyo Allah mambatasi antaro manusio dengan hatinyo [^310]  dan sasungguhnyo kapado-Nyolah kamu bakal dikumpulkan.

[^309]: Seruan tasebut barupo seruan untuk baperang demi meninggikan kalimat Allah Swt. serto manghidupkan Islam dan muslimin. Hal tu jugo baarti manyeru kapado iman, patunjuk, jihad, dan sagalo nang ado hubungannyo dengan kebahagiaan hidup di dunio dan di akherat.

[^310]: Allah Swt. manguasoi hati manusio dan mangarahkannyo sasuaii kendak-Nyo. Mako, Allah Swt. manghalangi katiko hati tu condong untuk manuruti hawa nafsu dan mambimbing manusio manuju jalan nang lurus.

## 8:25

Peliharolah dirimu dari siksoan nang dak hanyo manimpo orang-orang nang aniayo sajo di antaro kamu. Ketauilah bahwa Allah Maha Keras hukuman-Nyo.

## 8:26

Ingatlah katiko kamu (umat Islam) masih (bajumlah) sadikit lagi tatindas di bumi (Makkah). (Saat tu) kamu takut bahwa orang-orang bakal menculikmu lalu Dio mambagihmu genah manetap (Madinah), manjadikanmu kuat dengan patolongan-Nyo, dan mambagihmu rezeki nang baik agar kamu basyukur.

## 8:27

Oi orang-orang nang baiman, janganlah kamu mangkhianati Allah dan Rasul serto janganlah kamu mangkhianati amanat nang diparcayokan kapadomu, sedangkan kamu mangetaui.

## 8:28

Ketauilah bahwa hartomu dan anak-anakmu tu hanyolah sabagai ujian dan sasungguhnyo di sisi Allah ado pahalo nang besak.

## 8:29

Oi orang-orang nang baiman, kalu kamu batakwa kapado Allah, niscayo Dio bakal mambagihkan furqan (kamampuan mambedakan antaro nang hak dan batil) kapadomu, manghapus sagalo kasalahanmu, dan mangampuni (doso-doso)-mu. Allah mamiliki karunio nang besak.

## 8:30

(Ingatlah) katiko orang-orang kafir marencanokan tipu dayo tahadapmu (Nabi Muhammad) untuk menahan, mambunuh, atau mangusirmu. Orang-orang tu mambuat tipu dayo dan Allah mambalas tipu dayo tu. Allah adolah sabaik-baik pambalas tipu dayo.

## 8:31

Apobilo ayat-ayat Kami dibacokan kapado orang-orang tu, orang-orang tu bakato, “Sungguh, kami lah manganing (nang seperti iko). kalu kami mangendaki, niscayo kami dapat mangucapkan nang seperti ko jugo. (Al-Qur’an) ko dak lain hanyolah dongeng orang-orang tadahulu.”

## 8:32

(Ingatlah) katiko orang-orang tu (orang-orang musyrik) bakato, “Ya Allah, kalu (Al-Qur’an) ko adolah kabenaran dari sisi-Mu, ujanilah kami dengan batu dari langit atau datangkanlah kapado kami azab nang sangat pedih.”

## 8:33

Allah sakali-kali dak bakal mangazab orang-orang tu salamo engkau (Muhammad) berado di antaro orang-orang tu dan Allah sakali kali dak bakal mangazab orang-orang tu salamo orang-orang tu mamohon ampunan.

## 8:34

Mangapo Allah dak mangazab orang-orang tu, sedangkan orang-orang tu manghalang-halangi (orang) untuk (baibadah di) Masjidilharam? Orang-orang tu bukanlah orang-orang nang bahak manjadi pangurusnyo. Orang nang bahak manjadi pangurusnyo hanyolah orang-orang nang batakwa, tapi kabanyakan orang-orang tu dak mangetaui.

## 8:35

Salat orang-orang tu di sekitar Baitullah dak lain hanyolah siulan dan tepuk tangan. Mako, rasokanlah azab ko kareno kamu salalu kufur.

## 8:36

Sasungguhnyo orang-orang nang kafir manginfakkan harto orang-orang tu untuk manghalang-halangi (orang) dari jalan Allah. Orang-orang tu bakal (terus) manginfakkan harto tu, kemudian (hal tu) manjadi (sebab) panyesalan nang besak bagi orang-orang tu. Akhirnyo, orang-orang tu bakal dikalahkan. Ka (nerako) Jahanamlah orang-orang nang kufur tu bakal dikumpulkan.

## 8:37

(Pangumpulan tasebut adolah) agar Allah mamisahkan (golongan) nang buruk dari nang baik dan manjadikan (golongan) nang buruk tu sabagiannyo di atas nang lain, lalu Dio manumpukkan semuonyo. Kemudian, Dio manjadikannyo ka dalam (nerako) Jahanam. Orang-orang tu lah orang-orang nang rugi.

## 8:38

Katokanlah (Nabi Muhammad) kapado orang-orang nang kufur tu, “Kalu orang-orang tu berenti (dari kakafirannyo dan masuk Islam), niscayo Allah bakal mangampuni doso-doso orang-orang tu nang lah lalu. kalu orang-orang tu balik lagi (mamerangi Nabi), sungguh balaku (kapado orang-orang tu) sunah (aturan Allah untuk manjatuhkan sanksi atas) orang-orang tadahulu.”

## 8:39

Perangilah orang-orang tu sampai dak ado lagi fitnah (panganiayoan atau syirik) dan ugamo hanyo bagi Allah. kalu orang-orang tu berenti (dari kakafiran), sasungguhnyo Allah Maha Mangimak apo nang orang-orang tu kerjokan.

## 8:40

Jiko orang-orang tu bapaling, ketauilah bahwa sasungguhnyo Allah palindungmu. Dio adolah sabaik-baik palindung dan sabaik-baik panolong.

## 8:41

Katauilah, sasungguhnyo apo bae nang dapat kamu peroleh sabagai rampasan perang, [^311] mako saperlimo untuk Allah, Rosul, dulur Rosul, anak-anak yatim, orang-orang miskin dan ibnussabil, [^312] kalu kamu baiman kapado Allah dan kapado apo nang kami turunkan kapado hamba Kami (Nabi Muhammad) di hari Furqaan (pambeda), yaitu di hari batemunyo duo pasukan. [^313] Dan Allah Maha Kuaso atas sagalo sasuatu.

[^311]: Nang dimaksud dengan ‘rampasan perang’ di siko adolah harto nang diparoleh dari orang-orang kafir malalui pertempuran. Adopun harto nang diparoleh tanpa malalui pertempuran disebut fai’. Pambagian dalam ayat ko hanyo bakaitan dengan ganimah be.

[^312]: Saperlimo dari ganimah tu dibagih kapado : [^1] Allah swt dan Rosul-Nyo, [^2] kerabat Rosul (Bani Hasyim dan Bani Muttalib), [^3] anak yatim, [^4] orang miskin, [^5] ibnu sabil, yaitu orang nang sedang dalam perjalanan, sedangkan empatperlimo dari ganimah tu dibagih kapado orang-orang nang ikut batempur.

[^313]: Hari batemunyo duo pasukan pado Perang Badar, hari Jum’at 17 Ramadan tahun kaduo Hijriah. Sabagian mufasir bapendapat bahwa ayat ko mangisyaratkan kapado bamulo turunnyo Al-Qur’an pado malam 17 Ramadan.

## 8:42

(Yaitu di hari) katiko kamu barado di tepi lembah nang dekat (kota Madinah) dan orang-orang tu barado di tepi lembah nang jauh (dari kota Madinah) sedang kafilah tu barado di bawah kamu (manelusuri pantai). [^314] Sakironyo kamu mangadokan persetujuan (untuk manentukan hari pertempuran), pastilah kamu idak sapendapat dalam manentukan hari pertempuran tu, tapi (pertempuran tu tajadi) supayo Allah manggawe suatu urusan nang masti dilaksanokan, yaitu agar orang nang binaso tu binasonyo dengan katerangan nang nyato dan agar orang nang hidup tu hidupnyo dengan katerangan nang nyato (pulak). Sasungguhnyo Allah Maha Manganing lagi Maha Mangetaui.

[^314]: Kaum muslim waktu tu barado di tepi lembah nang dekat ka Madinah, dan orang-orang kafir barado di tepi lembah nang jauh dari Madinah. Sedang kafilah nang dipimpin oleh Abu Sufyan barado di tepi pantai kiro-kiro 5 mil dari Badar.

## 8:43

(Ingatlah) katiko Allah manampakkan orang-orang tu kapadomu (Nabi Muhammad) di dalam mimpimu (bajumlah) sadikit. Dan sakironyo Allah manampakkan orang-orang tu kapado kamu (bajumlah) banyak, tentu bae kamu manjadi gentar dan bakal babantah-bantahan dalam urusan tu, tapi Allah lah manyalamatkan (kamu). Sasungguhnyo Allah Maha Mangetaui sagalo isi hati.

## 8:44

(Ingatlah) katiko Allah manampakkan orang-orang tu kapado kamu sakalian (orang-orang baiman), katiko kamu bajumpo dengan orang-orang tu (bajumlah) sadikit pado pangliatan matomu dan kamu ditampakkan-Nyo (bajumlah) sadikit pado pangliatan mato orang-orang tu, supayo Allah nak megawe suatu urusan nang mesti dilaksanokan. Hanyo kapado Allah lah dibalikkan sagalo urusan.

## 8:45

Oi orang-orang nang baiman, apobilo kamu batemu dengan pasukan (musuh), mako bateguh hatilah kamu dan sebutlah (namo) Allah sabanyak-banyaknyo biak kamu bauntung.

## 8:46

Taatilah Allah dan Rosul-Nyo, janganlah kamu babantah-bantahan nang manyebabkan kamu manjadi gentar dan hilang kakuatanmu, serto basabarlah. Sasungguhnyo Allah baserto orang-orang nang sabar.

## 8:47

Janganlah kamu manjadi saperti orang-orang nang kaluar dari kampung halamannyo dengan raso angkuh dan dengan maksud riya’ kapado manusio sarto mangalangi (orang) dari jalan Allah. Allah Maha Maliputi apo nang orang-orang tu kerjokan.

## 8:48

(Ingatlah) katiko setan manjadikan orang-orang tu mamandang baik pakerjoannyo dan mangatokan : “Dak kateksaorang manusiopun nang dapat menang tahadapmu pado hari ko, dan sasungguhnyo sayo ko adolah panolongmu”. Mako, katiko kaduo pasukan tu lah dapat saling mangimak (bahadapan), setan tu balik ka belakang sarayo bakato : “Sasungguhnyo sayo balepas diri daripado kamu, sasungguhnyo sayo dapat mangimak apo (paro malaikat) nang kamu sekalian idak dapat mangimak. Sasungguhnyo sayo takut kapado Allah”. Dan Allah sangat keras hukuman-Nyo.

## 8:49

(Ingatlah) katiko orang-orang munafik dan orang-orang nang ado penyakit di dalam hatinyo bakato : “Orang-orang tu (orang-orang mukmin) ditipu oleh ugamonyo”. (Allah bafirman) : “Siapo bae nang batawakkal kapado Allah, mako sasungguhnyo Allah Maha Perkaso lagi Maha Bijaksano”.

## 8:50

Kalu kamu mangimak katiko para malaikat mancabut nyawo orang-orang nang kafir sambil mamukul muko dan punggung-punggung orang-orang tu (dan bakato) : “Rasokanlah olehmu sikso nerako nang mambakar”, (tentulah kamu saksikan sasuatu nang sangat dahsyat).

## 8:51

Nang macam tu disebabkan oleh perbuatan tanganmu (dewek) dan sasungguhnyo Allah sakali-kali idak manzalimi hamba-hamba-Nyo.

## 8:52

(Keadoan orang-orang tu) sarupo dengan keadoan Fir’aun dan pengikut-pengikutnyo serto orang-orang nang sabelumnyo. Orang-orang tu mangengkari ayat-ayat Allah, mako Allah manyiksonyo disebabkan doso-dosonyo. Sasungguhnyo Allah Maha Kuat lagi amat keras hukuman-Nyo.

## 8:53

Nang macam tu adolah kareno sasungguhnyo Allah sakali-kali idak bakal mangubah suatu nikmat nang dianugrahkan-Nyo kapado suatu kaum, hinggo kaum tu mangubah apo nang ado pado dirinyo dewek. Sasungguhnyo Allah Maha Manganing lagi Maha Mangetaui.

## 8:54

(Keadaon orang-orang tu) sarupo bae dengan keadoan Fir’aun dan pengikut-pangikutnyo serto orang-orang nang sabelumnyo. Orang-orang tu mandustokan ayat-ayat Tuhan-nyo. Mako kami binasokan orang-orang tu disebabkan oleh doso-dosonyo dan Kami tanggelamkan Fir’aun dan pangikut-pangikutnyo. Kesagalonyo adolah orang-orang nang aniayo.

## 8:55

Sasungguhnyo makhluk nang paling buruk di sisi Allah iolah orang-orang nang kafir, kareno orang-orang tu idak baiman.

## 8:56

(Yaitu), orang-orang nang kamu lah mangikat perjanjian dengan orang-orang tu, sasudah tu orang-orang tu manghianati janjinyo pado setiap kalinyo, sedangkan orang-orang tu idak batakwa.

## 8:57

Mako, kalu kamu (Nabi Muhammad) benar-benar mandapati orang-orang tu dalam paperangan, mako cerai-beraikanlah orang-orang nang di belakang orang-orang tu dengan (manumpas)nyo, supayo orang-orang tu mangambek pelajaran.

## 8:58

Kalu kamu (Nabi Muhammad) benar-benar khawatir (bakal tajadinyo) panghianatan dari suatu golongan, mako balikkanlah (perjanjian tu) kapado orang-orang tu dengan caro nang (adil dan jujur). Sasungguhnyo Allah idak manyukoi orang-orang nang bakhianat.

## 8:59

Janganlah sakali-kali orang-orang nang kafir tu mangiro, (bahwa) orang-orang tu bakal biso lolos (dari kekuasoan Allah). Sasungguhnyo orang-orang tu idak dapat malemahkan (Allah).

## 8:60

Persiapkanlah untuk (manghadapi) orang-orang tu apo nang kamu sanggup, barupo kakuatan (nang kamu punyoi) dan pasukan bakudo. Dengannyo (pasiapan tu) kamu mambuat gentar musuh Allah, musuh kamu dan orang-orang salain orang-orang tu nang kamu idak mangetauinyo, tapi Allah mangetauinyo. Apa bae nang kamu infakkan di jalan Allah niscayo bakal dibalas sacaro penuh kapadomu, sedangkan kamu idak bakal dizalimi.

## 8:61

(Tapi), kalu orang-orang tu condong kapado perdamaian, condonglah kamu (Nabi Muhammad) kapadonyo dan batawakallah kapado Allah. Sasungguhnyo hanyo Diolah Nang Maha Manganing lagi Maha Mangetaui.

## 8:62

Kalu orang-orang tu hendak manipumu, sasungguhnyo cukuplah Allah (manjadi palindung) bagimu. Diolah nang mamperkuat kamu dengan pertolongan-Nyo dan dengan (dukungan) orang-orang mukmin.

## 8:63

Dio (Allah) mampersatukan hati orang-orang tu (orang-orang nang baiman). Saandainyo kamu (Nabi Muhammad) manginfakkan sagalo (kekayoan) nang barado di bumi, niscayo kamu idak dapat mampersatukan hati orang-orang tu, tapi Allah lah mampersatukan hati orang-orang tu. Sasungguhnyo Dio Maha Perkaso lagi Maha Bijaksano.

## 8:64

Oi Nabi (Muhammad), cukuplah Allah (manjadi Palindung) bagimu dan bagi orang-orang mukmin nang mangikutimu.

## 8:65

Oi Nabi (Muhammad), kobarkanlah sema-ngat para mukmin untuk baperang. Kalu ado duo puluh orang nang sabar di antaro kamu, niscayo orang-orang tu bakal dapat mangalahkan duo ratus (orang musuh); dan kalu ado seratus orang (nang sabar) di antaro kamu, niscayo orang-orang tu bakal dapat mangalahkan saribu dari pado orang kafir, disebabkan orang-orang kafir tu kaum nang idak mangerti. [^315]

[^315]: Orang-orang tu idak mangerti bahwa baperang tu haruslah untuk mambela keyakinan dan manaati perentah Allah Swt. Orang-orang tu baperang hanyo nak mampertahankan tradisi jahiliah dan maksud-maksud duniawi lainnyo.

## 8:66

Kiniko (saat turunnyo ayat ko) Allah lah maringankan kamu kareno Dio lah mangetaui bahwa sasungguhnyo padomu ado kalemahan. Mako kalu ado di antaro kamu seratus orang nang sabar, niscayo orang-orang tu bakal dapat mangalahkan duo ratus (orang musuh) dan kalu di antaro kamu ado saribu orang (nang sabar), niscayo orang-orang tu bakal dapat mangalahkan duo ribu orang, dengan seizin Allah. Dan Allah baserto orang-orang nang sabar.

## 8:67

Tidaklah (sapatutnyo) bagi saorang Nabi mampunyoi tawanan sabelum dio dapat malumpuhkan musuhnyo di muka bumi. Kamu mangkendaki harto bendo duniowiyah sedangkan Allah mangkendaki (pahalo) akherat (untukmu). Allah Maha Perkaso lagi Maha Bijaksano.

## 8:68

Kalau sekironyo idak ado katetapan nang tadalu dari Allah, [^316] niscayo kamu ditimpo siksoan nang besak kareno (tebusan) nang kamu ambik.

[^316]: Bahwa Allah idak bakal manjatuhkan sikso sabelum tajadi pelanggaran atas katentuan nang jelas.

## 8:69

(Kalu macam tu halnyo katetapan Allah), makanlah (dan manfaatkanlah) dari sabagian rampasan perang nang lah kamu ambik tu, sabagai makanan nang halal lagi baik, dan batakwalah kapado Allah. Sasungguhnyo Allah Maha Pangampun lagi Maha Panyayang.

## 8:70

Oi Nabi (Muhammad), katokanlah kapado tawanan-tawanan nang ado di tanganmu: “Kalu Allah mangetaui ado kebaikan dalam hatimu, niscayo Dio bakal mambagihkan kapado kamu nang lebih baik dari apo (tebusan) nang lah diambek daripado kamu dan Dio bakal mangampuni kamu”. Dan Allah Maha Pangampun lagi Maha Panyayang.

## 8:71

Tapi kalu orang-orang tu (tawanan-tawanan tu) bamaksud nak bakhianat kapadomu (Nabi Muhammad), mako sasungguhnyo orang-orang tu lah bakhianat kapado Allah sabelum ko, lalu Allah manjadikan (mu) bakuaso tahadap orang-orang tu (pado perang Badar). Dan Allah Maha Mangetaui lagi Maha Bijaksano.

## 8:72

Sasungguhnyo orang-orang nang baiman dan bahijrah serto bajihad dengan harto dan jiwanyo di jalan Allah dan orang-orang nang mambagihkan genah kediaman dan pertolongan (kapado orang-orang muhajirin), orang-orang tu sikok samo lain lindung-malindungi. [^317] Dan (tahadap) orang-orang nang baiman, tapi belum bahijrah, mako idak ado kewajiban sadikitpun atasmu malindungi orang-orang tu, sabelum orang-orang tu bahijrah. ( bakal tetapi) kalu orang-orang tu maminta pertolongan kapadomu dalam (urusan pembelaan) ugamo, mako kamu wajib mambagihkan pertolongan salain tahadap kaum nang lah ado perjanjian antaro kamu dengan orang-orang tu. Dan Allah Maha Mangimak apo nang kamu gawe.

[^317]: Imak catatan kaki surah Ali ‘Imran/2: 28

## 8:73

Adopun orang-orang nang kufur, sabagian orang-orang tu manjadi panolong bagi sabagian nang lain. Kalu kamu (Oi para muslimin) idak malaksanokan apo nang lah diperintahkan Allah (untuk saling malindungi), niscayo bakal tajadi kakacauan di muko bumi dan karusakan nang besak.

## 8:74

Orang-orang nang baiman dan bahijrah serto bajihad pado jalan Allah, dan orang-orang nang mambagih genah kedioman dan mambagih pertolongan (kapado orang-orang muhajirin), orang-orang tulah orang-orang nang benar-benar baiman. Bagi orang-orang tu ampunan (nang besak) dan rezeki (nikmat) nang mulio.

## 8:75

Orang-orang nang baiman sesudah tu kemudian bahijrah serto bajihad basamo kamu, mako orang-orang tu tamasuk golongan kamu (jugo). Orang-orang nang mampunyoi hubungan kerabat tu sabagiannyo lebih barhak bagi sabagian nang lain manurut kitab Allah. Sasungguhnyo Allah Maha Mangetaui sagalo sasuatu.

## 9:1

(Kolah pernyatoan) pamutusan hubungan dari Allah dan Rosul-Nyo (Nabi Muhammad) kapado orang-orang musyrik nang kamu lah mangadokan perjanjian dengan orangorang tu (untuk idak saling baperang).

## 9:2

Bajalanlah kamu (kaum musyrik) di muko bumi salamo empat bulan dan katauilah bahwa sasungguhnyo kamu idak bakal dapat malemahkan Allah. Sasungguhnyo Allah manghinokan orang-orang kafir.

## 9:3

Suatu maklumat dari Allah dan Rosul-Nyo kapado umat manusio pado hari haji akbar [^318] bahwa sasungguhnyo Allah dan Rosul-Nyo balepas diri dari orang-orang musyrik. Kalu kamu (kaum musyrik) bataubat, mako bataubat tu lebih baik bagimu; dan kalu kamu bapaling, katauilah bahwa sasungguhnyo kamu idak dapat malemahkan Allah. Dan baritokanlah kapado orang-orang kafir (bahwa orang-orang tu bakal mandapat) sikso nang pedih.

[^318]: Paro mufasir babeda pandapat tentang pangertian haji akbar pado ayat ko. Ado nang mangatokannyo hari nahar, ado nang mangatokannyo hari Arafah. Nang dimaksud dengan ‘haji akbar’ di siko adolah haji nang tajadi pado tahun ke-9 Hijriah.

## 9:4

(Katetapan tu balaku), kacuali orangorang musyrik nang lah mangadokan perjanjian dengan kamu dan orang-orang tu sadikitpun idak mangurangi (isi perjanjian) dan idak (pulo) orang-orang tu mambantu sasaorangpun nang mamusuhi kamu. Mako, tahadap orang-orang tu penuhilah janjinyo sampe batas waktunyo. Sasungguhnyo Allah manyukoi orang-orang nang batakwa.

## 9:5

Apobilo bulan-bulan Haram la balalu, [^319]  bunuhlah (dalam paperangan) orang-orang musyrik (nang salamo ko manganiayo kamu) dimano be kamu temui. Tangkap dan kepunglah orang-orang tu sarto intailah di genah pangintaian. Kalu orangorang tu bataubat dan manegakkan sholat dan manunaikan zakat, mako bagihlah kabebasan. Sasungguhnyo Allah Maha Pangampun lagi maha Panyayang.

[^319]: Nang dimaksud dengan bulan haram di siko adolah maso empat bulan nang dibagih tenggang waktu kapado kaum musyrik pado waktu tu, yaitu mulai 10 Zulhijah (hari turunnyo ayat iko), sampe dengan 10 Rabiulakhir.

## 9:6

Kalu sasaorang di antara orang-orang musyrik ado nang maminta perlindungan kapadomu (Nabi Muhammad), mako lindungilah dio supayo dio dapat manganing firman Allah, kemudian antarkanlah dio ka genah nang aman baginyo. (Demikian) tu karno sasungguhnya orang-orang tu adolah kaum nang idak mangetaui.

## 9:7

Macam mano biso ado perjanjian (damai) untuk orang-orang musyrik dari sisi Allah dan Rosul-Nyo, kacuali untuk orang-orang nang kamu lah mangadokan perjanjian (Hudaibiah) dengan orang-orang tu di dekat Masjidil haram? Salamo orangorang tu balaku lurus tahadapmu, balaku lurus pulo kamu tahadap orang-orang tu. Sasungguhnyo Allah manyukoi orang-orang nang batakwa.

## 9:8

Macam mano biso (ado perjanjian demikian), padohal kalu orang-orang tu mamperoleh kamenangan tahadap kamu, orang-orang tu idak mamaliharo hubungan kakerabatan tahadap kamu dan idak pulo (mangindahkan) perjanjian. Orang-orang tu manyenangkan hatimu dengan mulutnyo, sedang hatinyo enggan. Kabanyakan orangorang tu adolah orang-orang nang fasik.

## 9:9

Orang-orang tu manukarkan ayat-ayat Allah dengan hargo nang murah lalu orang-orang tu manghalangi (manusio) dari jalan-Nyo. Sasungguhnyo amat buruklah apo nang salalu orang-orang tukar jokan.

## 9:10

Orang-orang tu idak mamaliharo (hubungan) kakerabatan dengan orang-orang mukmin dan idak (pulo mangindahkan) perjanjian. Orang-orang tulah orang-orang nang malampaui batas

## 9:11

Kalu orang-orang tu bataubat, manegakkan sholat dan manunaikan zakat, orang-orang tu adolah soudaro-soudaramo saugamo. Kami manjelaskan sacaro taperinci ayatayat tu bagi kaum nang mangetaui.

## 9:12

Kalu orang-orang tu malanggar sumpah sasudah perjanjiannyo dan manistokan ugamomu, mako perangilah pemimpinpemimpin orang-orang kafir tu, karno sasungguhnyo orang-orang tu adolah orangorang nang idak dapat dipegang sumpahnyo agar supayo orang-orang tu barenti (dari kakufuran dan panganiayoan).

## 9:13

Mangapo kamu idak (basagero) mamerangi orang-orang nang malanggar sumpah (perjanjian-perjanjianyo), padohal orangorang tu (dulu) lah keraskamauannyo untuk mangusir Rosul dan orang-orang tulah nang pertamo mulai mamerangi kamu? Apokah kamu takut kapado orang-orang tu? Allahlah nang lebih barhak untuk kamu takuti kalu kamu benar-benar orang nang baiman.

## 9:14

Perangilah orang-orang tu! Niscaya Allah bakal mangazab orang-orang tu dengan (perantaraan) tangan-tanganmu, manghinokannyo dan mamenangkan kamu tahadap orang-orang tu, serto malegakan hati orang-orang nang baiman.

## 9:15

Dia (jugo) bakal manghilangkan kamarahan (dari) hati orang-orang tu (orang-orang mukmin). Allah manerimo tobat siapo be nang Dio kahendaki. Allah Maha Mangetaui lagi Maha Bijaksano.

## 9:16

Apokah kamu mangiro bahwa kamu bakal dibiakkan (tanpa diuji), sedang Allah belum mangetaui (dalam kanyatoan) orang-orang nang bajihad di antaro kamu dan idak manjadikan salain Allah, Rosul-Nyo dan orang-orang nang baiman sabagai kanti setio. Allah Maha Mangetaui apo nang kamukarjokan.

## 9:17

Idaklah pantas bagi orang-orang musyrik tu mamakmurkan mesjid-mesjid Allah, sedangkan orang-orang tu basaksi bahwa diri orang-orang tu kafir. Tulah orang-orang nang sio-sio pekerjoannyo dan di dalam nerakolah orang-orang tu kekal.

## 9:18

Sasungguhnyo nang (pantas) mamakmurkan mesjid-mesjid Allah hanyolah orang-orang nang baiman kapado Allah dan Hari kemudian, serto tetap manegakkan shalat, manunaikan zakat dan idak takut (kapado siapo be) salain kapado Allah. Orang-orang tulah orang-orang nang diharapkan tamasuk golongan orang-orang nang mandapat patunjuk.

## 9:19

Apokah kamu jadikan (orang-orang nang malaksanokan tugas) mambagih minuman (kapado) orang-orang nang mangerjokan haji dan mangurus Masjidilharam samo dengan orang-orang nang baiman kapado Allah dan hari kemudian serto bajihad di jalan Allah? Orang-orang tu idak samo di hadapan Allah. Allah idak mambagih patunjuk kapado kaum nang aniayo.

## 9:20

Orang-orang nang baiman dan bahijrah serto bajihad di jalan Allah dengan harto dan diri orang-orang tu adolah lebih agung derajatnyo di hadapan Allah. Orang-orang tulah orang-orang nang bauntung

## 9:21

Tuhan orang-orang tu mambagih kabar gembiro kapado orang-orang tu dengan rahmat dari-Nyo, dan karidhoan serto surgosurgo. Bagi orang-orang tu kasenangan nang kekal di dalamnyo.

## 9:22

Orang-orang tu kekal di dalamnyo salamolamonyo. Sasungguhnyo di sisi Allah-lah pahalo nang besak.

## 9:23

Oi orang-orang baiman, janganlah kamu jadikan bapak-bapakmu dan dulur-dulurmu sabagai palindung, [^320] kalu orang-orang tu lebih mancintai kakafiran atas kaimanan. Siapo be di antaro kamu nang manjadikan orang-orang tu palindung, mako orang-orang tulah orang-orang nang aniayo.

[^320]: Imak catatan kaki surah Ali ‘Imran/3:28.

## 9:24

Katokanlah (Nabi Muhammad): “kalu bapak-bapakmu, anak-anakmu, saudaro-saudaromu, bini-binimu, kaum dulurmu, hartokakayaan nang kamu usahokan, perniagaan nang kamu khawatiri karugiannyo, serto genah tinggal nang kamu sukoi adolah lebih kamu cintoi daripado Allah dan Rosul-Nyo dan daripado bajihad di jalan-Nyo, mako tunggulah sampe Allah mandatangkan kaputusan-Nyo,” Dan Allah idak mambagih patunjuk kapado orang-orang nang fasik.

## 9:25

Sungguh, Allah benar-benar lah manolong kamu (orang-orang mukmin) di medan paperangan nang banyak dan pado hari (perang) Hunain katiko banyaknyo jumlahmu manakjubkanmu (sahinggo mambuatmu lengah). Mako, jumlah kamu nang banyak tu idak mambagih manfaat kapadomu sadikitpun dan bumi nang luas tu taraso sempit olehmu, kemudian kamu lari ka belakang dengan (bacerai-berai).

## 9:26

Kemudian, Allah manurunkan katenangan (dari)-Nyo kapado Rosul-Nyo dan kapado orang-orang nang baiman serto manurunkan bala tantro nang kamu tiado mangimaknyo, jugo manyikso orang-orang nang kafir. Tulah balasan kapado orangorang nang kafir

## 9:27

Sasudah tu Allah manerimo taubat dari orang-orang nang dikenaki-Nyo. Allah Maha Pangampun lagi Maha Panyayang.

## 9:28

Oi orang-orang nang baiman, sasungguhnyo orang-orang nang musyrik tu najis (kotor jiwanyo). Oleh kareno tu, janganlah orang-orang tu mandekati Masjidilharam sasudah tahun ko. [^321] Kalu kamu khawatir manjadi miskin (karno orang kafir idak datang), Allah kagek bakal mambagihkan kakayoan kapadomu dari karunia-Nyo, kalu Dio mangnaki. Sasungguhnyo Allah Maha Mangetaui lagi Maha Bijaksano.

[^321]: Satelah tahun 9 H orang-orang musyrik idak dibolehkan mangerjokan haji dan umroh, atau mamasuki mesjid dan daerah haram manurut pandapat nang lain, baik untuk kaperluan haji dan umroh maupun untuk kaperluan nang lain.

## 9:29

Perangilah orang-orang nang idak baiman kapado Allah dan hari kemudian, idak mangharamkan (manjauhi) apo nang lah diharamkan (oleh) Allah dan Rosul-Nyo, dan idak mangikuti ugamo nang benar (Islam), yaitu orang-orang nang dibagihkan Al-Kitab (Yahudi dan Nasrani) sampe orang-orang tu mambayar jizyah [^322]  dengan patuh dan orang-orang tu tunduk. [^323]

[^322]: Jizyah adolah imbalan atau balasan atas raso aman dan fasilitas nang diparoleh penganut ugamo Yahudi, Nasrani, dan lainnyo dalam masyarakat Islam.

[^323]: Ayat ko dan ayat-ayat nang senada balaku dalam situasi perang ugamo bukan dalam situasi normal

## 9:30

Orang-orang Yahudi bakato, “Uzair tu putera Allah” dan orang-orang Nasrani bakato, “Al Masih tu putera Allah,” Tulah ucapan orang-orang tu dengan mulutnyo. Orangorang tu maniru ucapan orang-orang nang kafir sabelumnyo. Allah malaknati orangorang tu, bagaimano orang-orang tu sampe bapaling?

## 9:31

Orang-orang tu manjadikan para rabi (Yahudi) dan para rahib (Nasrani) sabagai tuhan-tuhan salain Allah [^324]  serto (Nasrani mampatuhankan) Al Masih putera Maryam. Padohal, orang-orang tu idak diperintah, kacuali untuk manyembah Tuhan nang Esa, idak katek Tuhan salain Dio. Mahasuci Allah Dio dari apo nang orang-orang tu persekutukan.

[^324]: Maksud kalimat tasebut adolah bahwa orang-orang tu mamatuhi ajaran nang lah ditetapkan oleh para rabi dan rahib, mekipun batentangan dengan ajaran Allah SWT.

## 9:32

Orang-orang tu hendak mamadamkan cahayo (ugamo) Allah dengan mulutmulut (ucapan) orang-orang tu, tapi Allah manolaknyo, justru hendak manyempurnokan cahayo-Nyo, walaupun orang-orang nang kafir tu idak manyukoi

## 9:33

Diolah nang lah mangutus Rosul-Nyo dengan (mambawak) patunjuk dan ugamo nang benar agar Dio mangunggulkannyo atas sagalo ugamo walaupun orang-orang musyrik idak manyukoi.

## 9:34

Oi orang-orang nang baiman, sasungguhnyo banyak dari para rabi dan rahib benar-benar mamakan harto manusio dengan jalan batil serto mamalingkan (manusio) dari jalan Allah. Orang-orang nang manyimpan emas dan perak dan idak manafkahkannyo di jalan Allah, mako bagihkanlah kabar ‘gembiro’ kapado orang-orang tu (bahwa orang-orang tu bakal mandapat) sikso nang pedih.

## 9:35

(Ingatlah) pado hari katiko dipanaskan emas dan perak dalam nerako jahannam lalu disetrikakan (pado) dahi, lambung dan punggung orang-orang tu (sarayo dikatokan), “Kolah apo (harto bendo) nang dulu kamu simpan untuk dirimu dewek (idak diinfakkan). Mako, rasokanlah kiniko (akibat dari) apo nang salamo ko kamu simpan.”

## 9:36

Sasungguhnyo bilangan bulan pado sisi Allah adolah duo belas bulan, [^325] (sabagaimano) dalam katetapan Allah (di Lauh Mahfuz) pado waktu Dio manciptokan langit dan bumi, di antaronyo ado empat bulan haram. Tulah (katetapan) ugamo nang lurus, mako janganlah kamu mananiayo dirimu padonyo (empat bulan tu), dan perangilah kaum musyrik tu sagalonyo samacam mano orang-orang tupun mamerangi kamu sagalonyo. Katauilah bahwasanyo Allah baserto orangorang nang batakwa.

[^325]: Allah manetapkan periode orbit bumi mangitari matahari salamo satahun nang setara dengan duo belas bulan, yaitu duo belas kalikatampakan bulan sabit akibat bulan mangitari bumi. Kateraturan priode waktu ko nang dimanfaatkan untuk pahitungan waktu.

## 9:37

Sasungguhnyo pangunduran (bulan haram) tu hanya manambah kakafiran. Orang-orang kafir disesatkan dengan (pangunduran) tu, orang-orang tu manghalalkannyo pado suatu tahun dan mangharamkannyo pado tahun nang lain agar orang-orang tu dapat manyesuaikan dengan bilangan nang diharamkan Allah, sakaligus orang-orang tu manghalalkan apo nang diharamkan Allah. (Oleh setan) lah dijadikan taraso elok bagi orang-orang tu perbuatannyo nang buruk tu. Allah idak mambagih patunjuk kapado orang-orang nang kafir

## 9:38

Oi orang-orang nang baiman, mengapo katiko dikatokan kapado kamu, “Berangkatlah (untuk baperang) di jalan Allah,” kamu maraso berat dan cenderung pada (kahidupan) dunio? Apokah kamu lebih manyenangi kahidupan di dunio daripado kahidupan di akherat? Padohal, kanikmatan hidup di dunio ko (dibandingkan dengan kahidupan) di akherat hanyolah sadikit.

## 9:39

Kalu kamu idak berangkat (untuk baperang), niscayo Allah bakal manghukum kamu dengan azab nang pedih serto manggantikan kamu dengan kaum nang lain, dan kamu idak bakal dapat marugikanNyo sadikit pun. Allah Maha Kuaso atas sagalo sasuatu.

## 9:40

Kalu kamu idak manolongnyo (Nabi Muhammad), sungguh Allah lah manolongnyo, (Yaitu) katiko orangorang kafir mangusirnyo (dari Mekah); sedangkan dio salah saorang dari duo orang katiko kaduonyo barado dalam gua, katiko dio bakato kapado temannyo, “Janganlah kamu basedih, sasungguhnyo Allah basamo kito,” Mako, Allah manurunkan katenangan kapadonyo (Nabi Muhammad), mampakuatnyo dengan balatentro (malaikat) nang kamu idak mangimaknyo, dan Dio manjadikan seruan orang-orang kafir tu seruan nang paling rendah. (Sabaliknyo), firman Allah tu lah nang paling tinggi. Allah Maha Perkaso lagi Maha Bijaksano.

## 9:41

Berangkatlah kamu (untuk baperang), baik dengan raso ringan maupun raso berat, dan bajihadlah kamu dengan harto dan jiwamu di jalan Allah. Nang demikian tu adolah lebih baik bagimu, kalu kamu mangetaui.

## 9:42

Sakironyo (nang kamu serukan kapado orang-orang tu) adolah kauntungan nang mudah diparoleh dan perjalanan nang idak saberapo jauh, pastilah orang-orang tu mangikutimu. Tapi, (orang-orang tu enggan karno) genah nang dituju tu jauh nian taraso bagi orang-orang tu. Orang-orang tu bakal basumpah dengan (namo) Allah, “Jikalu kami telap tentulah kami barangkat basamosamo kamu,” Orang-orang tu mambinasokan dirinyo dewek [^326] dan Allah mangetaui bahwa sasungguhnyo orang-orang tu benar-benar orang-orang nang badusto.

[^326]: Maksud dari ‘mambinasokan diri dewek’ dalam ayat ko adolah bahwa orang-orang tu bakal binaso disebabkan sumpah palsu dan kabohongan orang-orang tu.

## 9:43

Allah mamaafkanmu (Nabi Muhammad). Mangapo kamu mambagih izin kapado orang-orang tu (untuk idak pegi baperang) sahinggo jelas bagimu orang-orang nang benar-benar (dalam kauzurannyo) dan sahinggo kamu mangetaui orang-orang nang badusto?

## 9:44

Orang-orang nang baiman kapado Allah dan hari kemudian, idak bakal maminta izin kapadomu untuk (idak ikut) bajihad dengan harto dan jiwa orang-orang tu. Allah Maha Mangetaui orang-orang nang batakwa.

## 9:45

Sasungguhnyo nang maminta izin kapadomu (Nabi Muhammad untuk idak bajihad) hanyolah orang-orang nang idak baiman kapado Allah dan hari kemudian, dan hati orang-orang tu ragu, karno tu orangorang tu salalu bimbang dalam karaguannyo.

## 9:46

Saandainyo orang-orang tu mau berangkat (sejak samulo), tentulah orangorang tu manyiapkan persiapan untuk kaberangkatan tu. Tapi, (orang-orang tu memang enggan dan oleh sebab tu) Allah idak manyukoi kaberangkatan orang-orang tu, mako Dio malemahkan kainginan orangorang tu, dan dikatokan (kapado orangorang tu), “Tinggallah kamu basamo orangorang nang tinggal tu,”

## 9:47

Kalu orang-orang tu kaluar basamomu, niscayo orang-orang tu idak manambah (kekuatan)-mu, malah hanyo bakal mambuat karusakan be dan tentu orangorang tu bakal bagegas maju ka muko di celah-celah barisanmu, untuk mangadokan kakacauan (di barisanmu), sedang di antaro kamu ado orang-orang nang amat suko manganingkan (pakatoan) orang-orang tu. Allah Maha Mangetaui orang-orang nang aniayo.

## 9:48

Sungguh, sabelum tu orang-orang tu benarbenar lah bausaho mambuat kakacauan dan orang-orang tu mambolak-balik babagai urusan (dengan pelbagai macam tipu dayo untuk (mancelakakan)-mu, hinggo datanglah kabenaran (barupo pertolongan Allah) dan menanglah urusan (ugamo) Allah, padohal orang-orang tu adolah orangorang nang idak manyukoinyo.

## 9:49

Di antaro orang-orang tu ado orang nang bakato, “Bagihlah sayo kaizinan (idak pegi baperang) dan janganlah kamu (Nabi Muhammad) manjadikan sayo tajerumus dalam fitnah,” Katauilah, bahwa orangorang tu (dengan kaengganannnyo pegi bajihad) lah tajerumus ka dalam fitnah. Sasungguhnyo (nerako) Jahannam tu benarbenar maliputi orang-orang nang kafir.

## 9:50

Kalu kamu (Nabi Muhammad) mandapat suatu kabaikan (mako) tu manyakitkan orang-orang tu. Tapi, kalu kamu ditimpo bencano, orang-orang tu bakato, “Sungguh, sejak samulo kami lah bahati-hati (dengan idak pegi baperang)” dan orang-orang tu bapaling dengan (parasoan) gembiro.

## 9:51

Katokanlah (Nabi Muhammad), “Sekalikali idak bakal manimpo kami malainkan apo nang lah ditetapkan Allah bagi kami. Diolah Palindung kami, dan hanyo kapado Allah hendaknyo orang-orang nang baiman batawakal,”

## 9:52

Katokanlah (Nabi Muhammad), “Idak katek nang kamu tunggu-tunggu (kedatangannyo) bagi kami, kacuali salah sikok dari duo kabaikan (menang atau mati syahid). Kami manunggu-nunggu bagi kamu bahwa Allah bakal manimpokan kapadomu azab dari sisi-Nyo atau (azab) malalui tangan kami. Mako, tunggulah, sasungguhnyo kami manunggu (pulo) basamomu,”

## 9:53

Katokanlah (Nabi Muhammad), “(Oi orangorang munafik), nafkahkanlah (hartomu) baik dengan sukorela ataupun dengan tapakso, (namun katahuilah bahwa nafkah tu) sakali-kali idak bakal diterimo (oleh Allah) dari kamu. Sasungguhnyo kamu adolah orang-orang nang fasik.

## 9:54

Dak katek nang manghalangi orang-orang tu untuk diterimo infaknyo malainkan karno sasungguhnyo orang-orang tu adolah orangorang nang kafir kapado Allah dan RosulNyo dan orang-orang tu idak mangerjokan sembahyang, malainkan dengan malas dan idak (pulo) manafkahkan (harto) nyo, malainkan dengan raso enggan (tapakso).

## 9:55

(Kalu demikian halnyo), janganlah harto bendo dan anak-anak orang-orang tu mambuatmu kagum. Sasungguhnyo Allah hendak manyikso orang-orang tu dalam kahidupan dunio dan kagi bakal malayang nyawo orang-orang tu dengan susah payah, sedang orang-orang tu dalam kaadoan kafir.

## 9:56

Orang-orang tu (orang-orang munafik) basumpah dengan (namo) Allah, bahwa sasungguhnyo orang-orang tu tamasuk golonganmu, padohal orang-orang tu bukanlah dari golonganmu, tapi orang-orang tu adolah orang-orang nang sangat takut (kapadomu).

## 9:57

Jikalu orang-orang tu mamperoleh genah balindung, gua-gua atau lubang-lubang (dalam tanah) niscayo orang-orang tu pegi (lari) ka sano dengan sacepat-cepatnyo.

## 9:58

Di antaro orang-orang tu ado orang nang mancelamu (Nabi Muhammad) dalam perkaro (pambagian) sedekah-sedekah (zakat atau rampasan perang). Kalu orang-orang tu dibagih sabahagian dari padonyo, mako orang-orang tu basenang hati, dan kalu orang-orang tu idak dibagih sabahagian, tibo-tibo orang-orang tu marah.

## 9:59

Jikalu orang-orang tu sungguh-sungguh ridho dengan apo nang dibagih Allah dan Rosul-Nyo kapadonyo, dan bakato, “Cukuplah Allah bagi kami, Allah bakal mambagihkan kapado kami sabagian dari karunia-Nyo dan (demikian pulo) RosulNyo. Sasungguhnyo kami adolah orangorang nang baharap kapado Allah.”

## 9:60

Sasungguhnyo zakat-zakat tu, hanyolah untuk orang-orang fakir, orang-orang miskin, pengurus-pengurus zakat, para muallaf nang dibujuk hatinyo, untuk (mamerdekakan) budak, orang-orang nang bahutang, untuk jalan Allah dan untuk orang-orang nang sedang dalam pajalanan (nang mamerlukan patolongan), sabagai suatu katetapan nang diwajibkan Allah. Allah Maha Mangetaui lagi Maha Bijaksano.

## 9:61

Di antaro orang-orang tu (orang-orang munafik) ado orang-orang nang manyakiti Nabi (Muhammad) dan mangatokan, “Dio adolah telingo (nang manampung dan mampercayoi sagalo apo nang didengarnyo tanpa seleski),” Katokanlah, “(Nabi Muhammad adolah) telingo nang baik bagi kamu, dio baiman kapado Allah, mampercayoi orang-orang mukmin, dan manjadi rahmat bagi orang-orang nang baiman di antaro kamu,” Orang-orang nang manyakiti Rosulullah baginyo azab nang pedih.

## 9:62

Orang-orang tu (orang-orang munafik) basumpah kapadomu (kaum muslim) dengan (namo) Allah untuk mambuat kamu ridho, padohal Allah dan Rosul-Nyo lebih patut orang-orang tu (raih) karidhaan-Nyo kalu orang-orang tu adolah orang-orang nang baiman.

## 9:63

Idaklah orang-orang tu (orang-orang munapik) mangetaui bahwasanyo siapo be nang manentang Allah dan Rosul-Nyo, mako sasungguhnyo nerako jahannamlah baginyo. Kekal dio di dalamnyo. Tu adolah kahinoan nang besak.

## 9:64

Orang-orang nang munafik tu khawatir kalu diturunkan tahadapnyo sasuatu surat nang manerangkan apo nang tasambunyi dalam hatinyo. Katokanlah (kapado orang-orang tu), “Ejeklah (Allah, Rosul-Nyo, dan orang baiman sasukomu),” Sasungguhnyo Allah pasti bakal manampakkan apo nang kamu khawatirkan tu.

## 9:65

Sasungguhnyo kalu kamu tanyokan kapado orang-orang tu, tentulah orang-orang tu bakal manjawab, “Sasungguhnyo kami hanyolah bagerah dan bamain-main be,” Katokanlah, “Apokah tahadap Allah, ayatayat-Nyo dan Rosul-Nyo kamu salalu baolok-olok?”

## 9:66

Dak usah kamu mambuat-buat alasan karno kamu lah kafir sasudah baiman. Kalu Kami mamaafkan sagolongan dari kamu (kareno lah bataubat), niscayo Kami bakal mangazab golongan (nang lain), kareno sasungguhnyo orang-orang tu adolah orangorang nang salalu babuat doso.

## 9:67

Orang-orang munafik jantan dan batino sabagian dengan sabagian nang lain adolah (samo be). Orang-orang tu manyuruh (babuat) nang munkar dan malarang babuat nang ma’ruf. Orang-orang tu pun manggenggamkan tangannyo (kikir/pelit/ lokek). Orang-orang tu lah malupokan Allah, mako Allah malupokan orang-orang tu. Sasungguhnyo orang-orang munafik tu adolah orang-orang nang fasik.

## 9:68

Allah lah mangancam orang-orang munafik jantan dan batino serto orang-orang kafir dengan nerako Jahannam. Orang-orang tu kekal di dalamnyo. Cukuplah (nerako) tu bagi orang-orang tu. Allah malaknati orangorang tu. Bagi orang-orang tu azab nang kekal.

## 9:69

(Kamu, orang-orang munafik) adolah saperti orang-orang sabelum kamu. Orang-orang tu lebih kuat daripado kamu dan lebih banyak harto dan anak-anaknyo. Mako orang-orang tu lah manikmati bagiannyo, dan kamu lah manikmati bagian kamu samacam mano orang-orang nang sabelummu manikmati bagiannyo. Kamu mampercakapkan (halhal nang batil) samacam mano orang-orang tu mampercakapkannyo. Orang-orang tu amalannyo manjadi sio-sio di dunio dan di akherat. Orang-orang tulah orang-orang nang marugi.

## 9:70

Apokah idak sampe kapado orang-orang tu barito penting (tentang) orang-orang nang sabelum orang-orang tu, (Yaitu) kaum Nuh, ‘Aad, Tsamud, kaum Ibrahim, penduduk Madyan dan (kaum Lut) nang kota-kotanyo lah musnah? Lah datang kapado orangorang tu Rosul-Rosul dengan mambawak bukti-bukti nang nyato. Allah idak bakal pernah manzalimi orang-orang tu, tapi orang-orang tulah nang salalu manganiayo dirinyo dewek.

## 9:71

Orang-orang nang baiman, laki-laki dan perempuan, sabagiannyo (adolah) manjadi penolong bagi sabahagian nang lain. [^327] Orang-orang tu manyuruh (babuat) nang ma’ruf, mancegah (babuat) nang munkar, manegakkan shalat, manunaikan zakat dan taat kapado Allah dan Rosul-Nyo. Orangorang tu bakal dibagih rahmat oleh Allah. Sasungguhnyo Allah Maha Perkaso lagi Maha Bijaksano.

[^327]: Imak catatan kaki surah Ali ‘Imran/3 : 28.

## 9:72

Allah lah manjanjikan kapado orangorang mukmin, jantan dan batino, surgo nang dibawahnyo mangalir sungei-sungei, kekal orang-orang tu di dalamnyo, dan (mandapat) genah-genah nang bagus di surgo ‘Adn. Ridho Allah adolah lebih besak. Tu adolah kamenangan nang agung.

## 9:73

Oi Nabi, bajihadlah (malawan) orang-orang kafir dan orang-orang munafik dan basikap keraslah tahadap orang-orang tu. Genah orang-orang tu iolah (nerako) Jahannam. (Tulah) saburuk-buruk genah balik.

## 9:74

Orang-orang tu (orang-orang munafik) basumpah dengan (namo) Allah bahwa orang-orang tu idak mangatokan (sasuatu nang manyakiti Nabi Muhammad). Sungguh, orang-orang tu benar-benar lah mangucapkan perkatoan kakafiran (dengan mangejek Nabi Muhammad) dan (karnonyo) manjadi kafir sasudah masuk Islam. Orangorang tu manginginkan apo nang dio idak dapat mancapainyo. [^328] Orang-orang tu idak mancela malainkan kareno Allah dan Rosul-Nyo lah malimpahkan karunia-Nyo kapadonyo. Mako kalu orang-orang tu batobat, tu adolah lebih baik baginyo. Kalu orang-orang tu bapaling, niscayo Allah bakal mangazabnyo dengan azab nang pedih di dunio dan akherat. Orang-orang tu sakalikali idak katek palindung dan idak (pulo) panolong di muko bumi.

[^328]: Orang-orang tu ingin mambunuh Nabi Muhammad SAW

## 9:75

Di antara orang-orang tu ado orang nang lah baikrar kapado Allah, “Sasungguhnyo kalu Allah mambagihkan sabahagian dari karunia-Nyo kapado kami, pastilah kami bakal benar-benar basadekah dan pastilah kami benar-benar tamasuk orang-orang nang saleh.

## 9:76

Katiko Allah manganugerahkan kapado orang-orang tu sabahagian dari karunioNyo, orang-orang tu manjadi kikir/pelit/ lokek dengan karunio tu dan bapaling sarayo manjadi panentang (kabenaran).

## 9:77

Mako, (akibat kakikiran/lokek/pelit tu) Dio mananamkan kamunafikan dalam hati orang-orang tu sampe kapado waktu orangorang tu manemui Allah, karno orang-orang tu lah mamungkiri janji nang lah diikrarkan kapado-Nyo dan (jugo) karno orang-orang tu salalu badusto.

## 9:78

Idaklah orang-orang tu mangetaui bahwasanyo Allah mangetaui rahasio dan bisikan orang-orang tu dan bahwasanyo Allah Maha Mangetaui sagalo nang ghaib.

## 9:79

Orang-orang (munafik) nang mancela orang-orang baiman nang mambagih sedekah dengan suko rela, (mancela) orang-orang nang idak mandapatkan (untuk disedekahkan) salain sekedar kasanggupannyo, lalu orang-orang tu manghinonyo. Mako, Allah mangejek orangorang tu dan bagi orang-orang tu azab nang pedih.

## 9:80

(Samo be) kamu (Nabi Muhammad) mamohonkan ampunan bagi orang-orang tu atau idak kamu mohonkan ampun bagi orang-orang tu. Kendatipun kamu mamohonkan ampunan bagi orang-orang tu tujuh puluh kali, namun Allah sakali-kali idak bakal mambagih ampunan kapadonyo. Nang demikian tu adolah karno orang-orang tu kufur kapado Allah dan Rosul-Nyo. Allah idak bakal mambagih patunjuk kapado kaum nang fasik.

## 9:81

Orang-orang nang ditinggalkan (idak ikut baperang) maraso gembiro dengan dudukduduk satelah kapergian Rosulullah (ka medan perang). Orang-orang tu idak suko bajihad dengan harto dan jiwanyo di jalan Allah dan orang-orang tu (justru) bakato, “Janganlah kamu berangkat (ka medan perang) di tengah panas terik,” Katokanlah (Nabi Muhammad), “Api nerako jahannam lebih panas” kalu orang-orang tu salamo ko mamahami.

## 9:82

Mako, biak lah orang-orang tu katawo sadikit (di dunio) dan manangis banyak (di akherat) sabagai pambalasan tahadap apo nang salalu orang-orang tu karjokan.

## 9:83

Mako, kalu Allah mangembalikanmu (Nabi Muhammad) kapado sikok golongan dari orang-orang tu (orang-orang munafik), kemudian orang-orang tu maminta izin kapadomu untuk keluar (pegi baperang), katokanlah, “Kamu idak boleh keluar basamoku salamo-lamonyo dan idak boleh mamerangi musuh basamoku. Sasungguhnyo sejak samulo kamu lah rela duduk (idak pegi baperang). Karno tu duduklah (tinggallah) basamo orang-orang nang idak ikut (baperang),”

## 9:84

Janganlah kamu (Nabi Muhammad) malaksanokan solat untuk saorang nang mati di antaro orang-orang tu (orang-orang munafik) salamo-lamonyo dan janganlah kamu tegak (badoa) di atas kuburnyo. Sasungguhnyo orang-orang tu lah engkar kapado Allah dan Rosul-Nyo dan orang-orang tu mati dalam kaadoan fasik.

## 9:85

Janganlah harto bendo dan anak-anak orang-orang tu mambuatmu kagum. Sasungguhnyo dengan (sebab harto dan anak-anak tu) Allah mangkendaki bakal mangazab orang-orang tu di dunio dan (mambiarkan) malayang nyawo orang-orang tu dalam kaadoan kafir.

## 9:86

Apobilo diturunkan suatu surat (nang mamerintahkan orang-orang munafik), “Baimanlah kamu kapado Allah dan bajihadlah basamo Rosul-Nyo”, niscayo orang-orang nang telap di antaro orangorang tu maminta izin kapadomu (untuk idak bajihad) dan orang-orang tu bakato, “Biaklah kami barado basamo orang-orang nang duduk (tinggal di rumah),

## 9:87

Orang-orang tu rela barado basamo orangorang nang idak pegi baperang. [^329] Hati orangorang tu lah dikunci mati sahinggo orangorang tu idak mangetaui.

[^329]: Orang nang idak pegi baperang dalam ayat ko adolah perempuan, anak-anak, orang nang lemah, sakit dan sudah tuo.

## 9:88

Tapi, Rosul dan orang-orang nang baiman basamonyo bajihad dengan harto dan jiwanyo. Orang-orang tu mamperoleh babagai kabaikan. Orang-orang tu (pulo)-lah orang-orang nang bauntung.

## 9:89

Allah lah manyediokan bagi orang-orang tu surgo nang mangalir di bawahnyo sungeisungei. Orang-orang tu kekal didalamnyo. Tulah kamenangan nang agung.

## 9:90

Orang-orang Arab Badui nang mambuatbuat alasan datang (kapado Nabi) agar dibagih izin (untuk idak baperang). Adopun orang-orang nang mandustakan Allah dan Rosul-Nyo duduk badiam diri be (idak mangemukokan alasan). Kagi orang-orang nang kufur di antaro orang-orang tu bakal ditimpo azab nang pedih.

## 9:91

Tiado doso (lantaran idak pegi baperang) atas orang-orang nang lemah, orang-orang nang sakit dan atas orang-orang nang idak mamperoleh apo nang bakal orang-orang tu nafkahkan, kalu orang-orang tu balaku ikhlas kapado Allah dan Rosul-Nyo. Idak katek jalan sadikitpun untuk (manyalahkan) orang-orang nang babuat baik. Allah Maha Pangampun lagi Maha Panyayang,

## 9:92

Idak (ado doso) atas orang-orang nang apobilo datang kapadomu (Nabi Muhammad), supayo kamu manyiapkan orang-orang tu kendaraan, lalu kamu bakato, “Aku idak mandapatkan kendaraan untuk mambawakmu,” Orang-orang tu pegi, sedang matonyo bacucuran aek mato karno kasedihan, lantaran dio idak mandapatkan apo nang bakal dio nafkahkan (untuk ikut baperang).

## 9:93

Sasungguhnyo satu-satunyo celah (untuk manyalahkan) adolah kapado orang-orang nang maminta izin kapadomu (untuk idak ikut baperang), padohal orang-orang tu adolah orang-orang nang mampu. Orangorang tu rela barado basamo orang-orang nang idak ikut baperang. Allah lah mangunci mati hati orang-orang tu sahinggo orangorang tu idak mangetaui.

## 9:94

Orang-orang (munafik) tu manyampekan alasan uzurnyo kapadomu katiko kamu balik (dari baperang). Katokanlah (kapado orangorang tu), “Janganlah kamu nyampekan alasan kamu tu, kami idak lagi percayo kapadomu”, karno Allah sudah beritau nang sabenarnyo tentang kamu, Allah dan RasulNyo nengok gawe kamu tu, lalu kamu bakal dibalikkan kapado Zat nang Mangetaui (sagalo) nang Ghaib dan nang Nyato, lalu Dio bakal mambagihtau kamu apo nang sudah kamu buat tu.

## 9:95

Orang-orang (munafik) tu basumpah kapadomu dengan (namo) Allah katiko kamu balik kapado orang-orang tu suapayo kamu bapaling (manjauh) dari orang-orang tu. Mako, bapalinglah dari orang-orang tu. Sasungguhnyo orang-orang tu (bajiwo) kotor dan genah orang-orang tu (nerako) Jahannam sabagai balasan atas apo nang salamo ko orang-orang tu kerjokan.

## 9:96

Orang-orang tu basumpah kapadomu supayo kamu ridho dengan orang-orang tu. Namun, sekalipun kamu ridho kapado orang-orang tu, sasungguhnyo Allah idak bakal ridho tahadap kaum fasik.

## 9:97

Orang-orang Arab Badui lebih kuat kakafirannyo dan kamunafikannyo, serto sangat wajar idak mangetaui batas-batas (katentuan) nang diturunkan Allah kapado Rosul-Nyo. Allah Maha Mangetaui lagi Maha Bijaksano.

## 9:98

Di antaro orang-orang Arab Badui nang mamandang apo nang diinfakkan (di jalan Allah) sabagai suatu karugioan dan manunggu mara bahayo manimpomu. Orang-orang tulah nang pasti bakal ditimpo giliran (azab) nang buruk. Allah Maha Manganing lagi Maha Mangetaui.

## 9:99

Di antaro orang-orang Arab Badui ado nang baiman kapado Allah dan hari kemudian, Dio mamandang apo nang diinfakkan (di jalan Allah) sabagai (sarana) mandekatkan diri kapado Allah dan (sarana untuk mamperoleh) doa-doa Rosul. Ketauilah, sasungguhnya (infak) tu (sikok sarana) bagi orang-orang tu untuk mandekatkan diri (kapado Allah). Kagi Allah bakal masukkan orang-orang tu ka dalam rahmat (surgo)- Nyo. Sasungguhnyo Allah Maha Pangampun lagi Maha Panyayang.

## 9:100

Orang-orang nang tadahulu lagi pertamotamo (masuk islam) di antaro orang-orang Muhajirin dan Anshor dan orang-orang nang mangikuti orang-orang baik, Allah ridho kapado orang-orang tu dan orang-orang tu pun ridho kapado-Nyo. Allah manyediokan bagi orang-orang tu surgo-surgo nang mangalir sungei-sungei di bawahnyo. Orang-orang tu kekal di dalamnyo selamolamonyo. Tulah kamenangan nang agung.

## 9:101

Di antaro orang-orang Arab Badui nang (tinggal) di sakelilingmu ado orang-orang munafik. (Demikian pulak) di antaro penduduk Madinah (ada jugo orang-orang munafik), orang-orang tu katerlaluan dalam kamunafikannyo. Kamu (Nabi Muhammad) idak mangetaui orang-orang tu, tapi Kami mangetauinyo. Orang-orang tu bakal disikso duo kali, [^330] kemudian orang-orang tu bakal dibalikkan kapado sikso nang besak.

[^330]: Kali pertamo, orang-orang tu kalah dari Nabi Muhammad saw. dan umat Islam; dan kali keduo, kemunafikan orang-orang tu diungkap oleh Allah Swt. Bisa jugo diartikan, bahwa azab nang pertamo adolah azab dunio dan nang kaduo adolah azab kubur, kareno ayat ko ditutup dengan panegasan adonyo azab akherat (ṡumma yuraddūna ilā ‘ażābin ‘aẓīm).

## 9:102

(Ado pulak) orang-orang lain nang mangngakui doso-dosonyo. Orang-orang tu mancampuradukkan amal nang baik dan amal nang buruk. Mudah-mudahan Allah manerimo tobatnyo. Sasungguhnyo Allah Maha Pangampun lagi Maha Panyayang.

## 9:103

Ambiklah zakat dari harto orang-orang tu (guno) manyucikan [^331] dan mambersihkan orang-orang tu, dan doakanlah orang-orang tu kareno sasungguhnyo doamu adolah katenteraman bagi orang-orang tu. Allah Maha Manganing lagi Maha Mangetaui.

[^331]: Zakat mambersihkan orang-orang tu dari kabakhilan dan cinto nang balebihan tahadap harto.

## 9:104

Idakkah orang-orang tu mangetaui bahwa Allah nang manerimo tobat hambo-hamboNyo dan manerimo zakat(-nyo), dan bahwa Allah Maha Panerimo Tobat lagi Maha Panyayang?

## 9:105

Katokanlah (Nabi Muhammad), “Bakerjolah! Mako, Allah, Rasul-Nyo dan orang-orang mukmin bakam mangimak pakerjoanmu. Kamu bakal dibalikkan kapado (Zat) nang mangetaui nang gaib dan nang nyato. Lalu, Dio bakal mambagih tau kapadomu apo nang selamo ko kamu kerjokan.”

## 9:106

Ado (pulak) orang-orang lain nang ditangguhkan (balasannyo) manunggu kaputusan Allah. Mungkin Dio bakal manyikso orang-orang tu dan mungkin Dio bakal manerimo tobat orang-orang tu. Allah Maha Mangetaui lagi Maha Bijaksano.

## 9:107

(Di antaro orang-orang munafik tu) ado nang mamabangun mesjid untuk manimbulkan bencano (pado orang-orang nang baiman), (manyebabkan) kekafiran, mamecah belah di antaro orang-orang mukmin, dan manunggu kadatangan orangorang nang sabelumnyo lah mamerangi Allah dan Rosul-Nyo. [^332] Orang-orang tu dengan pasti basumpah, “Kami hanyo mangendaki kabaikan.” Allah basaksi bahwa sasungguhnyo orang-orang tu benar-benar pandusto (dalam sumpahnyo).

[^332]: Nang dimaksud dengan ‘orang nang sabelumnyo lah mamerangi Allah Swt. dan Rosul-Nyo’ adolah saorang pendeta Nasrani banamo Abu ‘Amir nang orang-orang tu tunggu-tunggu kadatangannyo dari Syam untuk malaksanokan sembahyang di mesjid nang orang-orang tu bangun, serto membawak tentara Romawi nang bakal mamerangi kaum Muslim. Tapi, Abu ‘Amir ko idak jadi datang kareno ia mati di Syam. Mesjid nang dibangun kaum munafik tu diruntuhkan atas perentah Rosulullah saw. badasarkan wahyu nang diterimanyo sasudah balik dari Perang Tabuk.

## 9:108

Janganlah kamu sembahyang di dalamnyo (mesjid tu) salamo-lamonyo. Sungguh, mesjid nang dibuat atas dasar takwa sejak hari pertamo lebih berhak kamu malaksanakan sembahyang di dalamnyo. Di dalamnyo ado orang-orang nang gemar mambersihkan diri. Allah manyukoi orangorang nang mambersihkan diri.

## 9:109

Mako, apokah orang-orang nang mambuat bangunannyo (mesjid) atas dasar takwa kapado Allah dan ridho(-Nyo) tu lebih baik, ataukah orang-orang nang mambuat bangunannyo di sisi tepian jurang nang nyaris runtuh, lalu (bangunan) tu roboh basamo-samo dengan dio ka dalam nerako Jahanam? Allah idak mambagih patunjuk kapado kaum nang aniayo.

## 9:110

Bangunan nang orang-orang tu buat senantiasa manjadi panyebab (kamunafikan) dalam hati orang-orang tu sampai hati orang-orang tu tapotong-potong. [^333] Allah Maha Mangetaui lagi Maha Bijaksano.

[^333]: Maksud ‘tapotong-potong’ pado ayat ko adolah sampai orang-orang tu mati. Ado pulak nang manafsirkan, apobilo orang-orang tu idak dapat batobat lagi.

## 9:111

Sasungguhnyo Allah mambeli dari orangorang mukmin diri dan harto orang-orang tu dengan surgo nang Allah peruntukkan bagi orang-orang tu. Orang-orang tu baperang di jalan Allah sahinggo orangorang tu mambunuh atau tabunuh. (Macam ko adolah) janji nang benar dari Allah di dalam Taurat, Injil, dan Al-Qur’an. Siapokah nang lebih manepati janjinyo daripado Allah? Mako, bagembirolah dengan jual beli nang lah kamu kerjokan tu. Macam tulah kamenangan nang agung.

## 9:112

Orang-orang tulah orang-orang nang batobat, baibadah, mamuji (Allah), mangembara (demi ilmu dan ugamo), [^334] rukuk dan sujud, manyuruh babuat kabaikan dan mancegah babuat munkar, serto mameliharo hukum-hukum Allah. Sampaikanlah kabar gembiro kapado orangorang nang baiman.

[^334]: Ado pulak nang menafsirkan nang tergolong ka dalam orang-orang ko adolah orang-orang nang bapuaso.

## 9:113

Idaklah ado hak bagi Nabi dan orang-orang nang baiman untuk mamohonkan ampunan (kapado Allah) bagi orang-orang musyrik meskipun orang-orang ko karabat(-nyo), sasudah jelas baginyo bahwa orang-orang tu adolah panghuni (nerako) jahannam.

## 9:114

Adopun pamohonan ampunan Ibrahim (kapado Allah) untuk bapaknyo, [^335] idak lain hanyolah kareno suatu janji nang lah dio ikrarkan kapadonyo. Mako, katiko jelas baginyo (Ibrahim) bahwa dio (bapaknyo) adolah musuh Allah, dia (Ibrahim) balepas diri darinyo. Sasungguhnyo Ibrahim benarbenar saorang nang sangat lembut hatinyo lagi panyantun.

[^335]: Permohonan ampunan Nabi Ibrahim a.s. untuk bapaknya antaro lain tadapat dalam surah Ibrāhīm/14: 41 dan surah Maryam/19: 47.

## 9:115

Allah sekali-kali idak bakal manyesatkan suatu kaum sesudah Dio mambagihnyo patunjuk hinggo Dio manjelaskan kapadonyo apo nang harus orang-orang tu jauhi. [^336] Sasungguhnyo Allah Maha Mangetaui sagalo sasuatu.

[^336]: Saorang hambo idak bakal diazab oleh Allah Swt. semato-mato karena kasesatannyo, kacuali kalu hambo tu malanggar perentah-perentah nang sudah dijelaskan

## 9:116

Sasungguhyo hanyo kapunyoan Allah kerajoan langit dan bumi, Dio mangidupkan dan mamatikan. Idak ado palindung dan panolong bagimu salain Allah.

## 9:117

Sungguh, Allah benar-benar lah manerimo tobat Nabi serto orang-orang Muhajirin dan orang-orang Ansor nang mangikutinyo pado maso-maso sulit sasudah hati segolongan dari orang-orang tu hampir bapaling (namun) kemudian Allah manerimo tobat orang-orang tu. Sasungguhyo Dio Maha Pangasih lagi Maha Panyayang kapado orang-orang tu.

## 9:118

Tahadap tigo orang [^337]  nang ditinggalkan (dan ditangguhkan panerimoan tobatnyo) hinggo katiko bumi taraso sempit bagi orang-orang tu, padohal bumi tu luas, dan jiwo orangorang tu pun (taraso) sempit bagi orangorang tu, serto orang-orang tu mangetaui lah idak ado genah lari dari (siksoan) Allah malainkan kapado-Nyoa bae, kemudian (sasudah tu galo) Allah manerimo tobat orang-orang tu supayo orang-orang tu tetap dalam tobatnyo. Sasungguhyo Allah Maha Panerimo Tobat lagi Maha Panyayang.

[^337]: Ketiga orang itu adolah Ka‘ab bin Malik, Hilal bin Umayyah, dan Mararah bin Rabi‘. Orang-orang tu disalahkan kareno idak mau ikut baperang dalam perang Tabuk.

## 9:119

Oi orang-orang nang baiman, batakwalah kapado Allah dan tetaplah kamu basamo orang-orang nang benar

## 9:120

Idak sapatutnyo bagi panduduk Madinah dan orang-orang Arab Badui nang bagiam di sakeliling orang-orang tu untuk idak turut manyertoi Rosulullah (pegi baperang) dan idak patut (pula) bagi orang-orang tu lebih mancintoi diri orang-orang tu dewek daripado (mancintoi) dirinyo (Rosul). Nang demikian tu kareno orang-orang tu idak ditimpo kahausan, kapayahan, dan kalaparan di jalan Allah; idak (pulak) manginjak suatu genah nang mamabangkitkan amarah orang-orang kafir; dan idak manimpokan suatu bencano kapado musuh, kacuali (sagalo) tu bakal ditulis bagi orang-orang tu suatu amal kabajikan. Sasungguhyo Allah idak manyio-nyiokan pahalo orang nang babuat baik.

## 9:121

Idaklah orang-orang tu mamabagihkan infak, baik nang kecik maupun nang besak, dan idak (pulak) malintasi suatu lembah (bajihad), kacuali bakal dituliskan bagi orang-orang tu (sabagai amal kabajakikan) untuk dibagih balasan oleh Allah (dengan) nang lebih baik daripado apo nang selamo ko orang-orang tu kerjokan.

## 9:122

Idak sapatutnyo orang-orang nang mukmin pegi sagalonyo (ka medan perang). Mangapo idak ado sabagian dari satiap golongan di antaro orang-orang tu idak pegi (tinggal basamo Rosulullah) untuk mamperdalam pangetauan ugamo orang-orang tu dan mamberi peringatan kapado kaumnyo apobilo orang-orang tu lah balik, supayo orang-orang tu dapat manjago dirinyo?

## 9:123

Oi orang-orang nang baiman, perangilah orang-orang kafir [^338] di sakelilingmu dan hendaklah orang-orang tu marasokan sikap tegas darimu. Katauilah bahwa Allah baserto orang-orang nang batakwa.

[^338]: Islam idak mangajarkan kapado umat muslim untuk mamerangi orang kafir kareno kakafirannyo, tapi mambolehkannyo untuk manghindarkan diri dari sagalo bentuk kezaliman (dengan maksud mambelo diri), seperti kalu orang Islam diserang.

## 9:124

Apobilo diturunkan suatu surah, di antaro orang-orang munafik ado nang bakato, “Siapokah di antaro kamu nang batambah imannyo dengan (turunnyo) surah ko?” Adopun (bagi) orang-orang nang baiman, (surah nang turun) ko pasti manambah imannyo dan orang-orang tu maraso gembiro.

## 9:125

Adopun (bagi) orang-orang nang di dalam hatinyo ado panyakit, [^339] (surah nang turun ko) bakal manambah kakafiran orang-orang nang lah ado ado dan orang-orang tu bakal mati dalam kaadoan kafir.

[^339]: Penyakit batin pado ayat ko maliputi kakafiran, kemunafikan, karagu-raguan, dan sabagainyo.

## 9:126

Idakkah orang-orang tu (orang-orang mupaik) mamperatikan bahwa orang-orang tu diuji sakali atau duo kali satiap tahun, tapi orang-orang tu idak (jugo) batobat dan idak (pulak) mangambik palajaran.

## 9:127

Apobilo diturunkan suatu surah, sikok samo lainny di antaro orang-orang tu saling bapandangan (dengan sikap mangejek sambil bakato), “Adokah sasaorang (dari kaum muslim) nang mangimak kamu?” Sasudah tu orang-orang tu pun beranjak pegi. Allah mamalingkan hati orang-orang tu disebabkan orang-orang tu idak mamahami.

## 9:128

Sungguh, benar-benar lah datang kapadomu saorang rosul dari kaummu dewek. Berat taraso olehnyo panderitaan nang kamu alami, sangat manginginkan (kaimanan dan kaselamatan) bagimu, dan (basikap) panyantun dan panyayang kapado orang-orang baiman.

## 9:129

Kalu orang-orang tu bapaling (dari kaiimanan), katokanlah (Nabi Muhammad), “Cukuplah Allah bagiku. Idak ado Tuhan salain Dio. Hanyo kapado-Nyo aku batawakkal dan Dio adolah pamilik ‘Arasy (Singgasana) nang agung.

## 10:1

Alif Lām Rā. Tulah ayat ayat Kitab (Al-Qur’an) nang mangandung hikmah.

## 10:2

Patutkah manjadi suatu kaheranan bagi manusio bahwo Kami mawahyukan kapado saorang bajantan di antaro orang-orang tu (Yaitu), “Bagihlah peringatan kapado manusio dan bagihlah kabar gembiro kapado orang-orang nang baiman bahwa orang-orang tu mampunyoi kadudukan nang tinggi di sisi Tuhan orang-orang tu.” Orang-orang kafir bakato, “Sasungguhnyo dio (Nabi Muhammad) ko benar-benar saorang panyihir nang nyato.”

## 10:3

Sasungguhnyo Tuhanmu adolah Allah nang manciptokan langit dan bumi dalam enam maso, [^340] kemudian Dio basemayam di atas ‘Arasy [^341] (serayo) mangatur sagalo urusan. Idak ado saorangpun pambagih syafaat, kacuali sasudah (mandapat) izin-Nyo. Tulah Allah, Tuhanmu. Mako, sembahlah Dio ! Apokah kamu idak mangambik palajaran?

[^340]: Lihat catatan kaki surah al-A‘rāf/7: 54.

[^341]: Basemayam di atas ʻArasy sasuai dengan kaagungan dan kasucian-Nyo.

## 10:4

Hanyo kapado-Nyolah kamu sagalonyo bakal balik. Tu marupokan janji Allah nang benar adonyo. Sasungguhnyo Diolah nang mamulai panciptoan (makhluk), kemudian mangembalikannyo (manghidupkannyo lagi) supayo Dio mambagih balasan dengan adil kapado orang-orang nang baiman dan baamal soleh. Adopun orang-orang nang kufur, untuk orang-orang tu (disediokan) minuman dari aek nang mandidih dan sikso nang amat pedih kareno orang-orang tu kufur.

## 10:5

Diolah nang manjadikan matohari basinar dan bulan bacahayo. [^342]  Diolah pulak nang manetapkan genah-genah orbitnyo supayo kamu mangetaui bilangan tahun dan perhitungan (waktu). [^343]  Allah idak maciptokan demikian tu kacuali dengan benar. Dio manerangkan tando-tando (kaagungan-Nyo) kapado orang-orang nang mangetaui.

[^342]: Allah swt. manjadikan matohari dan bulan babeda sifat fisiknyo. Matohari basinar kareno mamancarkan cahayonyo dari proses reaksi nuklir di dalam intinyo. Sedangkan bulan bacahayo kareno mamantulkan cahayo matohari.

[^343]: Pergerakan bulan mangitari bumi manyebabkan pamantulan cahayo matohari oleh bulan barubah-ubah bentuknyo, dari bentuk sabit sampe purnamo dan balik manjadi sabit lagi, sasuai dengan kadudukannyo. Kateraturan periode bulan mangitari bumi dijadikan sabagai pahitungan waktu bulanan. Duo belas bulan satara dengan sikok tahun (surah at-Taubah/9 :[^36].

## 10:6

Sasungguhnyo pado patukaran malam dan siang dan pado apo nang diciptokan Allah di langit dan di bumi pasti ado tando-tando (kaagungan Allah) bagi orang-orang nang batakwa.

## 10:7

Sasungguhnyo orang-orang nang idak baharap batemu dengan Kami (di akherat), maraso puas dengan kahidupan dunio dan maraso tenteram dengannyo, serto orang-orang nang lalai tahadap ayat ayat Kami,

## 10:8

Orang-orang tu genahnyo adolah di nerako kareno apo nang orang-orang tu buat.

## 10:9

Sasungguhnyo orang-orang nang baiman serto beramal soleh, niscayo orang-orang tu dibagih patunjuk oleh Tuhan kareno kaimanan orang-orang tu. (Orang-orang tu barado) di dalam surgo nang penuh kanikmatan nang mangalir di bawahnyo sungei-sungei.

## 10:10

Doa orang-orang tu di dalamnyo iyolah “Subhānakallāhumma” (Mahasuci Engkau, ya Tuhan kami’) panghormatan orang-orang tu di dalamnyo iyolah (ucapan) salaam, dan doa panutup orang-orang tu iyolah “AlHamdu lillāhi Rabbil ‘ālamīn” (‘sagalo puji bagi Allah Tuhan sakalian alam’).

## 10:11

Sakironyo Allah manyegerokan kaburukan bagi manusio samacam mano permintaan orang-orang tu untuk manyegerokan kabaikan, pastilah ajar orang-orang diakhiri. Tapi, Kami biarkan orang-orang nang idak mangharapkan pertemuan dengan Kami (di akherat) tarombang-ambing dalam kasesatan orang-orang tu.

## 10:12

Bilomano manusio ditimpo kasusahan, dio badoa kapado Kami dengan baring, duduk atau tegak. Tapi bilo Kami hilangkan kesusahan tu darinyo, dio balik (ka jalan nang sesat) saakan-akan dio idak pernah badoa kapado Kami untuk (mangilangkan) kasusahan nang manimponyo. Macam tulah, dijadikan taraso indah bagi orangorang nang malampaui batas tu apo-apo nang orang-orang tu kerjokan.

## 10:13

Sungguh, Kami benar-benar lah mambinasokan baberapo generasi sabelum kamu katiko orang-orang tu balaku aniayo, padohal paro rasul lah tibo mambawak bukti-bukti nang nyato. Tapi, orang-orang tu samo sakali idak mau baiman. Macam tulah, Kami mambagih balasan kapado orang-orang nang babuat doso.

## 10:14

Kemudian, Kami jadikan kamu sabagai pangganti-pangganti di muko bumi sasudah orang-orang tu untuk kami imak macam mano kamu babuat.

## 10:15

Apobilo dibacokan kapado orangorang tu ayat ayat Kami secaro jelas, orang-orang nang idak mangharapkan pertemuan dengan Kami (di akherat) bakato, “Datangkanlah kitab salain AlQur’an ko atau gantilah!” Katokanlah (Nabi Muhammad), “Idaklah patut bagi aku untuk manggantinyo atas kamauanku dewek. Aku idak mangikuti kacuali apo-apo nang diwahyukan kapadoku. Sasungguhnyolah aku takut sikso hari (pambalasan) bilo aku balaku durhako kapado Tuhanku.

## 10:16

Katokanlah (Nabi Muhammad), “Kalu sakironyo Allah mangendaki, niscayo aku idak mambacokannyo kapadomu dan Allah idak (pulak) mambagih tau kapadomu. Sungguh, aku sudah tinggal lamo basamomu sabelumnyo (sabelum turun Al-Qur’an). Apokah kamu idak mangerti?”

## 10:17

Mako, siapokah orang nang lebih aniayo daripado orang nang mangadoadokan kabohongan tahadap Allah atau mandustokan ayat-ayat-Nyo?. Sasungguhnyo paro pandurhako tu idak bakal bauntung.

## 10:18

Orang-orang tu manyembah salain Allah apo-apo nang idak biso mandatangkan mudarat dan idak (pulak) mambagih manfaat bagi orang-orang tu. Orang-orang tu bakato “Orang-orang tu (sembahan) tu adolah lah panolong kami di sisi Allah.” [^344] Katokanlah, “Apokah kamu bakal mambagih tau kapado Allah sasutau nang ado di langit dan di bumi nang idak Dio kataui?”. [^345] Maha Suci dan Maha Tinggi Dio dari apo nang orang-orang tu parsekutukan.

[^344]: Kalimat ko adolah ejekan tahadap panyembah barhalo nang manyangko bahwa berhalo-berhalo tu dapat mambagihnyo pertolongan di hadapan Allah swt.

[^345]: Ayat ko idak manunjukkan katidaktauan Allah swt. atas sagalo sasuatu di langit dan di bumi, tapi manunjukkan kamustahilan adonyo sembahan salain Allah swt.

## 10:19

Manusio tu dahulunyo adolah umat nang sikok (dalam katauhidan), lalu orang-orang tu baselisih. Sakironyo idak kareno suatu katetapan nang lah ado dari Tuhanmu, [^346] pastilah di antaro orang-orang tu sudah dibagih kaputusan (azab di dunio) tentang apo nang orang-orang tu parselisihkan tu.

[^346]: Katetapan Allah swt iolah bahwa perselisihan manusio di dunio tu bakal diputuskan di akherat.

## 10:20

Orang-orang tu bakato, “Mangapo idak diturunkan kapadonyo (Nabi Muhammad) suatu bukti (mukjizat) dari Tuhannyo?.” Katokanlah, “Sungguh, sagalo nang ghaib tu hanyo kapunyoan Allah. Mako, tunggulah (siksoan Allah)! Sasungguhnyo aku pun tamasuk orang-orang nang manunggu basamomu.

## 10:21

Apobilo kami mambagihkan suatu rahmat kapado manusio sasudah kamalangan nang manimpo orang-orang tu, orang-orang tu babuat sagalo tipu dayo (untuk manentang) ayat-ayat Kami. Katokanlah, “Allah tu lebih cepat pambalasan-Nyo (atas tipu dayo tu).” Sasungguhnyo malaikat-malaikat Kami manulis tipu dayomu.

## 10:22

Diolah (Allah) nang manjadikan kamu dapat bajalan di daratan (dan balayar) di lautan sahinggo katiko kamu barado di dalam kapal, lalu maluncurlah (kapal) tu mambawak orang-orang tu dengan tiupan angin nang baek dan orang-orang tu bagembiro karenonyo. Kemudian, datanglah angin badai dan ombak dari sagalo arah dan orang-orang tu pun manyangko sudah takepung (bahayo). Mako, orang-orang tu badoa dengan mangikhlaskan kataatan kapado-Nyo (sarayo bakato), “Sakironyo Engkau manyelamatkan kami dari (bahayo) ko, pastilah kami tamasuk orang-orang nang basyukur.”

## 10:23

Namun, katiko Allah manyelamatkan orang-orang tu, sakatiko tu orang-orang tu babuat kazaliman di muko bumi tanpa (alasan) nang benar. Oi manusio, sasungguhnyo (bahayo) kazalimanmu tu bakal manimpo dirimu dewek. (Tu hanyolah) kasenangan duniowi. Kemudian, kapado Kamilah kamu bakal balik, lalu bakal Kami kabarkan kapadomu apo nang salamo ko kamu kerjokan.

## 10:24

Sasungguhnyo perumpamoan kahidupan dunio adolah ibarat nang Kami turunkan dari langit, lalu tumbuhlah karenonyo tanaman-tanaman di bumi nang (dapat) dimakan manusio dan binatang ternak. Hinggo bilomano bumi tu sudah sampurno eloknyo, tahiasi [^347] dan panduduk bumi tu lalu mangiro bahwa bumi tu dikuasainyo (mametik hasilnyo), datanglah kapadonyo azab Kami pado waktu malam ataupun siang. Lalu, Kami jadikan (tanaman)-nyo saperti tanaman nang sudah diketam, saakan-akan idak ado tumbuh sabelumnyo. Sarupo tulah Kami manerangkan sacaro taparinci ayat-ayat tu kapado kaum nang bapikir.

[^347]: Maksudnyo adolah bahwa bumi tampak elok dengan gunung-gunung dan lembah-lembahnyo nang lah manghijau dengan tanam-tanamannyo.

## 10:25

Allah manyeru (manusio) ka Dārussalām (surgo) dan mambagih patunjuk kapado siapo be nang Dio kendaki manuju jalan nang lurus (badasarkan kasiapannyo untuk manerimo patunjuk).

## 10:26

Bagi orang-orang nang babuat baik (ado pahalo) nang tabaik (surgo) dan tambahannyo (kanikmatan mangimak Allah). Muko orang-orang tu idak ditutupi debu itam dan idak (pula diliputi) kahinoan. Orang-orang tulah paro panghuni surgo. Orang-orang tu kekal di dalamnyo.

## 10:27

Orang-orang nang babuat kajahatan (bakal mandapat) balasan kajahatan nang satimpal dan orang-orang tu bakal ditimpo kahinoan. Idak ado bagi orang-orang tu saorang palindung (pun) dari (azab) Allah. Mukomuko orang-orang tu saakan-akan ditutupi kepingan-kepingan malam nang pekat. Orang-orang tulah paro panghuni nerako. Orang-orang tu kekal di dalamnyo.

## 10:28

(Ingatlah) paro hari (katiko) Kami mangumpulkan orang-orang tu sagalonyo, kemudian Kami bafirman kapado orang-orang nang mamparsekutukan (Kami), “Tetaplah di genahmu, kamu dan paro sekutumu.” Lalu, Kami pisahkan di antaro orang-orang tu, dan sekutu-sekutu orang-orang tu bakato, “Kamu sakali-kali idaklah pernah manyembah kami.”

## 10:29

Mako, cukuplah Allah nang manjadi saksi antaro kami dan kamu, bahwa sasungguhnyo kami idak tau-manau tentang panyembahan kamu (kapado kami).”

## 10:30

Di sanolah (padang Mahsyar), satiap jiwo marasokan pambalasan dari apo nang lah dikerjokannyo (dahulu) dan orang-orang tu dibalikkan kapado Allah, palindung orang-orang tu nang sabenarnyo, dan lenyaplah dari orang-orang tu sagalo apo (sasembahan) nang salalu orang-orang tu ado-adokan.

## 10:31

Katokanlah (Nabi Muhammad) “Siapokah nang mambagih rizki kapado kamu dari langit dan bumi, siapokah nang kuaso (manciptokan) panganingan dan pangliatan, dan siapokah nang mangeluarkan nang hidup dari nang mati dan mangeluarkan nang mati dari nang hidup, serto siapokah nang mangatur sagalo urusan?” Mako, orang-orang tu bakal manjawab, “Allah.” Makom katokanlah, “Apokah kamu idak takut (tahadap azab Allah)?”

## 10:32

Mako, tulah Allah, Tuhanmu nang sabenarnyo. Idak ado sasudah kabenaran tu kacuali kasesatan. Mako, bagaimano kamu dipalingkan (dari kabenaran tu)?

## 10:33

Macam tulah, lah pasti (balaku) katentuan Tuhanmu kapado orang-orang fasik (kareno) sasungguhnyo orang-orang tu idak baiman.

## 10:34

Katokanlah (Nabi Muhammad), “Apokah di antaro sekutu-sekutu kamu ado nang biso mamulai mamuli panciptoan (makhluk) kemudian mangembalikannyo (manghidupkannyo balik)?” Katokanlah, “Allah mamulai panciptoan (makhluk), kemudian mangembalikannnyo (manghidupkannyo lagi). Lalu, bagaimano kamu dapat dipalingkan (dari kabenaran tu)?”

## 10:35

Katokanlah (Nabi Muhammad), “Apokah di antaro sekutu-sekutu kamu tu ado nang mambimbing pado kabenaran?” Katokanlah, “Allah mambimbing pado kabenaran.” Mako, apokah nang mambimbing pado pado kabenaran lebih berhak diikuti ataukah nang idak dapat mampu mambimbing bahkan perlu dibimbing? Mako, mangapo kamu (babuat macam tu)? Macam mano kamu mambagih kaputusan?

## 10:36

Kabanyakan orang-orang tu hanyo mangikuti persangkoan. Sasungguhnyo persangkoan tu idak sedikit pun baguno manyangkut (perolehan) kabenaran. Sasungguhnyo Allah Maha Mangetaui apo nang orang-orang tu pabuat.

## 10:37

Idak mungkin Al-Qur’an ko dibuat oleh salain Allah, tapi (Al-Qur’an) mambenarkan (kitab- kitab) nang sabelumnyo dan manjelaskan sacaro taparinci katetapan (Allah). Idak ado karaguan di dalamnyo, (diturunkan) dari Tuhan samesta alam.

## 10:38

Bahkan, apokah (patut) orang-orang tu mangatokan, “Dio (Nabi Muhammad) lah mambuat-buat (Al-Qur’an) tu?” Katokanlah (Nabi Muhammad), “(Kalu macam tu), buatlahlah sabuah surah nang sarupo dengannyo dan ajaklah siapo nang dapat kamu (ajak) salain Allah (untuk manolongmu), jiko kamu orang-orang nang benar.”

## 10:39

Bahkan, orang-orang tu mandustokan apo nang orang-orang tu belum mangetauinyo dengan sempurno dan belum datang kapado orang-orang tu panjelasannyo. Macam tulah halnyo umat-umat sabelum orang-orang tu lah mandustokan (paro rasul). Mako, imaklah macam mano kasudahan dari orang-orang aniayo.

## 10:40

Di antaro orang-orang tu ado orang-orang nang baiman kapado (Al-Qur’an), dan di antaro orang-orang tu ado (pulak) orang nang idak baiman kapadonyo. Tuhanmu lebih mangetaui tentang orang-orang nang babuat karusakan.

## 10:41

Kalu orang-orang tu mandustokanmu (Nabi Muhammad), katokanlah, “Bagiku pabuatanku dan bagiamu pabuatanmu. Kamu balepas diri dari apo nang aku pabuat dan aku pun balepas diri dari apo nang kamu pabuat.”

## 10:42

Di antaro orang-orang tu ado nang manganingkanlu (Nabi Muhammad). Apokah kamu dapat manjadikan orang nang pekak tu dapat manganing walaupun orang-orang tu idak mangerti?

## 10:43

Di antaro orang-orang tu nang mangimak kapado kamu. Apokah kamu dapat mambagih patunjuk kapado orang-orang nang buto, walaupun orang-orang tu idak dapat mangimak?

## 10:44

Sasungguhnyo Allah idak manganiayo manusio sadikit pun, tapi manusio tulah nang manganiayo dirinyo dewek.

## 10:45

(Ingatlah) pado hari (katiko) Allah mangumpulkan orang-orang tu, (orangorang tu maraso) saakan-akan idak pernah badiam (di dunio) kacuali sasaat bae pado siang hari, (saperti katiko) orang-orang tu (sajenak) saling mangenal di antaro orang-orang tu (sasudah dibangkitkan dari alam kubur). Sungguh rugi orang-orang nang mandustokan pertemuan dengan Allah dan orang-orang tu bukanlah orang-orang nang mandapat patunjuk.

## 10:46

Sasungguhnyo kalu Kami mangimakkan kapadomu (Nabi Muhammad) sabagian dari (sikso) nang Kami janjikan kapado orang-orang tu (di dunio), atau kalu Kami mawafatkan kamu (sabelum datang azab tu), hanyo kapado Kamilah orang-orang tu balik, kemudian Allah manjadi saksi atas apo nang orang-orang tu pabuat.

## 10:47

Satiap umat mampunyoi Rasul. Apobilo rasul orang-orang tu lah tibo (di akherat kagi), diputuskanlah (oleh Allah) di antaro orang-orang tu dengan adil, sedangkan orang-orang tu idak dianiayo (sadikit pun).

## 10:48

Orang-orang tu bakato, “Bilokah (datangnyo) janji (azab) ko kalu kamu (Nabi Muhammad dan paro pangikutmu) adolah orang-orang benar?”

## 10:49

Katokanlah (Nabi Muhammad) “Aku idak kuaso (manolak) mudarat dan idak pulak (mandatangkan) manfaat kapado diriku, malainkan apo nang Allah kendaki.” Satiap umat mampunyoi ajal (batas waktu). Apobilo ajalnyo tibo, orang-orang tu idak biso maminta panundoan sasaat pun dan idak (pulak) biso maminta percepatan.

## 10:50

Katokanlah (Nabi Muhammad), “Jelaskanlah kapadoku, bilo datang kapado kamu siksoan-Nyo pado waktu malam atau siang hari, (sikso) manokah nang diminta untuk disegerokan oleh paro pendurhako tu?”

## 10:51

Apobilo azab tu tajadi, apokah kemudian kamu baru mampercayoinyo? Apokah kamu (baru) sekarang (kamu baiman), padohal sabelumnyo kamu salalu maminta supayo azab tu disegerokan?

## 10:52

Kemudian dikatokan kapado orang-orang nang aniayo itu, “Rasokanlah olehmu azab nang kekal. (Bukankah) kamu idak dibagih balasan kacuali (satimpal) dengan apo nang lah kamu usahokan?”

## 10:53

Orang-orang tu mananyokan kapadomu (Nabi Muhammad), “Benarkah io (azab nang dijanjikan Allah) tu?” Katokanlah “Yo, demi Tuhanku, sasungguhnyo (azab) tu pasti benar dan sekali-kali kamu idak dapat mangindar.”

## 10:54

Sakironyo satiap orang nang babuat aniayo tu (mampunyoi) sagalo apo nang ado di bumi, pasti dio manebus diri dengannyo. Orang-orang tu mangingatkan panyesalan katiko orang-orang tu lah mangimak azab tu. Diputuskanlah (oleh Allah) di antaro orang-orang tu dengan adil, sedang orang-orang tu idak dizalimi (sadikit pun).

## 10:55

Katauilah sasungguhnyo punyo Allahlah apo nang ado di langit dan di bumi, Katauilah, bahwa sasungguhnyolah janji Allah tu benar, tapi kabanyakan orang-orang tu idak mangetaui.

## 10:56

Diolah nang mangidupkan dan mamatikan serto hanyo kapado-Nyolah kamu bakal dibalikkan.

## 10:57

Oi manusio, sungguh lah datang kapadomu palajaran (Al-Qur’an) dari Tuhanmu, panyembuh bagi sasuatu (panyakit) nang ado dalam dado, dan patunjuk serto rahmat bagi orang-orang mukmin.

## 10:58

Katokanlah (Nabi Muhammad), “Dengan karunia Allah dan rahmat-Nyo tu, hendaklah orang-orang tu bagembiro. Tu lebih baik daripado apo nang orang-orang tu kumpulkan.”

## 10:59

Katokanlah (Nabi Muhammad), “Terangkanlah kapadoku tentang rezeki nang diturunkan Allah kapadomu, lalu kamu jadikan sabagiannyo haram dan sabagiannyo halal.” Katokanlah, “Apokah Allah lah mambagih izin kapadomu (tentang ko) ataukah kamu mangado-ado atas namo Allah?”

## 10:60

Apokah persangkoan orang-orang nang mangado-adokan kabohongan tahadap Allah (bakaitan dengan apo nang bakal Allah bagih kapado orang-orang tu) pado hari Kiamat?, Sasungguhnyolah Allah mampunyoi karunio (nang dilimpahkanNyo) kapado manusio, tapi kabanyakan orang-orang tu idak basyukur.

## 10:61

Kamu (Nabi Muhammad) idak barado pado suatu urusan, idak mambaco suatu ayat Al-Qur’an, dan idak pula mangerjokan suatu pakerjoan, malainkan Kami jadi saksi atasmu katiko kamu mangerjokannyo. Idak ado nang luput sadikit pun dari (pangetauan) Tuhanmu walaupun sekecik zarah, baik di bumi maupun di langit. Idak ado sasuatu nang lebih kecik dan nang lebih besak daripado tu, kacuali sagalonyo tacatat dalam kitab nang nyato (Lauh Mahfuz).

## 10:62

Katauilah, sasungguhnyo (bagi) paro wali Allah idak ado raso takut nang manimpo orang-orang tu dan orang-orang tu pun idak basedih.

## 10:63

(Yaitu) orang-orang nang baiman dan salalu batakwa.

## 10:64

Bagi orang-orang tu berito gembiro di dalam kahidupan di dunio dan jugo di akherat. Idak ado perubahan bagi kalimat-kalimat (katetapan dan janji) Allah. Macam tulah kaberuntungan nang agung.

## 10:65

Janganlah kamu (Nabi Muhammad) sedih dengan perkatoan orang-orang tu. Sasungguhnyo kakuasoan tu sagalonyo punyo Allah. Dio Maha Manganing lagi Maha Mangetaui.

## 10:66

Katauilah, sasungguhnyo punyo Allahlah siapo nang ado di langit dan siapo nang ado di bumi. Orang-orang nang manyeru sekutusekutu selain Allah idaklah mangikuti (suatu kabenaran). Orang-orang tu hanyo mangikuti sangkoan belaka dan orangorang tu hanyo mandugo-dugo.

## 10:67

Diolah nang manjadikan malam bagimu sakalian supayo kamu baistirahat padonyo dan manjadikan siang terang benderang. [^348] Sasungguhnyolah pado nang demikian tu benar-benar tadapat tando-tando (kaagungan Allah) bagi orang-orang nang (mau) manganing.

[^348]: Allah swt. manjadikan siklus harian rotasi bumi manyebabkan kaberulangan malam dan siang. Saat malam, katiko matohari barado pado belahan bumi sabaliknyo, suasano gelap dan sejuk sangat nyaman untuk baistirahat. Samentaro pado siang hari nang terang sangat cocok untuk sagalo aktivitas kahidupan

## 10:68

Orang-orang (nang manyekutukan Allah) bakato, “Allah mangangkat anak.” Mahasuci Dio. Diolah Nang Mahakayo. KapunyoanNyolah apo nang ado di langit dan apo nang ado di bumi. Kamu idak mampunyoi alasan kuat tentang ko. Pautkan kamu mangatokan tentang Allah apo nang idak kamu kataui?

## 10:69

Katokanlah (Nabi Muhammad), “Sasungguhnyo orang-orang nang mangado-adokan kabohongan tahadap Allah idak bakal bauntung.

## 10:70

(Bagi orang-orang tu) kasenangan (sasaat) katiko di dunio, lalu kapado Kamilah orangorang tu bakal balik, kemudian kami jadikan orang-orang tu marasokan azab nang keras kareno orang-orang tu salalu kufur.

## 10:71

Bacokanlah (sampaikanlah oi Nabi Muhammad) kapado orang-orang tu berito penting (tentang) Nuh katiko dio bakato kapado kaumnyo, “Oi kaumku, bilo taraso berat bagi kamu kabaradaanku tinggal (basamomu) dan peringatanku dengan ayat-ayat Allah, kapado Allahlah aku batawakkal. Kareno tu, bulatkanlah kaputusanmu dan kumpulkanlah sekutusekutumu (untuk mambinasokanku), lalu janganlah kaputusannmu tu dirahasiokan. Kemudian, batindaklah tahadap diriku dan janganlah kamu tundo-tundo (tindakan tu) kapadoku.

## 10:72

Jiko kamu bapaling (dari peringatanku), aku idak maminta imbalan sadikitpun darimu. Imbalanku idak lain hanyolah dari Allah dan aku diperentahkan supayo aku tamasuk ka dalam golongan orang-orang muslim.”

## 10:73

Orang-orang tu mandustokannyo (Nuh). Lalu, Kami selamatkan dio dan orangorang nang basamonyonyo di dalam kapal serto Kami jadikan orang-orang tu sabagai generasi panerus dan Kami tanggelamkan orang-orang nang mandustokan ayat-ayat Kami. Imaklah macam mano kasudahan orang-orang nang dibagih peringatan tu.

## 10:74

Kemudian, Kami mangutus sasudahnyo (Nuh) baberapo rasul kapado kaum orang-orang tu (umat masing masing), mako rasul-rasul tu datang kapado umatnyo dengan mambawak bukti-bukti nang nyato, tapi orang-orang tu idak mau baiman kareno orang-orang tu dahulu lah (biaso) mandustokannyo. Macam tulah Kami mangunci hati orang-orang nang malampaui batas.

## 10:75

Kemudian, sasudah orang-orang tu Kami mangutus Musa dan Harun kapado Fir’aun dan paro pamuko kaumnyo, dengan mambawak tando-tando (kakuasoan) Kami. Lalu, orang-orang tu manyombongkan diri dan orang-orang tu adolah kaum pandurhako.

## 10:76

Katiko lah tibo kapado orang-orang tu kabenaran (mukjizat) dari sisi Kami, orangorang tu bakato, “Sasungguhnyo ko adolah sihir nang nyato.”

## 10:77

Musa bakato, “Apokah (patut) kamu mangatokan kabenaran (mukjizat) katiko io datang kapadomu, ‘ko sihirkah?’ Padohal, paro panyihir tu idaklah mandapat kamenangan.”

## 10:78

Orang-orang tu bakato, “Apokah kamu (Musa) datang kapado kami untuk mamalingkan kami dari apo nang kami dapati pado nenek moyang kami (manyembah berhalo), dan supayo kamu baduo (Musa dan Harun) mampunyoi kakuasoan di bumi (negeri Mesir)? Kami idak bakal bailan kapado kamu baduo.”

## 10:79

Fir’aun bakato (kapado pamuko pamuko kaumnyo), “Bawaklah kapadoku sagalo panyihir nang padek.”

## 10:80

Katiko panyihir tu datang, Musa bakato kapado orang-orang tu, “Lemparkanlah apoapo nang hendak kamu lemparkan!”

## 10:81

Sasudah orang-orang tu malemparkan (tali-temali), Musa bakato, “Apo nang kamu bawak tulah nang sihir. Sasungghnyo Allah bakal mambatalkan (mangalahkan)-nyo. Sasungguhnyo Allah idak mambiakkan pabuatan orang-orang nang babuat karusakan.

## 10:82

Allah bakal mangukuhkan nang benar dengan katetapan-katetapanNyo, walupun paro pandurhako tu idak manyukoinyo.

## 10:83

Idak ado nang baiman kapado Musa salain katurunan dari kaumnyo disertoi katakutan kapado Fir’aun dan paro pamuko kaumnyo nang bakal manyikso orang-orang tu. Sasungguhnyo Fir’aun benar-benar sawenang-wenang di bumi. Sasungguhnyo io benar-benar tamasuk orang-orang nang malampaui batas.

## 10:84

Musa bakato, “Oi kaumku, jiko kamu sungguh-sungguh baiman kapado Allah, batawakkallah kapado-Nyo apobilo kamu benar-benar orang-orang muslim (nang baserah diri kapado Allah).”

## 10:85

Orang-orang tu pun bakato, “Kapado Allahlah kami batawakkal. Ya Tuhan kami, janganlah Engkau jadikan kami (sasaran) fitnah bagi kaum nang aniayo.

## 10:86

Selamatkanlah kami dengan rahmat-Mu dari kaum nang kafir.

## 10:87

Lah Kami wahyukan kapado Musa dan soudaronyo (Harun), “Ambiklah oleh kamu baduo baberapo rumah di Mesir untuk genah tinggal kaummu, jadikanlah rumah-rumah tu kiblat (genah ibadah), dan tegakkanlah sembahyang. Gembirokanlah orang-orang mukmin.”

## 10:88

Musa bakato, “Ya Tuhan kami, sasungguhnyo Engkau sudah mambagih kapado Fir’aun dan paro pamuko kaumnyo perhiasan dan harto kekayoan (nang banyak) dalam kahidupan dunio. Ya Tuhan kami, (akibat pamberian tu) orang-orang tu manyesatkan (manusio) dari jalan-Mu. Ya Tuhan kami, binasokanlah harto bendo orang-orang tu dan kunci matilah hati orang-orang tu sahinggo orang-orang tu idak baiman hinggo orang-orang tu manyaksikan azab nang amat pedih.”

## 10:89

Dio (Allah) bafirman, “Sungguh, permohonan kamu baduo lah dikabulkan. Mako, tetaplah kamu baduo (pado jalan nang lurus) dan janganlah sakali-kali kamu baduo mangikuti jalan orang-orang nang idak mangetaui.”

## 10:90

Kami jadikan Bani Israil biso malintasi laut tu (Laut Merah). Kemudian, Fir’aun dan pasukannyo mangikuti orang-orang tu untuk mananganiayo dan manindas hinggo katiko Fir’aun hampir (mati) tanggelam, dio bakato, “Aku percayo bahwa idak ado Tuhan (nang bakuaso dan barhak disembah) malainkan (Tuhan) nang dipercayo oleh Bani Israil dan aku tamasuk orang-orang muslim (nang baserah diri kapado-Nyo).”

## 10:91

Apokah kini (kamu baru baiman), padohal sungguh kamu lah durhako sejak dahulu dan kamu tamasuk orang-orang nang babuat karusakan?

## 10:92

Pado hari ko Kami selamatkan jasadmu supayo kamu manjadi palajaran bagi orang-orang nang datang sesudah kamu. Sasungguhnyo kabanyakan manusio benarbenar lengah (idak mangindahkan) tandotando (kakuasaan) Kami.

## 10:93

Sungguh, Kami benar-benar lah manempatkan Bani Israil di genah kadiaman nang benar (bagus dan nyaman) dan Kami bagih orang-orang tu rezeki nang baik. Mako, orang-orang tu idak baselisih hinggo datang kapado orang-orang tu pangetauan (nang tasurat dalam Taurat). Sasungguhnyo Tuhanmu bakal mambagih kaputusan di antaro orang-orang tu pado hari Kiamat tentang apo nang salalu orang-orang tu perselisihkan.

## 10:94

Apobilo kamu (Nabi Muhammad) barado dalam karagu tentang apo (kisah nabi nang lah lalu) nang Kami turunkan kapadomu, tanyokanlah kapado orang-orang nang mambaco kitab sabelum kamu. Sungguh, lah datang kabenaran kapadomu dari Tuhanmu. Mako, janganlah sakali-kali kamu tamasuk orang-orang nang ragu.

## 10:95

Janganlah sakali-kali kamu tamasuk orangorang nang mandustokan ayat-ayat Allah nang manyebabkan kamu tamasuk orangorang nang marugi.

## 10:96

Sasungguhnyolah orang-orang nang lah pasti mandapatkan katentuan Tuhanmu (manjadi kufur atas pilihan dewek) tu idak bakal baiman.

## 10:97

Walaupun sagalo macam tando-tando (kaagungan Allah) datang kapado orangorang tu, (orang-orang tu idak jugo baiman) hinggo orang-orang tu manyaksikan azab nang amat pedih.

## 10:98

Mangagapo idak ado (panduduk) suatu negeri pun nang segero baiman sehinggo imannyo tu bamanfaat kapadonyo, salain kaum Nabi Yunus? Katiko orang-orang tu baiman, Kami hapuskan dari orang-orang tu azab nang manghinokan dalam kahidupan dunio dan Kami bagih kasenangan hidup (samentaro) kapado orang-orang tu hinggo waktu nang ditentukan.

## 10:99

Sakironyo Tuhanmu mangendakinyo, tentulah baiman sagalo orang di bumi sagalonyo baiman. Apokah kamu (Nabi Muhammad) bakal mamakso manusio hinggo orang-orang tu manjadi mukmin?

## 10:100

Idak saorangpun pun bakal baiman, kacuali dengan izin Allah dan Dio manimpokan azab kapado orang-orang nang idak mau mangerti.

## 10:101

Katokanlah (Nabi Muhammad), “Imaklah apo bae nang ado di langit dan di bumi!” Idaklah baguno tando-tando (kaagungan Allah) dan peringatan-peringatan tu (untuk manghidarkan azab Allah) dari kaum nang idak baiman.”

## 10:102

Orang-orang tu idak manunggu kacuali macam hari-hari (kajadian-kajadian) nang samo dengan kajadian-kajadian (nang manimpo) orang-orang nang lah lalu sabelum orang-orang tu. Katokanlah (Nabi Muhammad), “Mako, tunggulah (siksoan Allah)! Sasungguhnyo aku jugo tamasuk orang nang manunggu basamomu.”

## 10:103

Kemudian, Kami selamatkan rasul-rasul Kami dan orang-orang nang baiman. Macam tulah manjadi katentuan Kami untuk manyelamatkan orang-orang mukmin.

## 10:104

Katokanlah (Nabi Muhammad), “Oi manusio, apobilo kamu masih jugo ragu tentang ugamoku, aku idak manyembah (apo atau siapo) nang kamu sembah salain Allah, tapi aku manyembah Allah nang bakal mamatikan kamu dan aku diperentahkan supayo aku tamasuk orang-orang mukmin.

## 10:105

Aku jugo diperentah (untuk mangatokan), “Hadapkanlah mukomu kapado ugamo (Islam) dengan lurus dan janganlah sakalikali kamu tamasuk orang-orang musyrik.

## 10:106

Janganlah kamu sembah salain Allah, sasuatu nang idak mambagih manfaat dan idak (pulak) mambagih mudarat kapadomu, sebab bilo kamu babuat (nang demikian tu), sasungguhnyo kamu tamasuk orang-orang aniayo.

## 10:107

Bilo Allah manimpokan suatu mudarat kapadomu, idak ado nang dapat mangilangkannyo kacuali Dio dan bilo Dio mangendaki kabaikan bagimu, idak ado nang dapat manolak karunio-Nyo tu. Dio mambagih kabaikan tu kapado siapo nang Dio kendaki di antaro hambo-hambo-Nyo. Diolah Nang Maha Pangampun lagi Maha Panyayang.

## 10:108

Katokanlah (Nabi Muhammad), “Oi manusio, sungguh lah datang kapadomu kabenaran (Al-Qur’an) dari Tuhanmu. Mako, siapo nang mandapat patunjuk, sasungguhnyo patunjuk tu untuk (kabaikan) dirinyo dewek. Siapo nang sesat, sasungguhnyo kasesatan tu (mancelakokan) dirinyo dewek. Aku bukanlah pananggung jawab kamu.”

## 10:109

Ikutilah apo-apo nang sudah diwahyukan kapadomu dan basabarlah hinggo Allah mambagih kaputusan. Dio adolah sebaikbaik pambagih kaputusan nang tabaik.

## 11:1

Alif Lām Rā. (Ko lah) Kitab nang ayat-ayatnyo lah disusun dengan rapi kamudian dijelaskan sacaro taperinci (dan diturunkan) dari sisi (Allah) Nang Maha Bijaksano lagi Maha Teliti.

## 11:2

(Katokanlah Nabi Muhammad), “Janganlah kamu manyembah (sasuatu), kacuali Allah. Sasungguhnyo aku adolah pambagih peringatan dan pambawak berito gembiro dari-Nyo untukmu.

## 11:3

Mohonlah ampunan kapado Tuhanmu kemudian batobatlah kapado-Nyo, niscayo Dio bakal mambagih kasenangan nang baik kapadomu (di dunio) hinggo waktu nang lah ditentukan (kamatian) dan mambagihkan pahalo-Nyo (di akherat) kapado satiap orang nang baamal saleh. Jiko kamu bapaling, sasungguhnyo aku takut kamu (bakal) ditimpo azab pado hari nang besak (kiamat).

## 11:4

Kapado Allahlah genah balikmu. Dio Maha Kuaso atas sagalo sasuatu.”

## 11:5

Katauilah bahwa sasungguhnyo orangorang tu manutupi (apo nang ado dalam) dado orang-orang tu untuk manyingitkan diri dari-Nyo. Katauilah bahwa katiko orang-orang tu manyelimuti dirinyo dengan kain, Dio mangetaui apo nang orang-orang tu singitkan dan apo nang orang-orang tu nyatokan. Sasungguhnyo Dio Maha Mangetaui (sagalo) isi hati.

## 11:6

Idak sikok pun hewan nang bagerak di atas bumi malainkan dijamin rezekinyo oleh Allah. Dio mangetaui genah kadiamannyo dan genah panyimpanannyo. [^349] Sagalonyo (tatulis) dalam Kitab nang nyato (Lauh Mahfuz).

[^349]: Manurut sabagian mufasir, nang dimaksud dengan ‘genah kediaman’ adolah dunio dan ‘genah penyimpanan’ adolah akherat. Manurut mufasir lain, maksud ‘genah kadiaman’ adolah rahim dan ‘geah penyimpanan’ adolah tulang sulbi.

## 11:7

Diolah nang lah manciptokan langit dan bumi dalam enam maso [^350] serto (sabelum tu) ʻArasy-Nyo di atas aek. (Panciptoan tu dilakukan) untuk manguji kamu, siapokah di antaro kamu nang lebih baik amalnyo. Sungguh, kalu engkau (Nabi Muhammad) bakato, “Sasungguhnyo kamu bakal dibangkitkan satelah mati,” niscayo orangorang kafir bakal bakato, “Ko (Al-Qur’an) idak lain kacuali sihir nang nyato.”

[^350]: Imak catatan kaki surah al-A‘rāf/7 : 54.

## 11:8

Sungguh, kalu Kami tangguhkan azab dari orang-orang kafir tu sampai waktu nang tatentu, niscayo orang-orang kafir tu bakal bakato, “Apokah nang mangalanginyo?” Ketauilah, katiko tibo kapado orang-orang kafir tu, azab tu idaklah dapat dipalingkan dari orang-orang tu. Orang-orang kafir tu dikepung oleh (azab) nang dahulu orangorang tu selalu mamperolok-olokkannyo.

## 11:9

Sungguh, kalu Kami cicipkan kapado manusio suatu rahmat dari Kami kemudian Kami cabut balik darinyo, sasungguhnyo dio manjadi baputus asa nian lagi kufur nian (tahadap nikmat Allah).

## 11:10

Sungguh, kalu Kami cicipkan kapadonyo (manusio) suatu nikmat satelah bencano nang manimponyo, niscayo dio bakal bakato, “Lah ilang kaburukan tu dariku.” Sasungguhnyo dio gembiro nian lagi mambanggakan diri nian.

## 11:11

Kacuali, orang-orang nang sabar dan baamal saleh, bagi orang-orang tu ampunan dan pahalo nang besak.

## 11:12

Boleh jadi kamu (Nabi Muhammad) nak maninggalkan sabagian dari apo nang diwahyukan kapadomu dan dadomu manjadi sempit kareno (takut) orang-orang tu mangatokan, “Ngapo idak diturunkan kapadonyo harto (kakayoan) atau datang malaikat basamonyo?” Sasungguhnyo engkau hanyolah saorang pambagih peringatan dan Allah adolah pemeliharo sagalo sasuatu.

## 11:13

Bahkan, apokah orang-orang tu mangatokan, “Dio (Nabi Muhammad) lah mambuat-buat (Al-Qur’an) tu.” Katokanlah, “(Kalau macam tu), datangkanlah sepuluh surah samacam dengannyo (Al-Qur’an) nang dibuat-buat dan ajaklah siapo bae nang kamu sanggup (mangundangnyo) salain Allah, kalu kamu orang-orang nang benar.”

## 11:14

Jiko orang-orang tu idak mamenuhi ajakanmu, (katokanlah), “Ketauilah sasungguhnyo io (Al-Qur’an) tu diturunkan dengan ilmu Allah dan (ketaui pulo) bahwa idak ado tuhan kacuali Dio. Apokah kamu mau baserah diri (masuk Islam)?”

## 11:15

Siapo nang mangendaki kahidupan dunio dan perhiasannyo, pasti Kami bagihkan kapado orang-orang tu (balasan) perbuatannyo di dalamnyo dengan sampurno dan orang-orang tu di dunio idak bakal dirugikan.

## 11:16

Orang-orang tulah orang-orang nang idak mandapat (sasuatu) di akherat kacuali nerako, sio-siolah apo nang lah orang-orang tu usahokan (di dunio), dan batallah apo nang dahulu selalu orang-orang tu kerjokan.

## 11:17

Apokah orang nang lah mampunyoi bukti nang nyato (Al-Qur’an) dari Tuhannyo, diikuti saksi [^351] dari-Nyo, dan sabelumnyo lah ado pulo Kitab Musa nang jadi pedoman dan rahmat; orang-orang tu baiman kapadonyo (samo dengan orang kafir nang hanyo manginginkan kahidupan dunio)? Siapo nang mangengkarinyo (Al-Qur’an) dari golongan-golongan (penentang Rasulullah), nerakolah tempat baliknyo. Oleh kareno tu, janganlah engkau ragu tahadap Al-Qur’an. Sasungguhnyo io (Al-Qur’an) tu kabenaran dari Tuhanmu, tapi kabanyakan manusio idak baiman.

[^351]: Ado yang menafsirkan saksi sabagai Jibril a.s., Al-Qur’an, atau Muhammad saw

## 11:18

Siapokah nang lebih aniayo daripado orang nang mangado-adokan suatu kabohongan tahadap Allah? Orang-orang tu bakal dihadapkan kapado tuhan orang-orang tu dan paro saksi [^352] bakal bakato, “Orang-orang nilah nang lah babohong tahadap tuhannyo.” Ketauilah, laknat Allah (ditimpokan) kapado orang-orang nang aniayo.

[^352]: Nang dimaksud paro saksi di siko adolah malaikat, nabi-nabi, dan anggota badannya dewek

## 11:19

(Yaitu) orang-orang nang mangalangalangi dari jalan Allah dan mangendaki supayo jalan tu bengkok. [^353] Orang-orang tulah orang-orang nang engkar tahadap hari akhir.

[^353]: Maksud ayat ko adolah bahwa orang-orang tu bausaho supayo orang lain mengengkari ugamo nang benar

## 11:20

Orang-orang tu idak mampu mangalangi (siksoan Allah) di bumi dan idak bakal ado bagi orang-orang tu panolong [^354] salain Allah. Azab tu bakal dilipatgandokan kapado orang-orang tu (di akherat kelak). Orang-orang tu idak mampu mandengar (kabenaran) dan idak dapat mangimak (kakuasoan Allah).

[^354]: Imak catatan kaki surah Āli ‘Imrān/3: 28.

## 11:21

Orang-orang tulah orang-orang nang marugikan dirinyo dewek dan lenyaplah dari orang-orang tu sasuatu (sasembahan) nang selalu orang-orang tu ado-adokan.

## 11:22

Idak diragukan bahwa sasungguhnyo orang-orang tu (kelak) di akherat adolah orang-orang nang paling rugi.

## 11:23

Sasungguhnyo orang-orang nang baiman dan baamal saleh serto marendahkan diri kapado Tuhan, Orang-orang tulah paro penghuni surgo. Orang-orang tu kekal di dalamnyo.

## 11:24

Perumpamoan kaduo golongan (kafir dan mukmin) macam orang buto dan orang pekak dengan orang nang dapat mangimak dan nang dapat mandengar. Samokah kadua golongan tu? Apokah kamu idak mangambik pelajaran?

## 11:25

Sungguh, Kami benar-benar lah mangutus Nuh kapado kaumnyo. (Dio bakato), “Sasungguhnyo aku adolah pambagih peringatan nang nyato bagi kamu sagalonyo,

## 11:26

supayo kamu iidak manyembah (sasuatu) kacuali Allah. Sasungguhnyo aku khawatir bahwa kamu bakal ditimpo azab (pado) hari nang (siksonyo) pedih nian.”

## 11:27

Mako, bakatolah paro pamuko nang kafir dari kaumnyo, “Kami idak mangimak engkau, malainkan hanyolah saorang manusio (biaso) macam kami. Kami idak mangimak orang nang mangikut engkau, malainkan orang-orang nang hino dino di antaro kami nang lekas pacayo macam tu bae. Kami idak mangimak kamu punyo suatu kalebihan apo pun atas kami, bahkan kami anggap kamu adolah paro pandusto.

## 11:28

Dio (Nuh) bakato, “Oi kaumku, apo pendapatmu kalu aku mampunyoi bukti nang nyato dari Tuhanku dan Dio mangaunugerahiku rahmat dari sisi-Nyo, tapi (rahmat tu) disamarkan bagimu? Apokah kami bakal mamaksomu untuk manerimonyo, padohal kamu idak manyukoinyo?

## 11:29

Oi kaumku, aku idak mamintak harto kapadomu harto (sadikit pun sabagai imbalan) atas seruanku. Imbalanku hanyolah dari Allah dan aku sekali-kali idak bakal mangusir orang-orang nang baiman. Sasungguhnyo orang-orang tu bakal batemu dengan Tuhannyo (di akherat), tapi aku mamandangmu sabagai kaum nang bodoh.

## 11:30

Oi kaumku, siapokah nang bakal manolongku dari (azab) Allah kalu aku ngusir orang-orang nang baiman tu? Apokah kamu idak mangambik palajaran?

## 11:31

Aku idak mangatokan kapado kamu bahwa aku punyo perbendaharoan (rezeki) Allah. Aku idak mangetaui nang gaib dan idak (pulak) mangatokan bahwa aku adolah malaikat. Aku idak (pulak) mangatokan kapado orang nang kamu anggap hino tu bahwa Allah idak bakal mambagihkan kebaikan kapado orang-orang tu. Allah lebih mangetaui apo nang ado pado diri orangorang tu. Kalu macam tu, sasungguhnyo aku tamasuk orang nang aniayo.”

## 11:32

Orang-orang tu bakato, “Oi Nuh, sungguh kamu sudah berbantah dengan kami dan kamu sudah mamperpanjang bantahanmu tahadap kami. Mako, datangkanlah kapado kami azab nang kamu ancamkan tu kalu kamu memang tamasuk orang nang benar.”

## 11:33

Dio (Nuh) manjawab, “Sasungguhny hanyo Allah nang biso datangkan (azab) kapadomu kalu Dio mangendaki dan kamu sekali-kali idak bakal dapat malepaskan diri (darinyo).

## 11:34

Nasehatku idak bakal bamanfaat bagimu walaupun aku ingin manasehatimu, sekironyo Allah hendak manyesatkan kamu. Dio adolah Tuhanmu dan hanyo kapadoNyolah kamu bakal dibalikkan.”

## 11:35

Bahkan, orang-orang tu (orang-orang kafir Makkah) bakato, “Dio hanyo mangadoadokannyo (Al-Qur’an tu).” Katokanlah (Nabi Muhammad), “Kalu aku mangadoadokannyo, akulah nang bakal mamikul dosonyo dan aku balepas diri dari doso nang kamu perbuat.”

## 11:36

Diwahyukan (oleh Allah) kapado Nuh, “(Ketauilah) bahwa idak bakal baiman di antaro kaummu, kacuali orang orang nang benar-benar lah baiman. Mako, janganlah kamu basedih atas apo nang salalu orangorang tu perbuat.

## 11:37

Buatlah kapal tu dengan pangawasan dan patunjuk wahyu Kami dan janganlah kamu bicarokan (lagi) dengan-Ku tentang (nasib) orang-orang nang aniayo. Sasungguhnyo orang-orang tu bakal ditenggelamkan.”

## 11:38

Mulailah dio (Nuh) mambuat kapal tu. Satiap kali pamuko kaumnyo bajalan malewatinyo, orang-orang tu mangolok-oloknyo. Dio (Nuh) bakato, “Kalu kamu mangolokolok kami, sasungguhnyo kami jugo bakal mangolok-olok kamu samacam mano kamu mangolok-olok (kami).

## 11:39

Mako, kagi kamu mangetaui siapo (di antaro kito) nang bakal ditimpo bencano nang manghinokan dan (siapo pulak) nang bakal ditimpo azab nang kekal.”

## 11:40

(Macam tulah), hinggo apobilo perentah Kami tibo (untuk mambinasokan orangorang tu) dan tungku lah manyemburkan aek, Kami bafirman, “Muatkanlah ka dalamnyo (kapal tu) dari masing masing (jenis hewan) sapasang-sapasang (jantan dan batino), keluargomu kacuali orang nang sudah takeno katetapan tadahulu (bakal ditenggelamkan), dan (muatkan pulak) orang nang baiman jugo orang-orang nang baiman.” Tanyato idak baiman basamonyo (Nuh), kacuali hanyo sadikit.

## 11:41

Dio (Nuh) bakato, “Naiklah kamu sakalian ka dalam (kapal) dengan (manyebut) namo Allah pado waktu balayar dan balabuhnyo! Sasungguhnya Tuhanku benar-benar Maha Pangampun lagi Maha Panyayang.”

## 11:42

Kapal tu balayar mambawo orang-orang tu ka dalam gelombang nang manyerupoi gunung-gunung. Nuh mamanggil anaknyo, sedang dio (anak tu) barado di genah (nang jauh) tapencil, “Oi anakku, naiklah (ka kapal) baserto kami dan janganlah kamu basamo orang orang kafir.”

## 11:43

Dio (anaknyo) manjawab, “Aku bakal balindung ka gunung nang biso manyelamatkanku dari aek (banjir).” Nuh bakato, “Idak ado panyelamat hari ko dari katetapan Allah kacuali siapo nang dirahmati olehNyo,” Gelombang manjadi panghalang antaro kaduonyo, mako dio (anak) tu tamasuk orang nang ditenggelamkan.

## 11:44

Difirmankan (oleh Allah), “Oi bumi, telanlah aekmu dan oi langit, barentilah (mancurahkan hujan).” Aek pun disurutkan dan urusan (pambinasaan paro pandurhako) pun diselesaikan dan (kapal tu pun) balabuh di atas gunung Judiy, [^355] dan dikatokan, “Kabinasoanlah orang orang nang aniayo.”

[^355]: Gunung Judiy tu taletak di Armenia sabelah selatan dan babatasan dengan Mesopotamia.

## 11:45

Nuh mamohon kapado Tuhannyo serayo bakato, “Oi Tuhanku, sasungguhnyo anakku adolah tamasuk keluargoku dan sasungguhnyo janji-Mu tu pasti benar. Engkau adolah hakim nang paling adil.”

## 11:46

Dio (Allah) bafirman, “Oi Nuh, sasungguhnyo dio bukanlah tamasuk keluargomu kareno perbuatannyo sungguh idak baik. Kareno tu, jangan kamu mamohon kapado-Ku sasuatu nang idak kamu kataui (hakikatnyo). Sasungguhnyo Aku manasehatimu supayo kamu idak tamasuk dalam golongan orang nang bodoh.”

## 11:47

Dio (Nuh) bakato, “Oi Tuhanku, sasungguhnyo aku balindung kapado-Mu untuk mamohon sasuatu nang aku idak tau (hakikatnyo). Kalu Engkau idak mangampuniku dan (idak) manaruh belas kasihan kapadoku, niscayo aku tamasuk orang-orang nang marugi.”

## 11:48

Dikatokan (malalui wahyu), “Oi Nuh, turunlah (dari kapalmu) dengan penuh kaselamatan dari Kami dan penuh kaberkahan atasmu serto umat-umat (mukmin) nang basamomu. Ado pulak umat (kafir) nang Kami bagih kasenangan (dalam kahidupan dunio), kemudian orang-orang tu bakal ditimpo azab dari Kami nang amat pedih.”

## 11:49

Tulah sabagian kabar dari berito-berito gaib nang Kami wahyukan kapadomu (Nabi Muhammad). Idak pernah kamu mangetauinyo dan idak (pulak) kaummu sabelum ko. Mako, basabarlah. Sasungguhnyo kasudahan (nang baik) adolah bagi orang nang batakwa.

## 11:50

Kapado kaum ‘Ad (Kami utus) saudaro orang-orang tu, Hud. Dio bakato, “Oi kaumku, sembahlah Allah! Sekali-kali idak ado Tuhan bagimu salain Dio. (Salamo ko) kamu hanyo mangado-ado (dengan mampersukutukan Allah).”

## 11:51

(Hud bakato), “Oi kaumku, aku idak maminta kapadomu imbalan (sadikitpun) atas (seruanku) ko. Imbalanku hanyolah dari dari (Tuhan) nang lah manciptokanku. Apokah kamu idak mangerti?

## 11:52

Oi kaumku, mohonlah ampunan kapado Tuhanmu kemudian batobatlah kapado-Nyo! Niscayo Dio bakal manurunkan untukmu ujan nang amat deras, manambahkan kakuatan malebihi kakuatanmu, dan janganlah kamu bapaling manjadi orang nang badoso.”

## 11:53

Orang-orang tu (kaum ‘Ad) bakato, “Oi Hud, kamu idak mandatangkan sikok bukti nang nyato kapado kami, dan kami idak (pernah) maninggalkan sembahan kami kareno perkatoanmu serto kami idak bakal (pernah) percayo kapado kamu.

## 11:54

Kami hanyo mangatokan bahwa sabagian sembahan kami lah manimpokan penyakit gilo atas dirimu.” Dio (Hud) manjawab, “Sasungguhnyo aku manjadikan Allah (sabagai) saksi dan saksikanlah bahwa aku balepas diri dari apo nang kamu persekutukan

## 11:55

Dengan (tuhan-tuhan) salain Dio. Kareno tu, lakukanlah sagalo tipu dayomu tahadapku dan jangan kamu tundo-tundo lagi.

## 11:56

Sasungguhnyo aku batawakkal kapado Allah Tuhanku dan Tuhanmu. Idak ado sikokpun makhluk nang bagerak (di atas bumi) malainkan Diolah nang mamegang ubun-ubunnyo (manguasainyo). Sasungguhnyo Tuhanku di jalan nang lurus (adil).

## 11:57

Mako, bilo kamu bapaling, sungguh aku sudah manyampekan kapadomu apo nang manjadi tugasku sabagai rasul kapadomu. Tuhanku bakal mangganti kamu dengan kaum nang lain, sedangkan kamu idak dapat mandatangkan mudharat kapado-Nyo sadikitpun. Sasungguhnyo Tuhanku Maha Pameliharo sagalo sasuatu.”

## 11:58

Katiko kaputusan (azab) Kami tibo, Kami selamatkan Hud dan orang-orang nang baiman basamonyo dengan rahmat Kami. Kami selamatkan (pulak) orang-orang tu dari azab nang dahsyat.

## 11:59

Tulah (kaum) ‘Ad. Orang-orang tu mangengkari tando-tando (kakuasoan) Tuhan, mandurhakoi rasul-rasul-Nyo, dan manuruti perentah sagalo panguaso nang sawenang-wenang lagi keras kepalo.

## 11:60

Orang-orang tu salalu diikuti dengan laknat di dunio ko dan (macam tu pulak kagi) di hari Kiamat. Ingatlah, sasungguhnyo (kaum) ‘Ad tu kufur kapado Tuhan orang-orang tu. Ingatlah, (bahwa kaum) ‘Ad, (Yaitu) kaum Hud, benar-benar lah binaso.

## 11:61

Kapado (kaum) Samud (Kami utus) saudaro orang-orang tu, Saleh. Dio bakato, “Oi kaumku, sembahlah Allah! Sekali-kali idak ado Tuhan bagimu salain Dio. Dio lah manciptokanmu dari bumi (tanah) dan manjadikanmu pamakmurnyo. [^356] Kareno tu, mohonlah ampun kapadoNyo, kemudian batobatlah kapado-Nyo. Sasungguhnyo Tuhanku amat dekat lag Maha Mamperkenankan (doa hambo-Nyo).

[^356]: Manusio dijadikan panghuni dunio untuk manguasoi dan mamakmurkannyo.

## 11:62

Orang-orang tu (kaum Samud) bakato, “Oi Saleh, sabelum ko kamu benar-benar marupokan orang nang diharapkan di tengah-tengah kami. Apokah kamu malarang kami manyembah apo nang disembah nenek moyang kami? Sasungguhnyo kami benar-benar dalam karaguan nang manggelisahkan tahadap apo (ugamo) nang kamu serukan kapado kami.”

## 11:63

Dio (Saleh) bakato, “Oi kaumku, jelaskan pendapatmu kalu aku mampunyoi bukti nang nyato dari Tuhanku dan Dio mambagihkan kapadoku rahmat (kanabian). Siapo nang bakal manolongku dari (azab) Allah kalu aku mandurhakoiNyo? Kamu idak bakal pernah manambah apo pun untukku salain karugian.

## 11:64

Oi kaumku, kolah unto batino dari Allah sabagai mu’jizat untukmu. Kareno tu, biarkanlah dio makan di bumi Allah dan jangan kamu mamperlakukannyo dengan buruk nang bakal manyebabkan kamu segero ditimpo azab.”

## 11:65

Orang-orang tu lalu manyembeleh unto tu. Mako, dio (Saleh) bakato, “Basenangsenanglah kamu sakalian di rumahmu salamo tigo hari [^357] . Tu adolah janji nang idak dapat didustokan.”

[^357]: Perbuatan orang-orang tu mambunuh unto tu adolah sasuatu pelanggaran tahadap larangan Nabi Saleh a.s. Kareno tu, Allah Swt manjatuhkan kapado orang-orang tu hukuman barupo membatasi hidup orang-orang tu hanyo dalam waktu tigo hari. Mako, sabagai ejekan orang-orang tu disuruh basuki rio salamo tiga hari tu.

## 11:66

Katiko kaputusan Kami tibo, Kami manyelamatkan Saleh dan orang-orang nang baiman basamonyo berkat rahmat dari Kami serto (Kami manyelamatkannyo jugo) dari kahinoan pado hari tu, sasungguhnyo Tuhan kamu tu Maha Kuat dan Maha Perkaso.

## 11:67

Suaro nang manggelagar jugo manimpo orang-orang aniayo tu, sahinggo orangorang tu mati bagelimpangan di rumah-rumahnyo.

## 11:68

(Negeri tu nampak tanpo bekas samo sakali) saolah-olah orang-orang tu belum pernah tinggal [^358] di sano. Ingatlah, sasungguhnyo (kaum) Samud lah mangengkari Tuhan orang-orang tu. Ingatlah, bahwa (kaum) Samud lah binaso.

[^358]: Kareno demikian cepatnyo orang-orang tu dihancurkan oleh geledek tu, sahinggo orang-orang tu hancur lebur dak do babekas. Saolah-olah orang-orang tu idak pernah ado.

## 11:69

Sungguh, utusan Kami (malaikat) benar-benar lah datang kapado Ibrahim dengan mambawo kabar gembiro. Orang-orang tu mangucapkan, “Selamat.” Dio (Ibrahim) manjawab, “Selamat.” Idak lamo kemudian, Ibrahim datang dengan mambawo (suguhan) daganing anak jawi nang dipanggang.

## 11:70

Katiko (Ibrahim) maliat tangan orang-orang tu idak manjamahnyo, Dio mancurigai dan mamendam raso takut. Orang-orang tu (malaikat) bakato, “Jangan takut! Sasungguhnyo kami diutus kapado kaum Lut (untuk manghancurkan orang-orang tu).”

## 11:71

Bininyo tegak lalu tasenyum. Kemudian, Kami sampekan kapadonyo kabar gembiro tentang (kalahiran) Ishak dan sasudah ishak (bakal lahir) Ya'qub (anak laki-laki Ishaq).

## 11:72

Dio (bininyo) bakato, “Sungguh mangherankan ! Mungkinkah aku bakal malahirkan (anak) padohal aku lah tuo dan lakiku ko lah tuo renta? Sasunggunyo ko benar-benar marupokan sasuatu nang ajaib.”

## 11:73

Orang-orang tu (paro malaikat) bakato, “Apokah kamu meraso heran dengan katetapan Allah? (Tu adolah) rahmat dan berkah dari Allah (nang) dibagihkan kapado kamu, oi tuan rumah ! Sasungguhnyo Dio Maha Tapuji lagi Maha Mulio.”

## 11:74

Mako, katiko raso takut lah hilang dari Ibrahim dan kabar gembira lah tibo kapadonyo, dio pun bermujadalah (badiskusi) dengan (malaikat) Kami tentang kaum Lut.

## 11:75

Sasungguhnyo Ibrahim benar-benar panyantun, pangibo, lagu suko balik kapado Allah.

## 11:76

(Malaikat bakato), “Oi Ibrahim, bapalinglah dari (mujadalah) ko! Sasungguhnyo ketetapan Tuhanmu benar-benar lah tibo. Sasungguhnyo orang-orang tu bakal ditimpo azab nang idak dapat ditolak.”

## 11:77

Katiko paro utusan Kami (malaikat) tu datang kapado Lut, dio maraso gundah dan dadonyo taraso sempit kareno (kadatangan) orang-orang tu. Dio (Lut) bakato, “Ko hari nang amat sulit.” [^359]

[^359]: Nabi Luth maraso gundah gulano dengan kedatangan malaikat utusan Allah Swt tu, karno malaikat tu barwujud jadi pemudo nang gagah, sedangkan kaum Nabi Luth adolah homoseks nang menyukoi pemudopemudo gagah. Dio maraso idak sanggup melindungi tamunyo tu bilo ado gangguan dari kaumnyo.

## 11:78

Kaumnyo bagegas datang kapadonyo. Sejak dahulu orang-orang tu salalu mangerjokan perbuatan-perbuatan keji. Lut bakato, “Oi kaumku, kolah anak-anak perempuan (negeri)-ku. Orang-orang tu lebih suci bagimu (untuk dinikahi). Mako, batawakkallah kapado Allah dan janganlah kamu mancemarkan (namo)-ku di hadapan tamuku ko. Idak adokah di antaro kamu orang-orang nang baakal sehat?”

## 11:79

Orang-orang tu manjawab, “Sasungguhnyo kamu pasti tau bahwa kami ko idak mampunyoi kainginan (syahwat) tahadap anak-anak perempuanmu dan kamu tentu mangetaui apo nang (sabenarnyo) kami inginkan.”

## 11:80

Dio (Lut) bakato, “Sakironyo aku mampunyoi kakuatan untuk manghalangi (perbuatan)- mu atau aku dapat balindung kapado karabat nang kuat (tentu aku lakukan).

## 11:81

Orang-orang tu (paro malaikat) bakato, “Oi Lut, sasungguhnyo kami ko adolah paro utusan Tuhanmu. Orang-orang tu idak bakal dapat mangganggumu (kareno orang-orang tu bakal dibinasokan). Kareno tu, pegilah beserto keluargomu pado sabagian malam (dini hari) dan jangan ado di antaro kamu nang manoleh ka belakang, kacuali binimu (janganlah kamu ajak pegi kareno lah bakhianat). Sasungguhnyo dio bakal takeno (siksoan) nang manimpo orang-orang tu dan sasungguhnyo saat (kahancuran) orang-orang tu bakal tajadi pado waktu subuh. Bukankah subuh tu lah dekat?”

## 11:82

Mako, katiko kaputusan Kami datang, Kami manjungkirbalikannyo (negeri kaum Lut) dan Kami manghujani orang-orang tu dengan batu dari tanah nang tabakar secaro batubi-tubi.

## 11:83

(Batu-batu tu) dibagih tando dari sisi Tuhanmu. Siksoan tu idaklah jauh dari orang-orang nang aniayo.

## 11:84

Kapado (penduduk) Madyan (Kami utus) saudaro orang-orang tu, Syu’aib. Dio bakato, “Oi kaumku, sembahlah Allah! Idak ado Tuhan bagimu sakalian salain Dio. Janganlah kamu kurangi takaran timbangan! Sasungguhnyo aku mangimak kamu dalam kaadoan nang baik (makmur). Sasungguhnyo aku khawatir kamu bakal ditimpo azab pado hari nang maliputi (dan mambinasokanmu, yaitu hari Kiamat).

## 11:85

Oi kaumku, penuhilah takaran dan timbangan dengan adil! Jangan kamu marugikan orang manusio tahadap hakhak orang-orang tu dan janganlah kamu mambuat kajahatan di bumi dengan manjadi perusak.

## 11:86

Sison ang halal (dari kauntungan nang halal) nang dianugerahkan Allah lebih baik kalu kamu orang-orang baiman. Aku bukanlah pangawas atas dirimu.”

## 11:87

Orang-orang tu bakato, “Oi Syu’aib, apokah sembahyangmu (ugamomu) nang manyuruhmu supayo kami maninggalkan apo nang disembah nenek moyang kami atau malarang kami mangelola harto manurut caro nang kami kahendaki? (Benarkah macam tu, padohal) sasungguhnyo kamu benar-benar orang nang amat panyantun lagi pandai?” [^360]

[^360]: Ucapan ko orang-orang tu ucapkan untuk mangejek Nabi Syuʻaib a.s.

## 11:88

Dio (Syu’aib) bakato, “Oi kaumku, jelaskan pendapatmu kalu aku mampunyoi bukti nang nyato dari Tuhanku dan Dio manganugerahkan rezeki nang baik (pantaskah aku manyalahi perentah-Nyo). Aku (sabenarnyo) idak ingin babedo sikap denganmu (lalu malakukan) apo nang aku dewek larang. Aku hanyo bamaksud (mandatangkan) perbaikan sasuai dengan kesanggupanku. Idak ado kamampuan bagiku (untuk mandatangkan perbaikan) malainkan dengan (pertolongan) Allah. Kapado-Nyo aku batawakkal dan kapadoNyo (pulak) aku balik.

## 11:89

Oi kaumku, janganlah sakali-kali pertentanganku (denganmu) manyebabkan apo nang manimpo kaum Nuh, kaum Hud, atau kaum Saleh jugo manimpomu, sedangkan (genah dan maso kabinasoan) kaum Lut idak jauh dari kamu.

## 11:90

Mohonlah ampunan kapado Tuhanmu kemudian batobatlah kapado-Nyo. Sasungguhnyo Tuhanku Maha Panyayang lagi Maha Mancintoi.”

## 11:91

Orang-orang tu bakato, “Oi Syu’aib, kami idak banyak mamahmi apo nang kau katokan tu, sedangkan kami sasungguhnyo mandang kamu sabagai saorang nang lemah di antaro kami. Kalu kamu idak kareno keluargomu, pasti kami sudah malemparimu (dengan batu), sedangkan kamu pun bukan saorang nang punyo pangaruh atas kami.”

## 11:92

Dio (Syu’aib) manjawab, “Oi kaumku, apokah keluargoku kamu pandang lebih tahormat daripado Allah sahinggo kamu manempatkan-Nyo di belakangmu (manyepelekan-Nyo)? Sasungguhnyo (pengetauan) Tuhanku maliputi apo nang kamu kerjokan.”

## 11:93

Oi kaumku, babuatlah apo nang biso kamu lakukan! Sasungguhnyo aku pun babuat (hal nang samo). Kagi kamu mangetaui siapo nang bakal ditimpo azab nang manghinokannyo dan siapo nang pandusto. Tunggulah (akibat perbuatanmu), sasungguhnyo aku pun bakal manunggu basamomu!.”

## 11:94

Katiko keputusan Kami (untuk manghancurkan orang-orang tu) datang, Kami selamatkan Syu’aib dan orang-orang nang baiman basamonyo dengan rahmat Kami. Adopun orang-orang nang aniayo, orangoarang tu dibinasokan oleh suaro nang manggelegar sahinggo mati bagelimpangan di rumah-rumah orang-orang tu.

## 11:95

(Negeri tu idak babekas) saakan-akan orang-orang tu belum pernah tinggal di sano. Ketauilah, (penduduk) Madyan binaso samacam mano jugo (kaum) Samud.

## 11:96

Sungguh, Kami benar-benar lah mangutus Musa dengan (mambawo) ayat-ayat (mukjizat) Kami dan katerangan nang nyato

## 11:97

Kapado Fir’aun dan paro pamuko kaumnyo, tapi (justru) orang-orang tu mangikuti perentah Fir’aun, padohal perentah Fir’aun samo sekali bukanlah (perentah) nang benar.

## 11:98

(Fir’aun) bajalan di muko kaumnyo di hari Kiamat, lalu mambawo orang-orang tu masuk nerako. Tulah saburuk-buruk genah nang dimasuki.

## 11:99

Orang-orang tu diikuti dengan laknat di siko (dunio) dan (kagi) di hari kiamat. (Laknat) saburuk-buruk pamberian nang diserahkan.

## 11:100

Tu adolah sabagian berito tentang negeri-negeri (nang lah dibinasokan) nang Kami ceritokan kapadomu (Nabi Muhammad). Di sabagian negeri-negeri tu ado nang masih tegak paningalan-paninggalannyo dan ado (pulak) nang lah musnah.

## 11:101

Kami idak mazalimi orang-orang tu, tapi orang-orang tulah nang mananiayo diri dewek. Mako, idak bamanfaat sadikit pun bagi orang-orang tu sembahan nang orang-orang tu sembah salain Allah katiko siksoan Tuhanmu tibo. (Sembahan) tu idak lain (justru) hanyo manambah kabinasaan bagi orang-orang tu.

## 11:102

Demikian tulah siksoan Tuhanmu apobilo Dio mangazab (penduduk) negeri-negeri nang babuat aniayo. Sasungguhnyo siksoanNyo amat pedih lagi sangat berat.

## 11:103

Sasungguhnyo pado nang macam tu pasti tadapat pelajaran bagi orang-orang nang takut kapado azab akherat. Tu adolah hari katiko sagalo manusio dikumpulkan (untuk dihisab) dan tu adolah hari nang disaksikan (oleh sagalo makhluk).

## 11:104

Kami idak bakal manundonyo, kacuali sampe waktu nang lah ditentukan.

## 11:105

Katiko hari tu tibo, idak saorang pun nang babicaro, kacuali dengan izin-Nyo. Mako, di antaro orang-orang tu ado nang sengsaro dan ado nang bahagia.

## 11:106

Adopun orang-orang nang sengsaro, mako (io barado) di dalam nerako. Di sano orang-orang tu mangeluarkan dan manarik napas dengan marintih.

## 11:107

Orang-orang tu kekal di dalamnyo salamo masih ado langit dan bumi, [^361] kacuali kalu Tuhanmu mangendaki (nang lain). Sasungguhnyo Tuhanmu Maha Malaksanokan apo nang Dio kendaki.

[^361]: Kalimat ko marupokan kiasan be nang manjelaskan keadaan orang nang kekal di dalam nerako salamolamonyo. Alam akherat jugo mampunyoi langit dan buminyo jugo.

## 11:108

Adopun orang-orang nang bahagia, mako (io barado) di dalam surgo. Orang-orang tu kekal di dalamnyo salamo masih ado langit dan bumi, kacuali kalu Allah mangendaki (nang lain) sabagai karunio nang idak putus putus.

## 11:109

Mako, janganlah kamu (Nabi Muhammad) ragu-ragu tentang (kabatilan) apo nang orang-orang tu sembah. Orang-orang tu tidao lain hanyo manyembah samacam mano nenek moyangnyo tadahulu. Kami pasti bakal manyempurnokan balasan orang-orang tu tanpo dikurangi sadikit pun.

## 11:110

Sungguh, Kami benar-benar lah manganugerahkan Kitab (Taurat) kapado Musa. Lalu io (kitab tu) diperselisihkan. Saandainyo idak ado katetapan nang tadahulu dari Tuhanmu (bahwa orangorang nang mandustokan Al-Qur’an bakal dibagih tengat waktu panyiksoannyo), niscayo lah dilaksanakan hukuman di antaro orang-orang tu. [^362] Sasungguhnya orang orang tu benar-benar dalam kabimbangan dan karaguan tahadapnyo.

[^362]: Sakironyo idak ado katetapan penundoan azab tahadap orang-orang tu sampai hari Kiamat, tentulah orangorang tu dibinasokan waktu tu jugo.

## 11:111

Sasungguhnyo kapado satiap nang baselisih tu) Tuhanmu pasti bakal mambagih balasan sacaro penuh atas perbuatan orang-orang tu buat, Sasungguhnyo Dio Maha Teliti tahadap apo nang orang-orang tu kerjokan.

## 11:112

Mako, tetaplah (di jalan nang benar), sabagimano kamu (Nabi Muhammad) lah diperentahkan. Macam tu pulak orang nang batobat basamomu, Janganlah kamu malampaui batas! Sasungguhyolah Dio Maha Mangimak apo nang kamu kerjokan.

## 11:113

Janganlah kamu cenderung kapado orangorang nang aniayo sahinggo manyebabkan api nerako manyentuhmu, sadangkan kamu idak mampunyai saorang panolong [^363] pun salain Allah, kemudian kamu idak bakal dibagih pertolongan.

[^363]: Imak catatan kaki surah Āli ‘Imrān/3: 28.

## 11:114

Kerjokanlah sembahyang pado kaduo ujung hari (pagi dan petang) dan pado bagianbagian malam. Sasungguhnyo perbuatanperbuatan baik manghapus kasalahankasalahan. Tu adolah peringatan bagi orang orang nang salalu mangngingat (Allah).

## 11:115

Basabarlah, kareno sasungguhnyo Allah idak bakal manyio-nyiokan pahalo orang nang babuat kabaikan.

## 11:116

Mako, mangapo idak ado di antaro generasi sabelum kamu sakelompok orang nang mampunyai kautamoan nang malarang (babuat) karusakan di bumi, kacuali sabagian kecik, yaitu orang-orang nang lah kami selamatkan di antaro orangorang tu? Orang-orang nang aniayo hanyo mamentingkan kanikmatan dan kamewahan dan orang-orang tu adolah orang-orang nang badoso.

## 11:117

Tuhanmu idak bakal mambinasokan negeri-negeri sacaro zalim sedangkan penduduknyo babuat kabaikan.

## 11:118

Tuhanmu mangkendaki, tentu Dio bakal manjadikan manusio umat nang sikok. Namun, orang-orang tu salalu basalisih (dalam urusan ugamo),

## 11:119

Kacuali orang-orang nang dirahmati oleh Tuhanmu. Manurut (kainginan-Nyo) tulah Allah manciptokan orang-orang tu. Kalimat (kaputusan) Tuhanmu lah tetap, “Aku pasti bakal mamenuhi (nerako) Jahannam (dengan pandurhako) dari kalangan jin dan manusio sagalonyo.”

## 11:120

Sagalo kisah rasul-rasul Kami ceritokan kapadomu (Nabi Muhammad), yaitu kisah-kisah yang dengannyo Kami teguhkan hatimu. Di dalamnyo sudah dibagihkan kapadomu sagalo kabenaran, nasehat, dan peringatan bagi orang orang mukmin.

## 11:121

Katokanlah (Nabi Muhammad) kapado orang-orang nang idak baiman , “Babuatlah manurut kemampuanmu. kamipun benarbenar bakal babuat (demikian),

## 11:122

Dan tunggulah, sasungguhnyo kami jugo tamasuk nang manunggu.”

## 11:123

Kapunyoan Allahlah (pangetauan tentang) nang gaib (di) langit dan (di) bumi dan kapado-Nyolah sagalo urusan dibalikkan. Mako, sembahlah Dio dan batawakkallah kapado-Nyo. Tuhanmu idak bakal lengah tahadap apo nang kamu kerjokan.

## 12:1

Alif Lām Rā. Tulah ayat-ayat kitab (al-Qur’an) nang jelas (arti dan patunjuknya).

## 12:2

Sasungguhnyo kami manurunkannyo (Kitab Suci) barupo Al-Qur’an dalam bahasa Arab supayo kamu mangerti.

## 12:3

Kami manceritokan kapadomu (Nabi Muhammad) kisah nang paling baik dengan mawahyukan Al-Qur’an ko kapadomu. Sasungguhnyo kamu sabelum tu tamasuk orang-orang nang idak mangetaui.

## 12:4

(Ingatlah) katiko Yusuf bakato kapado bapaknyo (Ya’qub), “Oi bapakku, aku sasungguhnyo aku lah (bamimpi) mangimak sebelas bintang, matohari, dan bulan Aku mangimak sagalonyo sujud kapadoku.”

## 12:5

Dio (bapaknyo) bakato, “Oi anakku, jangan kamu ceritokan mimpimu kapado saudaro-saudaromu kareno orang-orang tu bakal mambuat tipu dayo nang sungguh-sungguh kapadomu. Sasungguhnyo setan adolah musuh nang nyato bagi manusio.”

## 12:6

Macam tulah, Tuhan mamilihmu (untuk manjadi Nabi), mangajarkan kapadomu sebagian dari takwil mimpi, serto manyempurnokan nikmat-Nyo kapadomu dan kapado kelurgo Ya'qub, samacam mano Diol ah manyempurnokannyo kapado kedua datukmu sabelumnyo, (Yaitu) Ibrahim dan Ishaq. Sasungguhnyo Tuhanmu Maha Mangetaui lagi Maha Bijaksano.

## 12:7

Sungguh, dalam (kisah) Yusuf serto saudaro-saudaronyo, benar-benar tadapat tandotando (kakuasoan Allah) bagi paro pananyo.

## 12:8

(Ingatlah) katiko orang-orang tu bakato, “Sasungguhnyo Yusuf dan saudaro (kandung)-nyo [^364] lebih dicintoi bapak daripado kito, padohal kito adolah kumpulan (nang banyak). Sasungguhnyo bapak kito dalam kakeliruan nang nyato.

[^364]: Nang dimaksud saudaro kandung Nabi Yusuf tu adolah Bunyamin.

## 12:9

Bunuhlah Yusuf atau buanglah dio ka suatu genah supayo perhatian bapak tatumpah kapadomu dan sasudah tu (batobatlah sahinggo) kamu bakl manjadi kaum nang saleh.”

## 12:10

Salah saorang di antaro orang-orang tu bakato, “Janganlah kamu mambunuh Yusuf, tapi masukkan bae dio ka sumur, supayo dio dipungut oleh sabagian musafir bilo kamu mau babuat.”

## 12:11

Orang-orang tu bakato, “Oi bapak kami, mangapo bapak idak mampercayoi kami atas atas Yusuf, padohal sasungguhnyo kami benar-benar manginginkan kabaikan baginyo ?

## 12:12

Biaklah dio pegi basamo kami besok pagi supayo dio basenang-senang dan bamainmain. Sasungguhnyo kami benar-benar bakal manjagonyo.”

## 12:13

Dio (Ya'qub) bakato, “Sasungguhnyo kapegian kamu basamo dio (Yusuf) amat manyedihkanku dan aku khawatir serigalo bakal mamangsonyo, sedangkan kamu lengah darinyo.”

## 12:14

Orang-orang tu bakato, “Sungguh, kalu serigalo mamangsonyo, padohal kami kelompok (nang kuat), kami benar-benar orang nang marugi.” [^365]

[^365]: Maksudnyo adolah manjadi orang pangecut nang hidupnyo idak ado artinyo.

## 12:15

Mako, katiko orang-orang tu mambawonyo serto sepakat mamasukkannyo ka dasar sumur, (orang-orang tu pun malaksanokan kasepakatan tu). Kami wahyukan kapadonyo, “Kamu kagi pasti bakal manceritokan perbuatan orang-orang ko kapado orang-orang tu, sedangkan orang-orang tu idak manyadari.”

## 12:16

(Kemudian), orang-orang tu datang kapado bapaknyo pado petang hari sambil manangis.

## 12:17

Orang-orang tu bakato, “Oi bapak, sasungguhnyo kami pegi balumbo dan kami tinggalkan Yusuf di dekat barang-barang kami, lalu serigalo mamangsonyo. Bapak tentu idak bakal percayo kapado kami, sakalipun kami bakato benar.”

## 12:18

Orang-orang tu mambawo bajunyo (nang dilumuri) darah palsu. Dio (Ya'qub) bakato, “Justru hanyo dirimu deweklah nang mandang baik urusan (nang buruk) tu, mako hanyo basabar tulah nang tabaik (bagiku). Allah bae-lah Zat nang dimohonkan pertolongan tahadap apo nang kamu ceritokan.”

## 12:19

Datanglah sakelompok musafir. Orangorang tu manyuruh saorang pangambil aek, lalu dio manurunkan timbonyo. Dio bakato, “Oh, senangnyo! Ko ado saorang budak belia.” Kemudian paro musafir tu manyembunyikannyo sabagai barang dagangan. Allah Maha Mangetahui apo nang orang-orang tu kerjokan.

## 12:20

Orang-orang tu manjualnyo (Yusuf) dengan hargo murah, (Yaitu) baberapo dirham bae sebab orang-orang tu idak tatarik padonyo. [^366]

[^366]: Orang-orang tu khawatir bahwa Nabi Yusuf bakal ditemukan oleh keluargonyo dan bakal langsung diambik lagi dan orang-orang tu idak mandapatkan apo-apo. Makonyo, cepat-cepat dijual walaupun dengan hargo murah.

## 12:21

Orang Mesir yang mambelinyo bakato kapado bininyo [^367] , “Bagilah untuknyo genah (dan layanan) nang baik. Mudah-mudahan dio bamanfaat bagi kito atau kito ambik dio sabagai anak.” Macam tulah, (kagi sasudah dewaso), Kami mambagihkan kadudukan nang baik kapado Yusuf di negeri (Mesir) dan supayo Kami mangajarkan kapadonyo takwil mimpi, Allah bakuaso atas sagalo urusan-Nyo, tapi kebanyakan manusio idak mangerti.

[^367]: Orang dari Mesir nang mambeli Nabi Yusuf tu adolah seorang pambesar Mesir nang dikenal dengan namo Qitfir al-Aziz. Dalam sebagian kitab tafsir disebutkan namo bininyo, Rail. Ado jugo nang manyebutnya Zulaikha atau Zalikha. Namun, riwayat nang manyebutkan namo-namo tu idak dapat dipertanggungjawabkan.

## 12:22

Katiko dio sudah cukup dewasa, Kami bagihkan kapadonyo kaarifan dan ilmu. Macam tulah, Kami mambagih balasan kapado orang-orang nang babuat baik.

## 12:23

Perempuan, nang dio (Yusuf) tinggal di rumahnyo, merayunyo. Dio manutup rapat sagalo pintu, lalu bakato, “Marilah mandekat kapadoku.” Yusuf bakato, “Aku balindung kapado Allah. Sasungguhnyo dio (lakimu) adolah tuanku. Dio lah mamperlakukanku dengan baik. Sasungguhnyo orang-orang aniayo idak bakal bauntung.

## 12:24

Sungguh, perempuan tu benar-benar lah bakendak kapadonyo (Yusuf). Yusuf pun berkendak kapadonyo sakironyo dio idak mangimak tando (dari) Tuhannyo. [^368] Macam tulah, Kami mamalingkan darinyo kaburukan dan kakejian. Sasungguhnyo dio (Yusuf) tamasuk hambo-hambo Kami nang tapilih.

[^368]: Ayat ko idak manunjukkan bahwa Nabi Yusuf mampunyoi kainginan nang buruk tahadap perempuan tu, tapi godaan perempuan tu demikian besaknyo sahinggo sakironyo dio idak dikuatkan dengan kaimanan kapada Allah, tentu dio bakal jatuh ka dalam kemaksiatan.

## 12:25

Kaduonyo balumbo manuju pintu dan perempuan tu manarik bajunyo (Yusuf) dari belakang hinggo koyak dan kaduonyo mandapati laki perempuan tu di muko pintu. Dio (perempuan tu) bakato, “Apokah balasan tahadap orang nang bamaksud

## 12:26

Dio (Yusuf) bakato, “Dio nang merayu diriku.” Saorang saksi dari keluargo perempuan tu mambagihkan kasaksian, “Kalu bajunyo koyak di bagian muko, perempuan tu benar dan dio (Yusuf) tamasuk orang-orang nang badusto.”

## 12:27

Kalu bajunyo koyak di bagian belakang, perempuan tulah nang badusto dan dio (Yusuf) tamasuk orang nang jujur.”

## 12:28

Mako, katiko mangimak bajunyo (Yusuf) koyak di bagian belakang, dio (suami perempuan tu) bakato, “Sasungguhnyo ko adolah tipu dayomu (oi kaum perempuan). Tipu dayomu benar benar hebat.

## 12:29

Oi Yusuf, lupokanlah kajadian ko dan (oi biniku), mohonlah ampunan atas dosomu kareno sasungguhnyo kamu tamasuk orangorang nang basalah.”

## 12:30

Paro perempuan di kota tu bakato, “Bini al-Aziz manggoda pelayannyo untuk manaklukannyo. Pelayannyo benar-benar mambuatnyo mabuk cinto. Kami benar-benar mamandangnyo dalam kasesatan nang nyato.

## 12:31

Mako, katiko dio (bini al-Aziz) manganing cercoan orang-orang tu, dio mangundang perempuan-perempuan tu dan manyediokan genah duduk bagi orang-orang tu. Dio mambagihkan sabilah pisau kapado masing-masing (untuk mamotong-motong makanan). Dio bakato (kapado Yusuf), “Keluarlah (tampakkanlah dirimu) kapado orang-orang tu.” Katiko perempuan-perempuan tu mangimaknyo, orang-orang tu tapesona (dengan katampanan Yusuf) dan orang-orang tu (tanpo sadar) malukai tangannyo dewek serayo bakato, “Maha Sempurno Allah. Ko bukanlah manusio. Ko benar-benar malaikat nang mulio.”

## 12:32

Dio (bini al-‘Aziz) bakato, “Tulah orangnyo nang manyebabkan kamu manceloku kareno (aku tatarik) kapadonyo. Sungguh, aku benar-benar lah manggoda untuk menaklukkan dirinyo, tapi dio manolak. Kalu idak malakukan apo nang aku perentahkan kapadonya, niscayo dio bakal dipenjarokan dan benar-benar bakal tamasuk orang nang hino.”

## 12:33

Yusuf bakato, “Wahai Tuhanku, penjaro lebih aku sukoi daripado mamenuhi ajakan perempuan-perempuan tu. Kalu Engkau idak manghindarkan tipu dayo orang-orang tu dariku, niscayo aku bakal cenderung untuk (mamenuhi kainginan orang-orang tu) dan tentu aku tamasuk orang-orang nang bodoh.”

## 12:34

Mako, Tuhannyo mangabulkan (do’a)-nya dan manghindarkannyo dari tipu dayo orang-orang tu. Sasungguhny Diolah nang Maha Manganing lagi Maha Mangetaui.

## 12:35

Kemudian timbul pikiran pado orang-orang tu sasudah mangimak tando-tando (kebenaran Yusuf) bahwa orang-orang tu harus mamenjarokannyo sampe waktu tatentu.

## 12:36

Basamo dio (Yusuf) masuk pulak duo orang pemudo ka dalam penjaro. [^369] Salah sikoknyo bakato, “Sasungguhnyo aku bamimpi mameras anggur,” dan nang lainnyo bakato, “Aku bamimpi mambawo roti di atas kepaloku. Sabagiannyo dimakan burung.” (Kaduonyo bakato,) “Jelaskanlah kapado kami takwilnyo! Sasungguhnyo kami mamandangmu tamasuk orang-orang nang babuat baik.”

[^369]: Manurut suatu riwayat, duo pemudo tu adolah pelayan-pelayan rajo.

## 12:37

(Yusuf) bakato, “Idak ado makanan apo pun nang bakal dibagihkan kapadomu baduo, kacuali aku sudah manjelaskan takwilnyo sabelum (makanan) tu tibo kapadomu. Tu sabagian nang diajarkan Tuhan kapadoku. Sasungguhnyo aku sudah maninggalkan ugamo kaum nang idak baiman kapado Allah, bahkan kapado akherat pun orangorang tu engkar.

## 12:38

Aku mangikuti ugamo nenek moyangku, (Yaitu) Ibrahim, Ishaq dan Ya'qub. Idak pantas bagi kami mampersekutukan suatu apo pun dengan Allah. Tu adolah bagian dari karunio Allah kapado kami dan kapado manusio (sagalonyo), tapi kabanyakan manusio idak basyukur.

## 12:39

Oi duo penghuni penjaro, manokah nang lebih baik, tuhan-tuhan nang bamacammacam tu atau Allah nang Maha So lagi Maha Perkaso?

## 12:40

Apo nang kamu sembah selain Dio hanyolah namo-namo (berhalo) nang kamu dan nenek moyangmu buat dewek. Allah idak manurunkan suatu katerangan apo pun nang pasti tentang hal (namo-namo) tu. Katetapan (nang pasti benar) tu hanyolah punyo Allah. Dio lah mamerentahkan supayo kamu idak manyembah selain Dio. Tulah ugamo nang lurus, tapi kabanyakan manusio idak mangetaui.

## 12:41

“Oi duo penghuni penjaro, salah saorang dari di antaro kamu bakal batugas manyediokan minuman khamr bagi tuannyo, sedangkan nang lain bakal disalib. Lalu, burung bakal mamakan sabagian kapalonyo. Sudah tajawab perkaro nang kamu baduo tanyokan (kapadoku).

## 12:42

Dio (Yusuf) bacakap kapado orang nang dikatauinyo bakal selamat di antaro orang-orang tu baduo, “Ceritokanlah kaadoanku kapado tuanmu.” Kemudian, setan manjadikan dio lupo untuk manjelaskan (kaadoan Yusuf) kapado tuannyo. Kareno tu, dio (Yusuf) tetap dalam penjaro baberapo tahun lamonyo.

## 12:43

Rajo bakato (kapado paro pamuko kaumnyo), “Sasungguhnyo aku bamimpi mangimak tujuh ekor jawi nang gemuk dimakan oleh tujuh ekor jawi nang kurus serto tujuh tangke (gandum) nang hijau (dan tujuh tangke) lainnyo kering. Oi paro pamuko kaum, terangkanlah kapadoku apo maksud mimpiku tu kalu kamu dapat mantakwilkannyo!”

## 12:44

Orang-orang tu manjawab, “(Tu) mimpi-mimpi kosong dan kami sakali-kali idak mampu manakwilkan mimpi tu.”

## 12:45

Orang nang selamat di antaro orang-orang tu baduo bakato dan taingat (perihal Yusuf), “Aku bakal mambagihtaukan kapadomu tentang (orang nang pandai) manakwilkan mimpi tu. Mako, utuslah aku (kapadonyo).”

## 12:46

(Dio bakato,) “Oi Yusuf, orang nang amat dipercayo, jelaskanlah kapado kami (takwil mimpiku) tentang tujuh ekor jawi nang gemuk dimakan oleh tujuh ekor jawi nang kurus serto tujuh tangke (gandum) nang hijau (dan tujuh tangke) lainnyo nang kering supayo aku balik kapado orang-orang tu supayo orang-orang tu mangetaui.”

## 12:47

(Yusuf) bakato, “Bacocok tanamlah kamu tujuh tahun baturut-turut! Kemudian apo nang kamu tuani, biakkanlah ditangkenyo, kacuali sadikit untuk kamu makan.

## 12:48

Kemudian, sasudah tu bakal datang tujuh (tahun) nang sangat sulit (paceklik) nang mangabiskan apo nang kamu simpan untuk mangadapinyo, kacuali sadikit dari apo (bibit gandum) nang kamu simpan.

## 12:49

Satelah tu bakal datang tahun, katiko manusio diberi hujan (dengan cukup) dan pado maso tu orang-orang tu mameras (anggur).”

## 12:50

Rajo bakato, “Bawolah dio kapadoku!” Katiko utusan tu datang kapadonyo, dio (Yusuf) bakato, “Baliklah kapado tuanmu dan tanyokan kapadonyo macam mano perihal perempuan-perempuan nang sudah malukoi tangannyo. Sasungguhnyo Tuhanku Maha Mangetaui tipu dayo orang-orang tu.”

## 12:51

Dio (rajo) bakato (kapado perempuanperempuan tu), “Macam mano kaadoanmu katiko kamu manggoda Yusuf untuk manundukkan dirinyo?” [^370] Orang-orang tu menjawab, “Maha sempurno Allah, kami idak mangetaui sasuatu kaburukan darinyo.” Bini al-‘Aziz bakato, “Kini jelaslah kabenaran tu. Akulah nang manggodanyo dan sasungguhnyo dio tamasuk orang nang nang benar.”

[^370]: Nang dimaksud dengan kaadoan di siko iolah pandapat perempuan-perempuan tu tentang Nabi Yusuf a.s. apokah dio tapengaruh godaan tu atau idak.

## 12:52

(Yusuf bakato), “Nang demikian tu supayo dio (al-‘Aziz) mengetaui bahwa aku benar-benar idak mangkhianatinyo katiko dio idak ado (di rumah) dan bahwa sasungguhnyo Allah idak maridhoi tipu dayo orang-orang nang bakhianat.

## 12:53

Aku idak (manyatokan) diriku bebas (dari kesalahan) kareno sasungguhnyo nafsu itu selalu mendorong pado kejahatan, kacuali (nafsu) nang dibagih rahmat oleh Tuhan-Ku. Sasungguhnyo Tuhan-Ku Maha Pengampun lagi Maha Penyayang.

## 12:54

Rajo bakato: “Bawaklah dio (Yusuf) padoku, agar aku memilih dio (sabagai orang nang dekat) kapadoku.” Katiko dio (Rajo) lah babicaro kapadonyo, dio (rajo) bakato: “Sasungguhnyo (mulai) hari ko menjadi saorang nang bakedudukan tinggi di lingkungan kami lagi amat dipercayo.”

## 12:55

Dio (Yusuf) bakato, “Jadikanlah aku pangelola perbendaharoan negeri (Mesir). Sasungguhnyo aku adolah orang nang pandai menjago (amanah) lagi bapengetauan.

## 12:56

Macam tulah Kami membagih kadudukan kapado Yusuf di Negeri ko (Mesir) untuk diam di mano bae nang dio kendaki. Kami malimpahkan rahmat kapado siapo nang Kami kendaki dan Kami idak manyionyiokan pahalo orang-orang nang babuat baik.

## 12:57

Sungguh, pahalo akherat itu (pasti) lebih baik bagi orang-orang nang baiman dan selalu batakwa.

## 12:58

Saudaro-saudaro Yusuf tibo (ka Mesir) lalu orang-orang tu masuk ka (genah)-nyo. Mako, dio (Yusuf) mangenali orang-orang tu, sedangkan orang-orang tu benar-benar idak mangenalinyo. [^371]

[^371]: Menurut catatan sejarah, lah tajadi musim paceklik di Mesir dan sekitarnyo. Mako, atas anjuran Nabi Ya‘qub a.s. saudaro-saudaro Nabi Yusuf a.s. tibo dari Kan‘an ka Mesir menghadap pambesar-pambesar Mesir untuk mandapatkan bahan makanan.

## 12:59

Katiko dio (Yusuf) manyiapkan perbekalan (bahan makanan) untuk orang-orang tu, dio bakato, “Bawaklah kapadoku saudaromu nang saayah denganmu (Bunyamin). Idakkah kamu mangimak bahwa aku menyempurnokan takaran (gandum) dan aku adolah sabaik-baik panerimo tamu?

## 12:60

Jiko kamu idak membawaknyo kapadoku, kamu idak bakal mendapat jatah (gandum) lagi dariku dan jangan kamu mendekatiku.

## 12:61

Orang-orang tu bakato, “Kami bakal membujuk bapaknyo supayo mangizinkan kami membawaknyo dan sasungguhnyo kami benar-benar bakal malaksanokannyo.

## 12:62

Dio (Yusuf) bakato kapado paro pambantunyo, “Masukkanlah (balik) barang-barang orang-orang tu (nang orang-orang tu jadikan alat tukar) [^372] ka dalam karung-karung orang-orang tu. (Hal nang dilakukan tu) supayo orang-orang tu mangetauinyo apobilo lah balik kapado keluargo orang-orang tu. Mudah-mudahan orang-orang tu balik lagi.” [^373]

[^372]: Menurut kabanyakan mufasir, barang-barang saudaro-saudaro Nabi Yusuf a.s. nang digunokan sabagai alat panukar bahan makanan tu ialah kulit atau terompah.

[^373]: Tindakan ko diambil sabagai siasat dengan caro mananam budi kapado orang-orang tu supayo orang-orang tu nantinyo basedio balik lagi ka Mesir dengan mambawak Bunyamin

## 12:63

Mako, katiko orang-orang tu lah balik kapado bapak orang-orang tu (Ya‘qub) orang-orang tu bakato, “Oi bapak kami, kito idak bakal mendapat jatah (gandum) lagi (jiko idak membawak saudaro kami). Kareno tu, biakkanlah saudaro kami pegi basamo kami supayo kami mendapat jatah. Sasunggunyo kami benar-benar bakal menjagonyo.”

## 12:64

Dio (Ya'qub) bakato, “Bagaimano aku bakal mampercayokannyo (Bunyamin) kapadomu, seperti halnyo dahulu aku lah mampercayokan saudaronyo (Yusuf) kapado kamu? Allah adolah panjago nang tabaik dan Dio Maha Panyayang di antaro paro panyayang.”

## 12:65

Katiko orang-orang tu membuka barangbarangnyo, orang-orang tu menemukan barang-barang (penukar) dibalikkan kapado orang-orang tu. Orang-orang tu bakato, “Wahai ayah kami, apo (lagi) nang kito inginkan? Ko barang-barang kito dibalikkan kapado kito, kito bakal dapat mandatangkan bahan makan keluargo kito, dan kami bakal manjago saudaro kami, serto kito bakal mendapat tambahan jatah (gandum) saberat beban saekor unto. Tu adolah suatu (tambahan) jatah nang mudah (bagi rajo Mesir).”

## 12:66

Dio (Ya‘qub) bakato, “Aku idak bakal melepaskannyo (pegi) basamo kamu, sabelum kamu basumpah kapadoku atas (namo) Allah, bahwa kamu pasti bakal membawaknyo balik kapadoku, kacuali kalu kamu dikepung (musuh).” Sasudah orangorang tu mambagihkan janji kapadaonyo, dio (Ya‘qub) bakato, “Allah adolah saksi tahadap apo nang kito ucapkan.”

## 12:67

Dio (Ya‘qub) bakato, “Oi anak-anakku, janganlah kamu masuk dari sikok pintu gerbang, dan masukklah dari pintu-pintu gerbang nang babedo-bedo. (Namun), aku idak dapat mancegah (takdir) Allah dari kamu sadikit pun. (Panetapan) hukum tu hanyolah hak Allah. Kapado-Nyolah aku batawakal dan hendaklah kapadoNyo (bae) orang-orang nang batawakal (mangingatkan) tawakal(-nyo).”

## 12:68

Katiko orang-orang tu masuk dari arah nang sesuai dengan perentah bapaknyo, (hal tu) idak dapat mancegah sadikit pun keputusan Allah, tapi (tu) cumo suatu kainginan pado diri Ya‘qub (yaitu kasih sayang kapado anak-anaknyo) nang lah dipenuhinyo. Sasungguhnyo dio benar-benar mampunyai pengetauan kareno Kami lah mengajarkan kapadonyo, tapi kabanyakan manusio idak mangetaui.

## 12:69

Katiko orang-orang tu masuk ka (genah) Yusuf, dio menempatkan saudaronyo (Bunyamin) di genahnyo, dio (Yusuf) bakato, “Sasungguhnyo aku adolah saudaromu, jangan kamu basedih tahadap apo nang salalu orang-orang tu kerjokan.”

## 12:70

Mako, katiko lah disiapkan bahan makanan untuk orang-orang tu, dio (Yusuf) mamasukkan cawan [^374] ka dalam karung saudaronyo (Bunyamin). Kemudian bateriaklah saorang panyeru. “Oi kafilah, sasungguhnyo kamu benar-benar paro maling.”

[^374]: Cawan nang dimaksud adolah suatu wadah nang tabuat dari emas nang digunokan untuk minum dan dapat juga digunokan untuk menakar.

## 12:71

Orang-orang tu batanyo, sambil menghadap kapado orang-orang tu (nang menuduh), “Apo nang hilang darimu?”

## 12:72

Orang-orang tu menjawab, “Kami kahilangan cawan rajo, dan siapo nang dapat mangembalikannyo bakal mamperoleh (bahan makanan saberat) beban unto dan aku jamin tu.”

## 12:73

Orang-orang tu (saudaro-saudaro Yusuf) menjawab, “Demi Allah, sungguh kamu mangetahui bahwa kami tibo bukan untuk babuat karusakan di negeri ko dan kami bukanlah paro maling.”

## 12:74

Orang-orang tu bakato, “Kalu macam tu, apo hukumannyo kalu kamu badusto?”

## 12:75

Orang-orang tu (saudaro-saudaro Yusuf) menjawab, “Hukumannyo iolah siapo nang ditemukan dalam karungnyo (barang nang hilang tu), mako dio deweklah balasannyo (dijadikan hambo sahayo). [^375] Macam tulah Kami membagih hukuman kapado orang-orang aniayo.

[^375]: Menurut Syari’at Nabi Ya‘qub a.s., hukuman bagi maling adolah dijadikan hambo sahayo salamo sikok tahun.

## 12:76

Mako, mulailah dio (mamerikso) karung-karung orang-orang tu sabelum (mamerikso) karung saudaronyo dewek (Bunyamin), kemudian dio mengeluarkan (cawan rajo tu) dari karung saudaronyo. Macam tulah Kami mengatur (rencano) untuk Yusuf. Dio idak dapat menghukum saudaronyo menurut hukum rajo, kacuali Allah mengendakinyo. Kami angkat derajat orang nang Kami kendaki; dan di atas satiap orang nang bapengetauan ado nang lebih mangetaui.

## 12:77

Orang-orang tu (saudaro-saudaro Yusuf) bakato, “Kalu dio (Bunyamin) mancuri, sungguh sabelum tu saudaronyo pun (Yusuf) pernah pulo mencuri.” Mako Yusuf manyingitkan (kajengkelan) dalam hatinyo dan idak matampakkannyo kapado orangorang tu. Dio bakato (dalam hatinyo), “Kamu lebih buruk kadudukan (yakni sifat-sifat kamu). Allah Maha Mangetaui apo nang kamu terangkan.”

## 12:78

Orang-orang tu bakato, “Oi al-Aziz, sasungguhnyo dio (Bunyamin) mempunyoi bapak nang sudah lanjut usio kareno tu ambeklah salah seorang di antaro kami sabagai gantinyo. Sasungguhnyo kami mangimak kamu tamasuk orang-orang nang salalu babuat lebih baik.”

## 12:79

Dio (Yusuf) bakato, “Aku memohon pelindungan kapado Allah dari manahan (sasaorang), kacuali siapo nang kami temukan harto kami padonyo. Jiko kami (babuat) demikian, sasungguhnyo kami benar-benar tamasuk orang nang aniayo.”

## 12:80

Mako, katiko orang-orang tu berputus aso darinyo (putusan Yusuf tahadap permintaan orang-orang tu mambebaskan adiknyo) orang-orangtu manyendiri (sambil barunding) dengan babisik-bisik. Nang tatuo di antaro orang-orang tu bakato, “Idakkah kamu kataui bahwa bapak kamu lah mangambek sumpah dari kamu dengan (namo) Allah dan sabelum ko kamu lah menyio-nyiokan Yusuf? Kareno tu, aku idak bakal meninggalkan negeri ko (Mesir) hinggo bapakku mangizinkanku (untuk balik) atau Allah membagih putusan tahadapku. Dio adolah pamabagih putusan nang tabaik.”

## 12:81

Baliklah kapado bapakmu, lalu katokanlah, “Oi bapak kami, sasungguhnyo anakmu (Bunyamin) lah maling dan kami idak basaksi kacuali apo nang kami ketaui dan kami bukanlah orang nang manjago (mangetaui) apo nang gaib (nang di balik) tu.

## 12:82

Tanyolah (penduduk) negeri genah kami berado dan kafilah nang tibo basamo kami. Sasungguhnyo kami betul-betul orang nang benar.”

## 12:83

Dio (Ya‘qub) bakato, “Sebenarnyo hanyo dirimu dewek nang memandang baik urusan (nang buruk) tu. (Kasabaranku) adolah kasabaran nang baek. Mudahmudahan Allah mendatangkan orang-orang tu sagalonyo kapadoku. Sasungguhnyo hanyo Diolah Nang Maha Mangetaui lagi Maha Bijaksano.

## 12:84

Dio (Ya‘qub) bapaling dari orang-orang tu (anak-anaknyo) serayo bakato, “Alangkah kasihan Yusuf,” dan kaduo matonyo menjadi putih kareno sedih. Dio adolah orang nang sungguh-sungguh manahan (amarah dan kapedihan).”

## 12:85

Orang-orang tu bakato, “Demi Allah, bapak idak henti-hentinyo mengingat Yusuf sehinggo bapak (mengidap penyakit) berat atau bapak tamasuk orang-orang nang bakal binaso (wafat).

## 12:86

Dio (Ya‘qub) menjawab, “Hanyo kapado Allah aku mengadukan kasusahan dan kasedihanku. Aku mangetaui dari Allah apo nang idak kamu kataui.

## 12:87

Oi anak-anakku, pegi dan carilah berita tentang Yusuf baserto saudaronyo. Janganlah kamu baputus asa dari rahmat Allah, Sasungguhnyo idak ado nang baputus asa dari rahmat Allah, kacuali kaum nang kafir.”

## 12:88

Katiko orang-orang tu masuk ka (genah)- nyo (Yusuf), orang-orang tu bakato, “Oi nang mulio, kami dan keluargo kami lah ditimpo kasengsaroan dan kami tibo membawak barang-barang nang idak bahargo, mako penuhilah takaran (gandum) untuk kami, dan basedekahlah kapado kami. Sasungguhnyo Allah membagih balasan kapado orang nang basedekah.”

## 12:89

Dio (Yusuf) bakato, “Taukah kamu (kajelekan) apo nang lah kamu pabuat tahadap Yusuf dan saudaronyo kareno kamu idak mengetaui (akibat) perbuatanmu itu?.”

## 12:90

Orang-orang tu bakato, “Apokah kamu benar-benar Yusuf?” Dio (Yusuf) menjawab, “Aku Yusuf dan ko saudaroku. Sungguh, Allah lah malimpahkan karunio-Nya kapado kami. Siapo nang batakwa dan basabar, sasungguhnyo Allah idak manyio-nyiokan pahalo orang nang muhsin.”

## 12:91

Orang-orang tu bakato, “Demi Allah, Allah benar-benar lah malebihkan kamu di atas kami dan sasungguhnyo kami orang-orang nang basalah.”

## 12:92

Dio (Yusuf) bakato, “Pado hari ko idak ado celaan tahadap kamu, mudah-mudahan Allah mangampuni kamu. Dio Maha Panyayang di antaro para panyayang.

## 12:93

Pegilah kamu dengan membawak bajuku ko, lalu usapkanlah ka muko bapakku, kagi dio bakal mangimak (balik); dan bawaklah sagalo keluargomu kapadoku.”

## 12:94

Katiko kafilah tu keluar (dari Mesir dan mamasuki Palestina), bapak orang-orang tu bakato, “Sasungguhnyo aku mancium bau Yusuf sekironyo kamu idak menuduhku lemah akal.”

## 12:95

Orang-orang tu (keluargo Yusuf) bakato, “Demi Allah, sasungguhnyo bapak masih dalam kakeliruan bapak nang dahulu.”

## 12:96

Katiko lah tibo pembawak kabar gembiro tu, mako diusapkannyo (baju tu) ka mukonyo (Ya‘qub), lalu dio dapat mangimak balik, Dio (Ya‘qub) bakato, “Bukankah lah aku katokan kapadomu bahwa aku mangetahui dari Allah apo nang idak kamu kataui?”

## 12:97

Orang-orang tu (anak-anak Ya’qub) bakato, “Oi bapak kami, mohonkanlah ampunan untuk kami atas doso-doso kami. Sasungguhnyo kami adolah orang nang basalah.”

## 12:98

Dio (Ya‘qub) bakato, “Aku bakal memohonkan ampunan bagimu kapado Tuhan-ku. Sasungguhnyo Diolah Nang Maha Pagampun lagi Maha Payayang.”

## 12:99

Mako katiko orang-orang tu masuk ka (genah) Yusuf, dio merangkul ibu bapaknyo serayo bakato, “Masuklah ka negeri Mesir. Insyaallah dalam kaadoan aman.”

## 12:100

Dio (Yusuf) menaikkan keduo ibu bapaknyo ka atas singgasano. Orang-orang tu tunduk basujud kapadonyo (Yusuf). Dio (Yusuf) bakato, “Oi bapakku, kolah takwil mimpiku nang dahulu tu. Sungguh, Tuhanku lah manjadikannyo kanyatoan. Sungguh Tuhanku lah babuat baik kapadoku, katiko Dio mambebaskan aku dari penjaro dan katiko membawak bapak dari dusun, sasudah setan marusak (hubungan) antaro aku dengan saudaro-saudaroku. Sasungguhnyo Tuhanku Maha Lembut tahadap apo nang Dio kendaki. Sasungguhnyo Diolah Nang Maha Mangetaui lagi Maha Bijaksano.

## 12:101

Tuhanku, sungguh Engkau lah menganugerahkan kapadoku sabagian kakuasoan dan lah mangajarkan kapadoku sabagian takwil mimpi. (Wahai Tuhan) pancipto langit dan bumi, Engkaulah palindungku di dunio dan di akherat. Wafatkanlah aku dalam keadaan muslim dan gabungkanlah aku dengan orang saleh.”

## 12:102

Tulah sabagian berito gaib nang Kami wahyukan kapadomu (Nabi Muhammad), padohal kamu idak barado di samping orang-orang tu katiko orang-orang tu basepakat mangatur tipu muslihat (untuk memasukkan Yusuf ka dalam sumur).

## 12:103

Kebanyakan manusio idak bakal baiman walaupun kamu (Nabi Muhammad) sangat manginginkannyo.

## 12:104

Kamu idak maminta imbalan apo pun kapado orang-orang tu atas hal tu (seruanmu). Io (Al-Qur’an) idak lain adolah pangajaran bagi semesta alam.

## 12:105

Berapo banyak tando-tando (kaagungan Allah) di langit dan di bumi nang orangorang tu lalui, tapi orang-orang tu bapaling darinyo.

## 12:106

Kabanyakan orang-orang tu idak baiman kapado Allah, bahkan orang-orang tu musyrik.

## 12:107

Apokah orang-orang tu maraso aman dari kadatangan sikso Allah nang maliputi orangorang tu, atau kedatangan kiamat kapado orang-orang tu secaro mendadak, sedang orang-orang tu idak manyadari?

## 12:108

Katokanlah (Nabi Muhammad), “Ko lah jalanku, aku dan orang-orang nang mengikutiku mengajak (sagalo manusio) kapado Allah dengan bukti nang nyato. Mahasuci Allah dan aku idak tamasuk golongan orang-orang musyrik.”

## 12:109

Kami idak mangutus sabelummu (Nabi Muhammad), kacuali laki-laki nang Kami bagihkan wahyu kapado orang-orang tu di antaro penduduk negeri. Idakkah orang-orang tu bapegian di bumi lalu mangimak bagaimano kasudahan orang-orang sabelum orang-orang tu (nang mendustokan rasul). Sasungguhnyo negeri akherat tu lebih baik bagi orang nang batakwa. Apokkah kamu idak mangerti?

## 12:110

Sahinggo, apobilo para rasul idak mempunyoi harapan lagi dan mayakini bahwa orang-orang tu benar-benar lah didustokan, datanglah kapado orang-orang tu pertolongan Kami, lalu diselamatkanlah orang nang Kami kendaki. Sikso Kami idak dapat ditolak dari kaum pandoso.

## 12:111

Sungguh, pado kisah orang-orang tu benarbenar tadapat palajaran bagi orang-orang nang baakal sehat. (Al-Qur’an) bukanlah cerito nang dibuat-buat, malainkan marupokan pambenar (kitab-kitab) nang sabelumnya, marinci sagalo sasuatu, sabagai petunjuk, dan rahmat bagi kaum nang baiman.

## 13:1

Alif Lām Mīm Rā. Tulah ayat-ayat Kitab (AlQur’an). (Kitab) nang diturunkan kapadomu (Nabi Muhammad) dari Tuhanmu tu adolah kabenaran, tapi kabanyakan manusio idak baiman.

## 13:2

Allah nang meninggikan langit tanpo tiang nang (dapat) kamu imak. Kemudian, Dio basemayam di atas ‘Arasy [^376] serto menundukkan matohari dan bulan. Masing-masing baredar manurut waktu nang lah ditentukan. Dio (Allah) mangatur urusan (makhluk-Nyo). Dio (Allah) marinci tando-tando (kaagungan-Nyo) supayo kamu mayakin pertemuan (kamu) dengan Tuhanmu.

[^376]: Imak catatan kaki surah al-A‘rāf/7: 54.

## 13:3

Diolah nang menghamparkan bumi dan manjadikan gunung-gunung dan sungeisungei padonyo. Dio manjadikan padonyo (sagalo) buah-buahan bapasang-pasangan (dan) manutupkan malam kapado siang. [^377] Sasungguhnyo pado nang demikian tu tadapat tando-tando (kaagungan Allah) bagi kaum nang bapikir.

[^377]: Kaadoan daratan bumi barupo hamparan dan gunung-gunung. Di antaronya ada sungei-sungei. Daratan tulah genah tumbuhnyo buah-buahan nang panyerbukannyo dapat tajadi kareno struktur bunga nang bapasangan, jantan dan betino. Sagalonya mangalami siang dan malam kareno proses perputaran bumi.

## 13:4

Di bumi tadapat bagian-bagian nang badampingan, kebun-kebun anggur, tanaman-tanaman, dan pohon kurma nang bacabang dan nang idak bacabang. (Sagalo) disirami dengan aek nang samo, tapi Kami malebihkan tanaman nang sikok dari nang lainnyo dalam hal rasonyo. Sasungguhnyo pado nang macam tu tadapat tandotando (kaagungan Allah) bagi kaum nang mangerti.

## 13:5

Jiko kamu (Nabi Muhammad) heran, (justru) nang mangherankan adolah ucapan orangorang tu (orang-orang kafir), “Apokah bilo kami lah manjadi tanah, kami benar-benar bakal (dibalikkan) manjadi makhluk nang baru?” Orang-orang tulah orang-orang nang kufur kapado Tuhannyo. Orang-orang tulah orang-orang (nang dilekatkan) belenggu di lehernyo. Orang-orang tu adolah penghuni nerako. Orang-orang tu kekal di dalamnyo.

## 13:6

Orang-orang tu meminta kapadomu supayo kaburukan (siksoan) dipercepat sabelum (datangnyo) kabaikan, padohal sungguh lah balalu bamacam-macam contoh (siksoan) sabelum orang-orang tu. Sasungguhnyo Tuhanmu benar-benar mampunyoi ampunan bagi manusio meskipun orangorang tu aniayo. Sasungguhnyo Tuhanmu benar-benar keras hukumaan-Nyo.

## 13:7

Orang-orang nang kufur bakato, “Mengapo idak diturunkan kapadonyo (Nabi Muhammad) suatu tando (mukjizat) dari Tuhannyo?” Sasungguhnyo kamu (Nabi Muhammad) hanyolah saorang pambagih peringantan dan bagi satiap kaum ado orang pambagih patunjuk.

## 13:8

Allah mangetaui apo nang dikandung oleh satiap perempuan dan apo nang bakurang (idak sempurno dalam) rahim dan apo nang batambah. Sagalo sasuatu ado katentuan di sisi-Nyo.

## 13:9

(Allahlah) nang mangetaui sagalo nang ghaib dan nang nyato. (Dio) Nang Maha Besak lagi Maha Tinggi.

## 13:10

Samo bae (bagi Allah), siapo di antaro kamu nang merahasiokan ucapannyo, siapo nang baterus terang dengannyo, siapo nang nyingit pado malam hari dan siapo nang bejalan pado siang hari.

## 13:11

Baginyo (manusio) ado malaikat-malaikat nang manyertoinyo sacaro bagiliran dari muko dan belakangnyo nang manjagonyo atas perentah Allah. Sasungguhnyo Allah idak mangubah kaadoan suatu kaum hinggo orang-orang tu mangubah apo nang ado pado diri orang-orang. Apobilo Allah mengendaki keburukan tahadap suatu kaum, idak ado nang dapat manolaknyo, dan sakali-kali idak ado palindung bagi orang-orang tu selain Dio.

## 13:12

Diolah nang mamperliatkan kapadomu kilat (untuk menimbulkan) katakutan dan harapan (bakal turun hujan) serto manjadikan awan nang berat (mendung).

## 13:13

Guruh bertasbih dengan mamuji-Nyo, (demikian pulak) para malaikat kareno takut kapado-Nyo. Dio (Allah) malepaskan petir, lalu manimpokannyo kapado siapo nang Dio kendaki. Sementaro tu, orang-orang tu (orang-orang kafir) babantah-bantahan tentang kakuasoan Allah, padohal Dio Maha Keras hukuman-Nyo.

## 13:14

Hanyo bagi Allah seruan nang hak. [^378] (Sesembahan) nang orang-orang tu seru salain Dio, idak dapat mangabulkan apo pun bagi orang-orang tu, kacuali seperti orang nang mambukakan kaduo talapak tangannyo ka dalam aek supayo (aek) tu sampe ka mulutnyo, padohal (aek) tu idak bakal sampe ka mulutnyo. Idakkah seruan orang-orang kafir tu kacuali dalam kasiosioan.

[^378]: ‘Seruan nang hak’ ditafsirkan oleh paro ulama sabagai pangakuan atas kandungan kalimat la ilāha illallāh dan juga ditafsirkan sabagai baibadah dan badoa.

## 13:15

Hanyo kapado Allahlah siapo bae nang ado di langit dan bumi basujud, baik dengan kamauan dewek maupun tapakso. (Basujad pulak kapado-Nyo) bayang-bayang orang-orang tu pado waktu pagi dan petang hari.

## 13:16

Katokanlah (Nabi Muhammad), “Siapokah Tuhan langit dan bumi?” Katokanlah, “Allah.” Katokanlah, “Patutkah kamu manjadikan salain Dio sabagai palindung, padohal orangorang tu idak kuaso mandatangkan manfaat maupun manolak mudarat bagi dirinyo dewek?” Katokanlah, “Samokah orang nang buto dengan nang dapat mangimak? Atau, samokah kagelapan dengan cahayo? Atau, apokah orang-orang tu manjadikan sekutu-sekutu bagi Allah nang (diyakini) dapat manciptokan seperti ciptoan-Nyo sahinggo kaduo ciptoan tu sarupo menurut pandangan orang-orang tu?” Katokanlah, “Allah pancipto sagalo sasuatu dan Diolah Nang Maha So lagi Maha Perkaso.

## 13:17

Dio lah manurunkan aek dari langit, lalu mangalirlah aek tu di lembah-lembah menurut ukurannyo. Arus tu mambawak buih nang mangambang. Dari apo (logam) nang orang-orang tu lebur dalam api untuk mambuat perhiasan atau alat-alat, ado (pulak) buih seperti (buih arus) tu. Macam tulah Allah mambuat perumpamoan tentang hak dan batil. Buih bakal ilang idak baguno, sedangkan nang bemanfaat bagi manusio bakal tetap manetap di dalam bumi. Macam tulah Allah mambuat perumpamoan.

## 13:18

Bagi orang-orang nang mamenuhi seruan Tuhannyo (taat kapado Allah dan RasulNyo, disediokan) balasan nang tabaik (surgo). (Sabaliknyo, bagi) orang-orang nang idak mamenuhi seruan-Nyo, sakironyo orang-orang tu mampunyoi sagalo nang ado di bumi dan (ditambah) sebanyak tu lagi, niscayo orang-orang tu bakal manebus dirinyo (dari azab Allah pado hari Kiamat) dengan (hartonyo) tu. Orang-orang tulah orang-orang nang bakal mandapat hisab (perhitungan) nang buruk, genah kadiamannyo adolah (nerako) Jahannam, dan tulah saburuk-buruknyo genah kadiaman.

## 13:19

Apokah orang nang mangetaui bahwo apo nang diturunkan kapadomu (Nabi Muhammad) dari Tuhanmu adolah kabenaran samo dengan orang nang buto? Hanyo orang nang baakal sehat bae nang dapat mangambik palajaran.

## 13:20

(Yaitu) orang nang mamenuhi janji Allah dan idak mambatalkan perjanjian.

## 13:21

Orang-orang nang manghubungkan apo nang Allah perentahkan untuk disambungkan (seperti silaturahmi), takut kapado Tuhannyo, dan takut (pulak) pado hisab nang buruk.

## 13:22

Orang nang basabar demi mancari keridaan Tuhan orang-orang tu, melaksanokan sembahyang, manginfakkan sabagian rezeki nang Kami bagih kapado orang-orang tu, secaro diam-diam atau terang-terangan, dan mambalas kaburukan dengan kabaikan, orang-orang tulah nang mandapat genah kasudahan (nang baik).

## 13:23

(Yaitu) surgo-surgo ‘Adn. Orang-orang tu mamasukinyo basamo dengan orang saleh dari nenek moyang, pasangan-pasangan, dan anak cucu orang-orang tu, sedangkan paro malaikat masuk ke genah orang-orang tu dari sagalo pintu.

## 13:24

(Malaikat bakato), “Salāmun ‘alaikum (semoga kaselamatan tacurah kapadomu) kareno kasabaranmu.” (Tulah) sabaikbaiknyo genah kasudahan (surgo).

## 13:25

Orang-orang nang malanggar perjanjian (dengn) Allah satelah diteguhkan, mamutuskan apo nang diperentahkan Allah untuk disambungkan (seperti silaturahmi), dan babuat karusakan di bumi; orang-orang tulah orang-orang nang mandapat laknat dan bagi orang-orang tu genah kadiaman nang buruk (Jahannam).

## 13:26

Allah malapangkan rezeki bagih siapo nang Dio kendaki dan manyempitkan (bagi siapo nang dikehendaki-Nyo). Orang-orang tu bagembiro dengan kahidupan dunio, padohal kahidupan dunio dibandingkan akherat hanyolah kasenangan (nang sadikit).

## 13:27

Orang-orang nang kufur bakato, “Mangapo idak diturunkan kapadonyo (Nabi Muhammad) tando (mukjizat) dari Tuhannyo?” Katokanlah (Nabi Muhammad). “Sasungguhnyo Allah menyesatkan [^379] siapo nang Dio kendaki dan membagih patunjuk ka (jalan)-Nyo bagi orang nang batobat.”

[^379]: Allah Swt. manyesatkan sasaorang kareno nang basangkutan engkar kapado patunjuk-patunjuk-Nyo. Dio mambagih hidayah kapada sasaorang kareno kataatannyo tahadap patunjuk-patunjuk-Nyo.

## 13:28

(Yaitu) orang-orang nang baiman dan hati orang-orang tu manjadi tenteram dengan mengingat Allah. Ingatlah, bahwa hanyo dengan mangingat Allah hati bakal salalu tenteram.

## 13:29

Orang-orang nang baiman dan baamal saleh, bagi orang-orang tu kabahagiaan dan genah balik nang baik.

## 13:30

Seperti (pangutusan paro rasul sabelummu) tulah, Kami (jugo) mangutusmu (Nabi Muhammad) kapado suatu kaum nang sungguh sabelumnyo lah balalu baberapo umat supayo kamu bacokan kapado orangorang tu (Al-Qur’an) nang Kami wahyukan kapadomu, padohal orang-orang tu engkar kapado Tuhan Nang Maha Pangasih. Katokanlah, “Dio Tuhanku, idak ado tuhan salain Dio. Hanyo kapado-Nyo aku batawakal dan hanyo kapado-Nyo aku bertobat.”

## 13:31

Sekironyo ado suatu bacoan (Kitab Suci) nang dengannyo gunung-gunung dapat digeserkan, bumi dibelah, atau orang n mati dapat bicaro, (tulah Al-Qur’an). Sebenarnyo sagalo urusan tu punyo Allah. Idakkah orang-orang nang baiman mangetaui bahwa sekironyo Allah mangendaki, tentu Allah lah mambagih patunjuk kapado manusio sagalonyo. Orang-orang nang kufur senantiaso ditimpo bencano disebabkan perbuatan orang-orang tu dewek atau bencano tu tajadi di dekat genah kadiaman orang-orang tu, sampe tibo janji Allah. Sungguh, Allah idak menyalahi janji.

## 13:32

Sunguh, paro rasul sabelum kamu (Nabi Muhammad) benar-benar lah diolok-olok. Mako, Aku mambagih tengat waktu kapado orang-orang nang kufur tu, kemudian Aku sikso orang-orang tu. Alangkah dhasyatnyo hukuman-Ku!

## 13:33

Apokah Dio nang mangawasi satiap jiwo atas apo nang diperbuatnyo (samo dengan tuhan nang idak macam tu)? Orangorang tu manjadikan sekutu-sekutu bagi Allah. Katokanlah (Nabi Muhammad), “Sebutkanlah sifat-sifat orang-orang tu! Apokah kamu hendak mambagih tau kapado-Nyo apo nang idak dikataui-Nyo di bumi atau (mangatokan tentang hal tu) sekedar perkatoan pado lahirnyo bae.” Sebenarnyo bagi orang nang kufur, tipu dayo orang-orang tu dijadikan taraso indah dan orang-orang tu dihalangi dari jalan (nang benar). Siapo nang disesatkan Allah, idak ado saorang pun nang dapat mambagih petunjuk baginyo.

## 13:34

Bagi orang-orang tulah azab (nang pedih) dalam kahidupan dunio dan azab akherat pasti lebih pedih. Idak ado saorang pun nang malindungi orang-orang tu dari (azab) Allah.

## 13:35

Perumpamoan surgo nang dijanjikan kapado orang nang batakwa (iolah seperti taman), mangalir di bawahnyo sungeisungei; senantiaso babuah dan teduh. Tulah genah kasudahan bagi orang nang betakwa. Sedangkan genah kasudahan bagi orang kafir iolah nerako.

## 13:36

Orang-orang nang lah Kami bagih al-Kitab kapado orang-orang tu [^380] bagembiro dengan apo (kitab) nang diturunkan kapadomu (Nabi Muhammad). Di antaro golongan-golongan (Yahudi dan Nasrani) ado nang mengengkari sabagiannyo. Katokanlah, “Sasunggunyo aku hanyo diperentah untuk manyembah Allah dan idak mampersekutukan-Nyo. Hanyo kapado-Nyo aku seru (manusio) dan hanyo kapado-Nyo aku balik.”

[^380]: Nang dimaksud dengan ‘Orang-orang tu’ adalah orang Yahudi dan Nasrani nang idak mengekari Allah Swt. dan idak mandustokan rasul-rasul-Nyo.

## 13:37

Macam tulah Kami lah manurunkannyo (Al-Qur’an) sabagai panentu hukum nang babahaso Arab. Sungguh, jiko kamu mangikuti kainginan orang-orang tu sasudah tibo pangetahuan kapadomu, nisacayo kamu sakali-akli idak mampunyoi palindung dan idak (pulak) pameliharo dari (sikso) Allah.

## 13:38

Sungguh Kami benar-benar lah mangutus baberapo rasul sabelum kamu (Nabi Muhammad) dan Kami bagih kapado orangorang tu bini-bini dan katurunan. Idak mungkin bagi saorang rasul mandatangkan suatu bukti (mukjizat) malainkan dengan izin Allah. Untuk satiap maso ado katentuannyo). [^381]

[^381]: Pado setiap maso ado hukum nang dibalakukan oleh Allah Swt. atas hambo-hambo-Nyo sasuai garis kabijakan-Nyo.

## 13:39

Allah manghapus dan manetapkan apo nang Dio kendaki. Di sisi-Nyolah tadapat Ummul Kitāb (Lauh Mahfuzh).

## 13:40

Sasungguhnyo kalu Kami perliatkan kapadomu (Nabi Muhammad, samaso hidupmu di dunio) sabagian (siksoan) nang Kami ancamkan kapado orangorang tu (tentu kamu bakal mangimak kadahsyatannyo), atau (klu) Kami wafatkan kamu (sabelum tu), sasungguhnyo tugasmu hanyo manyampekan, dan Kamilah nang mamperhitungkan (amal orang-orang tu).

## 13:41

Apokah orang-orang tu idak mangimak bahwa Kami mandatangi daerah-daerah (orang nang engkar kapado Allah), lalu Kami kurangi (daerah-daerah) tu (sadikit demi sadikit) dari tepi-tepinyo? Allah manetapkan hukum (manurut kendak-Nyo) tanpo ado nang dapat manolak katetapanNyo; Dio Mahacepat perhitungan-Nyo.

## 13:42

Sungguh, orang-orang sabelum orang-orang tu (kafir Makkah) lah mangadokan tipu dayo, tapi sagalo tipu dayo tu dalam kekuasoan Allah. Dio mangetaui apo nang diusahokan oleh satiap orang. Orang-orang kafir bakal mangetaui untuk siapokah genah kasudahan (nang baik).

## 13:43

Orang-orang nang kufur bakato, “Kamu (Nabi Muhammad) bukanlah saorang Rasul.” Katokanlah, “Cukuplah Allah dan orang nang manguasoi ilmu al-Kitab [^382] manjadi saksi antaro aku dan kamu.”

[^382]: Nang dimaksud ‘orang nang manguasoi ilmu al-Kitab’ adalah ulama Ahlulkitab nang mameluk Islam.

## 14:1

Alif Lām Rā. (Ko adolah) Kitab (Alqur’an) nang Kami Turunkan kapadomu (Nabi Muhammad) supayo kamu mangeluarkan manusio dari kagelapan kapado cahayo terang-banderang dengan izin Tuhan, (Yaitu) manuju jalan Tuhan Nang Maha Perkaso lagi Maha Tapuji.

## 14:2

(Diolah) Allah nang mampunyoi sagalo apo nang ado di langit dan apo nang ado di bumi. Kacelakoanlah bagi orang-orang kafir kareno siksoan nang amat berat.

## 14:3

(Yaitu) orang-orang nang lebih manyukoi kahidupan dunio daripado (kahidupan) akherat, manghalang-halangi (manusio) dari jalan Allah, dan manginginkannyo manjadi bengkok. Orang-orang tu tu barado dalam kesesatan nang jauh.

## 14:4

Kami idak mangutus saorang rasul pun, malainkan dengan bahaso kaumnyo, supayo dio dapat membagih panjelasan kapado orang-orang tu. Mako, Allah manyesatkan siapo nang Dio kendaki (kareno kacenderungannyo untuk sesat), dan mambagi patunjuk kapado siapo nang Dio kendaki (badasarkan kasiapannyo untuk manerimo patunjuk). Dio Nang Maha Perkaso lagi Maha Bijaksano.

## 14:5

Sungguh Kami benar-benar lah mangutus Musa dengan (membawa) tando-tando (kakuasaoan) Kami (dan kami perentahkan kapadonyo). “Keluarkanlah kaummu dari babagai kagelapan kapado cahayo (terangbenderang) dan ingatkanlah orang-orang tu kapado hari-hari Allah. [^383] Sasungguhnyo pado nang demikian tu tadapat tando-tando (kakuasoan Allah) bagi satiap orang nang amat panyabar lagi banyak basyukur.

[^383]: ‘Hari-hari Allah’ maksudnyo adolah peristiwo-peristiwo nang tajadi pado kaum-kaum tadahulu serto nikmat dan siksoan nang orang-orang tu alami.

## 14:6

(Ingatlah) katiko Musa bakato kapado kaumnyo, “Ingatlah nikmat Allah atasmu katiko Dio manyelamatkan kamu dari pangikut-pangikut Fir‘aun. Orang-orang tu manyikso kamu dengan sikso nang pedih, manyembelih anak-anakmu nang laki-laki, dan mambiakkan hidup (anakanak) perempuanmu (untuk disikso dan dilecehkan). Pado nang demikian tu tadapat suatu cobaan nang besak dari Tuhanmu.

## 14:7

(Ingatlah) katiko Tuhanmu mamaklumkan, “Sasungguhnyo kalu kamu basyukur, niscayo Aku bakal manambah (nikmat) kapadomu, tapi kalu kamu mangengkari (nikmat-Ku), mako pasti azab-ku sangat keras.”

## 14:8

Musa bakato, “Jiko kamu dan siapo bae nang ado di bumi sagalonyo kufur (atas nimat Allah), sasungguhnyo Allah benar-benar Maha Kayo lagi Maha Tapuji.

## 14:9

Apokah belum sampe kapadomu berito orang-orang sabelum kamu (Yaitu) kaum Nuh, ‘Ad, Samud, dan orang-orang sasudah orang-orang tu ? Idak ado nang mangetaui (bilangan) orang-orang tu salain Allah. Rasul-rasul lah datang kapado orang-orang tu membawak bukti-bukti nang nyato, tapi orang-orang tu manutupkan tangannyo ka mulutnyo (sabagai tando panolakan dan kebencian) dan bakato, “Sasungguhnyo kami idak percayo tentang ajaran nang kamu bawak dan kami benar-benar dalam karaguan nang mangelisahkan tahadap apo nang kamu serukan kapado kami.”

## 14:10

Rasul-rasul orang-orang tu bakato, “Apokah ado karaguan tahadap Allah, Pancipto langit dan bumi? Dio manyeru kamu (untuk baiman) supayo Dio mangampuni sabagian doso-dosomu dan manangguhkan (siksoan)- mu sampe waktu nang ditentukan?” Orang-orang tu manjawab, “Kamu idak lain hanyolah manusio seperti kami jugo. Kamu ingin manghalangi kami (manyembah) apo nang sejak dahulu disembah nenek moyang kami, kareno tu datanglah kapado kami bukti nang nyato.”

## 14:11

Rasul-rasul orang-orang tu bakato kapado orang-orang tu, “Kami hanyolah manusio seperti kamu, tapi Allah membagih karunia kapado siapo nang Dio kendaki di antaro hambo-hambo-Nyo. Idak mungkin bagi kami mandatangkan suatu bukti kapado kamu malainkan dengan izin Allah. Hanyo kapado Allah saharusnyo orang-orang nang baiman batawakal.

## 14:12

Mangapo kami idak bakal batawakal kapado Allah, sedangkan Dio lah manunjukkan kapado kami jalan-jalan (kaselamatan) ? Sungguh, kami benar-benar bakal tetap basabar tahadap gangguan nang kamu lakukan kapado kami. Hanyo kapado Allah orang-orang nang batawakal saharusnyo baserah diri.”

## 14:13

Orang-orang nang kufur bakato kapado rasul-rasul orang-orang tu, “Kami pasti bakal mangusir kamu dari negeri kami atau kamu benar-benar balik kapado ugamo kami.” Mako, Tuhan orang-orang tu (paro rasul) mawahyukan kapado orang-orang tu, “Kami pasti bakal mambinasokan orang nang aniayo tu.

## 14:14

Kami pasti bakal manempatkanmu di negeri-negeri tu sasudah orang-orang tu. Nang macam tu (balaku) bagi orang-orang nang takut tahadap kaagungan-Ku dan takut tahadap ancaman-Ku.”

## 14:15

Orang-orang tu (paro rasul) mamohon dibagih kamenangan dan kecewalah satiap orang nang sewenang-wenang lagi amat keras kepalo.

## 14:16

Di hadapannyo ado (nerako) Jahanam dan dio bakal dibagih minuman dengan aek nanah.

## 14:17

Diteguk-teguknyo (aek nanah tu) dan dio hampir idak biso manelanyo, dan tibolah (bahayo) maut kapadonyo dari sagenap panjuru, tapi dio idak jugo mati. Di hadapannyo (masih ado) azab nang berat.

## 14:18

Perumpamoan orang nang kufur kapado Tuhannyo, perbuatan orang-orang tu seperti abu nang ditiup oleh angin kencang pado saat badai. Orang-orang tu idak kuaso (mamperoleh manfaat) samo sakali dari apo nang lah orang-orang tu usahokan (di dunio). Nang macam tu adolah kasesatan nang jauh.

## 14:19

Idakkah kamu mangimak bahwa sasungguhnyo Allah lah manciptokan langit dan bumi dengan hak? Jiko Dio mangendaki, niscayo Dio membinasokan kamu dan mandatangkan makhluk nang baru (untuk manggantikanmu).

## 14:20

Nang demikian tu bagi Allah idak sukar.

## 14:21

Orang-orang tu bakumpul (di Padang Mahsyar) untuk manghadap ka hadirat Allah. Lalu, orang-orang nang lemah bakato kapado orang-orang nang sombong, “Sasungguhnyo kami dahulu adolah pangikut-pangikutmu. Mako, dapatkah kamu manghindarkan kami dari azab Allah sadikit bae?” Orang-orang tu menjawab, “Sakironyo Allah membagih patunjuk kapado kami, niscayo kami dapat membagih patunjuk kapadomu. Samo bae bagih kito, apokah kito mangeluh atau basabar. Kito idak mempunyoi genah samo sakali untuk malarikan diri.”

## 14:22

Setan bakato katiko urusan (hisab) lah diselesaikan, “Sasungguhnyo Allah lah manjanjikan kapadomu janji nang benar, dan aku pun lah manjanjikan kapadomu, tapi aku manyalahinyo. Idak ado kekuasoan bagiku sadikit pun tahadapmu, melainkan (sekedar) manyerumu, lalu kamu mamatuhi seruanku. Kareno tu, janganlah kamu mencercoku, tapi cercolah dirimu dewek. Aku idak dapat manjadi panolongmu dan kamu pun idak dapat manjadi panolongku. Sasungguhnyo aku idak mambenarkan perbuatanmu mampersekutukan aku (dengan Allah) sejak dahulu,” Sasungguhnyo orang aniayo bakal mandapat siksoan nang amat pedih.

## 14:23

Orang nang baiman dan baamal saleh dimasukkan ka dalam surgo-surgo nang mangalir di bawahnyo sungei-sungei. Orangorang tu kekal di dalamnyo dengan seizin Tuhannyo. Panghormatan orang-orang tu dalamnyo adolah (ucapan) salam. [^384]

[^384]: Maksud ‘dalam’ adolah selamat dari sagalo bencano.

## 14:24

Idakkah kamu mangimak bagaimano Allah lah membuat perumpamoan kalimah tayyibah? [^385] (Peremumpamoannyo) seperti pohon nang baik, akarnyo kuat, cabangnyo (menjulang) ka langit,

[^385]: Nang temasuk ‘kalimat tayyibah’ iolah sagalo ucapan nang manyeru kapada kabajikan dan mancegah kamungkaran serto perbuatan baik, tamasuk di dalamnya adolah kalimat tauhid, yaitu ‘lā ilāha illallāh’.

## 14:25

Dan manghasilkan buahnyo pado satiap waktu dengan saizin Tuhannyo. Allah mambuat perumpamoan untuk manusio supayo orang-supayo orang-orang tu mangambil palajaran.

## 14:26

(Adopun) perumpamoan kalimah khabīsah [^386] seperti pohon nang buruk, akar-akarnyo lah dicabut dari permukoan bumi, (dan) idak dapat tetap (tegak) sadikit pun.

[^386]: Nang tamasuk dalam ‘kalimah khabīṡah’ iolah ungkapan-ungkapan nang mangandung kakufuran, kamusyrikan, serto sagalo perkatoan nang idak benar dan idak baik.

## 14:27

Allah meneguhkan orang-orang nang baiman dengan ucapan nang teguh [^387] dalam kahidupan di dunio dan di akherat. Allah manyesatkan orang-orang nang aniayo, dan Allah babuat apo nang Dio kendaki.

[^387]: Nang dimaksud ‘ucapan-ucapan nang teguh’ di siko iolah ‘kalimah ṭayyibah’ nang disebut dalam ayat 24 di atas.

## 14:28

Idakkah kamu mangimak orang-orang nang lah manukar nikmat Allah dengan kakufuran dan menjatuhkan kaumnyo ka lembah kabinasoan,

## 14:29

(Yaitu nerako) Jahannam ? Orang-orang tu masuk ka dalamnyo. (Tulah) saburuk-buruknyo genah kadiaman.

## 14:30

Orang-orang tu (orang-orang kafir) lah mambuat tandingan-tandingan bagi Allah untuk manyesatkan (manusio) dari jalanNyo. Katokanlah (Nabi Muhammad), “Basenang-senanglah! Sasungguhnyo genah balikmu adolah nerako.

## 14:31

Katokanlah (Nabi Muhammad) kapado hambo-hambo-Ku nang lah baiman, “Hendaklah orang-orang tu melaksanokan sembahyang dan manginfakkan sabagian rezeki nang Kami bagih kapado orang-orang tu sacaro diam atau terang-terangan sabelum tibo hari katiko idak ado lagi jual beli dan persahabatan.

## 14:32

Allahlah nang lah manciptokan lagit dan bumi, manurunkan aek (hujan) dari langit, kemudian dengan (aek hujan) tu Dio mangeluarkan babagai buah-buahan sabagai rezeki untukmu. Dio jugo lah menundukkan kapal bagihmu supayo balayar di lautan dengan kendak-Nyo. Dio pun lah manundukkan sungei-sungei bagihmu.

## 14:33

Dio lah manundukkan bagimu matohari dan bulan bagihmu nang terus-menerus baedar (dalam orbitnyo) dan lah pulak manundukkan bagimu malam dan siang. [^388]

[^388]: Allah Swt. manundukkan matohari dan bulan dengan hukum-hukum-Nyo di alam sahingga bumi terus mangitari matohari (nang tampak saolah matohari nang mangitari bumi) dan bulan terus mangitari bumi, serto bumi terus berotasi sahinggo manampakkan kajadian malam dan siang.

## 14:34

Dio lah membagih kapadomu sagalo apo nang kamu mohonkan kapado-Nyo. Jiko kamu manghitung nikmat Alloh, niscayo kamu idak bakal mampu manghitungnyo. Sasungguhnyo, manusio tu benar-benar amat aniayo lagi amat kufur.

## 14:35

(Ingatlah) katiko Ibrahim badoa, “Ya Tuhanku, jadikanlah negeri ko (Makkah) negeri nang aman dan jauhkanlah aku baserto anak cucuku dari panyembahan tahadap berhalo-berhalo.

## 14:36

Ya Tuhanku, sasungguhnyo berhalo-berhalo tu lah manyesatkan banyak manusio. Mako, siapo nang mangikutiku, sasungguhnyo dio tamasuk golonganku. Siapo nang mandurhakoiku, sasungguhnyo Engkau Maha Pangampun lagi Maha Panyayang.

## 14:37

Ya Tuhan kami, sasungguhnyo aku lah manempatkan sabagian katurunanku di lembah nang idak ado tanamannyo (dan barado) di sisi rumah-Mu (Baitullah) nang dihormati. Ya Tuhan kami, (macam tu kami lakukan) supayo orang-orang tu malaksanokan sembahyang. Mako, jadikanlah hati sabagian manusio condong kapado orang-orang tu dan bagihlah orangorang tu rezeki dari buah-buahan. Mudahmudahan orang-orang tu basyukur

## 14:38

Ya Tuhan kami, sasungguhnyo Engkau mangetaui apo nang kami singitkan dan apo nang kami tampakkan. Idak ado sasuatu pun nang tasingitkan bagi Allah, baik nang ado di bumi maupun nang ado di langit.

## 14:39

Sagalo puji bagi Allah nang lah manganugerahkan kapadoku di hari tuo(-ku) Ismail dan Ishaq. Sasungguhnyo Tuhanku benar-benar Maha Manganing (mamperkenankan) doa.

## 14:40

Ya Tuhanku, jadikanlah aku dan sabagian anak cucuku orang nang tetap malaksanokan sembahyang. Ya Tuhan kami, perkenankanlah doaku. [^389]

[^389]: Nabi Ibrahim a.s. hanyo mandoakan sabagian anak cucunya kareno Allah Swt. lah mambagihtaunya bahwa sabagian anak cucunyo nang lain bakal manjadi orang-orang kafir.

## 14:41

Ya Tuhan kami, ampunilah aku, kaduo ibu bapakku, dan orang-orang mukmin pado hari diadokan perhitungan (hari Kiamat).

## 14:42

Janganlah sekali-kali kamu manyangko bahwa Allah lengah tahadap apo nang orang-orang nang aniayo perbuat. Sasungguhnyo Dio manangguhkan orang-orang tu sampai hari nang katiko mato (orang-orang tu) tabelalak.

## 14:43

(Pado hari tu) orang-orang tu tibo tagesa-gesa (mamenuhi panggilan) dengan mangangkat kepalonyo, sedang mato orang-orang tu idak bakedip dan hati orang-orang tu kosong.

## 14:44

Bagihlah (Nabi Muhammad) peringatan kapado manusio tentang hari (katiko) azab datang kapado orang-orang tu. Mako, (katiko tu) orang-orang nang aniayo bakato, “Ya Tuhan kami, tangguhkanlah (azab) kami dan (balikkanlah kami ka dunio) walaupun sabentar, niscayo kami bakal mamatuhi seruan-Mu dan bakal mangikuti rasulrasul.” (Kapado orang-orang tu dikatokan), “Bukankah dahulu (di dunio) kamu lah basumpah bahwa sakali-kali kamu idak bakal baralih (dari kahidupan dunio ka akherat)?

## 14:45

(Bukankah) kamu pun dahulu tinggal di genah kadiaman orang-orang nang mananiayo diri dewek dan lah nyato bagihmu bagaimano Kami lah babuat tahadap orang-orang tu dan lah Kami bagihkan (pulak) kapadomu baberapo perumpamoan ?”

## 14:46

Sungguh, orang-orang tu lah mambuat tipu dayo padohal Allah (mangetaui dan bakal mambalas) tipu dayo orang-orang tu. Sakalikali tipu dayo orang-orang tu idak bakal biso malenyapkan gunung-gunung. [^390]

[^390]: Nang dimaksud dengan ‘gunung’ pado ayat ko adolah syariat Allah Swt. nang kukuh laksano gunung.

## 14:47

Kareno tu, jangan sakali-kali kamu manyangko bahwa Allah mangengkari janjiNyo kapado rasul-rasul-Nyo. Sasungguhnyo Allah Mahaperkaso dan mampunyoi pambalasan,

## 14:48

(Yaitu) hari (katiko) bumi diganti dengan bumi nang lain dan (demikian pulak) langit. Orang-orang tu (manusio) bakumpul (di Padang Mahsyar) manghadap Allah Nang Maha So lagi Maha Perkaso.

## 14:49

Pado hari tu kamu bakal mangimak orang nang badoso diikat dengan belenggu.

## 14:50

Pakaian orang-orang tu dari cairan (seperti aspal) dan wajah orang-orang tu ditutup oleh api nerako.

## 14:51

(Macam tu) supayo Allah mambagih balasan kapado satiap orang atas apo nang dio usahokan. Sasungguhnyo Alloh Maha Cepat perhitungan(-Nyo).

## 14:52

(Al-Qur’an) ko adolah panjelasan (nang sempurno) bagi manusio supayo orangorang tu dibagih peringatan dengannyo, supayo orang-orang tu mangetaui bahwo Dio adolah Tuhan Nang Maha So, dan supayo orang nang baakal mangambik palajaran.

## 15:1

Alif Lām Rā. Tulah ayat-ayat Kitab, yaitu (ayat-ayat) Al-Qur’an nang mambagih panjelasan.

## 15:2

Orang-orang nang kafir tu seringkali (kagi di akherat) manginginkan, sakironyo orangorang tu dahulu (di dunio) manjadi orang-orang muslim.

## 15:3

Biakkanlah orang-orang tu (di dunio ko) makan, basenang-senang, dan dilalaikan oleh hayal-hayal (kosong). Kagi orang-orang tu bakal mangetaui (akibat perbuatannyo).

## 15:4

Kami idak mambinasokan suatu negripun, kacuali sudah ado katentuan nang ditetapkan baginyo.

## 15:5

Idak katek sikok umatpun nang dapat manyagerokan ajalnyo dan idak (pulo) manangguhkan(-nyo).

## 15:6

Orang-orang tu bakato, “Oi orang nang kapadonyo diturunkan Al-Qur'an, sabenarnyo kamu (Nabi Muhammad) benar-benar orang gilo. [^391]

[^391]: Kato-kato ko diucapkan oleh orang-orang kafir Mekah kapado Nabi Muhammad saw sabagai ejekan.

## 15:7

Mangapo kamu idak mandatangkan malaikat kapado kami, kalu kamu tamasuk orang-orang nang benar?”

## 15:8

Kami idak manurunkan malaikat, malainkan dengan kabenaran. (Kalu orang-orang kafir tu mangingkarinyo), orang-orang tu idak dibagih panangguhan (dari azab Allah).

## 15:9

Sasungguhnyo Kamilah nang manurunkan Al-Qur’an dan pasti Kami (pulo) nang mamaliharonyo [^392] .

[^392]: Ayat ko mambagih jaminan tentang kasucian dan kamurnian Al-Qur’an salamo-lamonyo.

## 15:10

Sungguh, Kami benar-benar lah mangutus (babarapo rasul) sabelum kamu (Nabi Muhammad) kapado umat-umat nang tadahulu.

## 15:11

Idaklah tibo saorang rasul kapado orangorang tu, malainkan salalu mamperolokolokannyo.

## 15:12

Demikianlah, Kami mamasukkannyo (olokolok tu) ka dalam hati orang-orang nang badoso.

## 15:13

Orang-orang tu idak baiman kapadonyo (Al-Qur’an), padohal lah balalu sunnatullah [^393] tahadap orang-orang dahulu.

[^393]: Sunnatullah disiko iolah mambinasokan orang-orang nang mandustokan rasul.

## 15:14

Kalu Kami mambukakan (salah sikok) pintu untuk orang-orang tu, lalu orang-orang tu terus manerus naik ka atasnyo,

## 15:15

Tentulah orang-orang tu bakato, “Sasungguhnyo pandangan kamilah nang dikaburkan. Bahkan, kami adolah kaum nang takeno sihir”.

## 15:16

Sasungguhnyo, Kami benar-benar lah manciptokan gugusan bintang-bintang di langit dan manjadikannyo taraso indah bagi orang-orang nang mamandang (langit tu),

## 15:17

Kami manjaganyo dari setiap setan nang takutuk,

## 15:18

Kacuali (setan) nang mamaling-maling (barito) nang dapat dianing (dari malaikat) lalu dio dikejar oleh bintang-bintang (barapi) nang terang.

## 15:19

Kami lah manghamparkan bumi, mamancangkan padonyo gunung-gunung, dan manumbuhkan di sano sagalo sasuatu manurut ukuran(-nyo).

## 15:20

Kami lah manjadikan di sano sumbersumber kahidupan untukmu dan (manjadikan pulo) makhluk hidup nang bukan pambagih rezki kapadonyo.

## 15:21

Idak ado sasuatu pun malainkan di sisi Kami-lah khazanahnyo; [^394] dan Kami idak manurunkannyo malainkan dengan ukuran nang tatentu.

[^394]: Sagalo sasuatu tu sumbernyo dari Allah Swt.

## 15:22

Kami lah maniupkan angin untuk mangawinkan. [^395] Mako, Kami manurunkan hujan dari langit lalu Kami bagih minum kamu dengan (aek) tu, sedangkan kamu bukanlah orang-orang nang manyimpannyo.

[^395]: Maksudnyo adolah mangawinkan awan, tanaman dan sabagainyo.

## 15:23

Sabenar-benarnyo Kami-lah nang manghidupkan dan mamatikan sarto Kami (pulolah) nang mawarisi.

## 15:24

Sungguh, Kami benar-benar mangetaui orang-orang nang tadahulu di antaro kamu dan Kami mangetaui pulo orang-orang nang kendian.

## 15:25

Sabenar-benarnyo hanyo Tuhanmulah nang bakal mangumpulkan orang-orang tu. Sabenar-benarnyo Dio adolah Maha Bijaksano lagi Maha Mangetaui.

## 15:26

Sabenar-benarnyo, Kami benar-benar lah manciptokan manusio (Adam) dari tanah liat kering dari lumpur itam nang di bentuk.

## 15:27

Sabelumnyo Kami lah manciptokan jin dari api nang sangat panas.

## 15:28

(Ingatlah) katiko Tuhanmu bafirman kapado malaikat, “Sabenar-benarnyo Aku bakal manciptokan saorang manusio dari tanah liat kering dari lumpur itam nang dibentuk.

## 15:29

Mako, apobilo Aku lah manyempurnokan (kajadian)-nyo dan lah maniupkan ruh (ciptoan)-Ku ka dalamnyo, manyungkurlah kamu kapadonyo dengan basujud. [^396]

[^396]: Sujud disiko bukan manyembah, malainkan manghormat saperti sujudnyo saudaro-saudaro Nabi Yusuf a.s kapadonyo..

## 15:30

Lalu, paro malaikat tu basujud sagalonyo basomo-samo,

## 15:31

Kacuali iblis. Io enggan ikut basamo-samo (malaikat) nang basujud.

## 15:32

Dio (Allah) bafirman, “Oi iblis, apo nang manyebabkanmu enggan basomo-samo orang-orang nang basujud tu?”

## 15:33

Io (Iblis) bakato, “Aku sakali-kali idak bakal basujud kapado manusio nang Engkau ciptokan dari tanah liat kering dari lumpur itam nang dibagih bentuk”

## 15:34

Allah bafirman, “Kaluarlah darinyo (syurgo) kareno sabenar-benarnyo kamu takutuk,

## 15:35

Sabenar-benarnyo kamu talaknat sampe hari kiamat”.

## 15:36

(Iblis) bakato, “Wahai Tuhanku, tangguhkanlah (usia)-ku sampe hari orang-orang tu (manusio) dibangkitkan.

## 15:37

(Allah) bafirman, “ Sabenar-benarnyo kamu tamasuk golongan nang ditangguhkan,

## 15:38

Sampe hari nang lah ditentukan waktunyo (kiamat).

## 15:39

Io (Iblis) bakato, “Tuhanku, oleh sebab Engkau lah manyesatkanku, sungguh aku bakal manjadikan (kajahatan) taraso indah bagi orang-orang tu di bumi dan sungguh aku bakal manyesatkan orang-orang tu samuonyo,

## 15:40

Kacuali hamba-hamba Engkau nang tapilih (kareno kaikhlasannyo) di antaro orang-orang tu”.

## 15:41

Dio (Allah) bafirman, “Iko adolah jalan lurus nang Aku jamin (ditunjukkan kapado hamba-hamba-Ku tu).

## 15:42

Sabenar-benarnyo kamu (Iblis) idak kuaso atas hamba-hamba-Ku kacuali orang-orang nang mangikutimu, yaitu orang-orang nang sesat.

## 15:43

Sabenar-benarnyo (nerako) Jahannam benar-benar (genah) nang lah dijanjikan untuk orang-orang tu (pangikut-pangikut setan) samuonyo.

## 15:44

Io (Jahanam) mampunyoi tujuh pintu. Tiap-tiap pintu (lah ditetapkan) untuk golongan nang tatentu dari orang-orang tu.

## 15:45

Sabenar-benarnyo orang-orang nang batakwa barado dalam (surgo nang penuh) taman-taman dan mato aek.

## 15:46

(Allah bafirman,) “Masuklah ka dalamnyo dengan sejahtero lagi aman”.

## 15:47

Kami mancabut sagalo raso dendam nang ado dalam hati orang-orang tu. Orangorang tu basaudaro (dan) duduk bahadaphadapan di atas bale-bale.

## 15:48

Orang-orang tu idak maraso lelah di dalamnyo dan idak bakal dikaluarkan daripadonyo.

## 15:49

Kabarkanlah kapado hamba-hamba-Ku, bahwa sabenar-benarnyo Aku-lah nang Maha Pangampun lagi Maha Panyayang,

## 15:50

dan bahwa sabenar-benarnyo azab-Ku lah azab nang sangat pedih.

## 15:51

Kabarkanlah (Nabi Muhammad) kapado orang-orang tu tentang tamu-tamu Ibrohim (malaikat),.

## 15:52

Katiko orang-orang tu bakunjung ka (kadiaman)-nyo, lalu mangucapkan, “Salaam”. Dio (Ibrohim) bakato, “Sabenarbenarnyo kami maraso takut kapadomu”. [^397]

[^397]: Panjelasan lebih lengkap, imak surah az-Zuriyat/51:27

## 15:53

(Orang-orang tu) bakato, “Janganlah maraso takut (kareno) sabenar-benarnyo kami membagih kabar gembiro kapadomu dengan (kalahiran) anak jantan nang alim (Ishaq)”.

## 15:54

Dio (Ibrohim) bakato, “Benarkah kamu mambagih kabar gembiro kapadoku, padohal umurku lah tuo. Mako, dengan (caro) apo kamu mambagih berito gambiro?”

## 15:55

Orang-orang tu manjawab, “Kami manyampaikan kabar gambiro kapadomu dengan benar. Mako, janganlah kamu tamasuk orang-orang nang baputus aso”.

## 15:56

Dio (Ibrohim) bakato, “Adokah orang nang baputus aso dari rahmat Tuhan-nyo salain orang-orang nang sesat”?

## 15:57

Dio (Ibrohim) batanyo “Apo urusan pentingmu, Oi paro utusan?”

## 15:58

Orang-orang tu manjawab, “Sabenarbenarnyo kami diutus kapado kaum nang badoso (untuk manyiksonyo),

## 15:59

Kacuali Luth baserto pangikut-pangikutnyo. Sasungguhnyo Kami bakal manyelamatkan orang-orang tu samuonyo,

## 15:60

kacuali bininyo. Kami lah manentukan bahwa sabenar-benarnyo dio tu tamasuk (orang-orang kafir) nang tatinggal.

## 15:61

Mako, katiko paro utusan tu tibo kapado kaum Luth, baserto pangikut-pangikutnyo,

## 15:62

Io bakato, “Sabenar-benarnyo kamu adolah orang-orang nang idak kami kenal”.

## 15:63

Orang-orang tu (paro utusan) manjawab, “Kami justru tibo kapadomu dengan mambawak azab nang salalu orang-orang tu dustokan.

## 15:64

Kami tibo kapadomu mambawak kabenaran. Sabenar-benarnyo kami adolah orang-orang nang benar.

## 15:65

Mako, pegilah pado akhir malam baserto kaluargomu dan ikutilah orang-orang tu dari balakang. Janganlah saorangpun di antaro kamu manoleh ka balakang dan teruskanlah pajalanan ka genah nang diperentahkan kapadomu”.

## 15:66

Lah Kami wahyukan kapadonyo (Luth) perkaro tu bahwa akhirnyo orang-orang tu bakal ditumpas abis pado waktu subuh.

## 15:67

Tibolah panduduk kota tu [^398] (ka rumah Luth) dengan gambiro (kareno kadatangan tamutamu tu).

[^398]: Maksudnyo adolah kota Sodom nang taletak di dekat pantai Laut Tengah di sabelah timur Yordania sekarang

## 15:68

Dio (Luth) bakato, “Sabenar-benarnyo orang-orang tu adolah tamuku. Mako, jangan mampamalukanku.

## 15:69

Batakwalah kapado Allah dan jangan mambuatku tahino”.

## 15:70

Orang-orang tu bakato, “Bukankah kami lah malarangmu (manarimo) manusio (paro tamu)? [^399] “

[^399]: Orang-orang tu ingin babuat homosexual dengan tamu-tamu tu. Orang-orang tu memang lah pernah mangancam Nabi Luth as agar idak manghalangi orang-orang tu babuat macam tu.

## 15:71

Dio (Luth) bakato, “Orang-orang tulah anak jantan-anak batino (nageri)-ku. (kawinlah dengan orang-orang tu), kalu kamu hendak babuat (mamenuhi nafsu syahwatmu) “.

## 15:72

(Allah bafirman), “Demi umurmu [^400] (Nabi Muhammad), sabenar-benarnyo orang-orang tu taumbang-ambing di dalam kamabukan (demi malampiaskan hawa nafsu)”.

[^400]: Orang Arab biaso basumpah dengan umur sasaorang. Disiko Allah basumpah dengan umur atau kahidupan Nabi Muhammad Saw untuk mamuliokan baliau.

## 15:73

Mako, orang-orang tu dibinasokan oleh suaro keras nang manggalegar, katiko matohari terbit.

## 15:74

Mako, Kami manjungkirbalikkan (negeri tu) dan Kami manghujani orang-orang tu dengan tanah nang keras.

## 15:75

Sasungguhnyo pado nang demikian tu benar-benar tadapat tando-tando (kakuasoan Allah) bagi orang-orang nang mamperatikan (dengan saksama) tando-tando (tu).

## 15:76

Sabenar-benarnyo (negeri) tu benar-benar taletak di jalan nang masih tetap (dilalui manusio). [^401]

[^401]: Negeri nang dimaksud adolah kota Sodom. Orang Quraisy biaso malaluinyo dalam pajalanan orang-orang tu ka Syam.

## 15:77

Sabenar-benarnyo pado nang demikian tu benar-benar tadapat tando-tando (kakuasoan Allah) untuk orang-orang nang baiman.

## 15:78

Sabenar-benarnyo panduduk Aikah [^402] tu benar-benar kaum nang zolim,

[^402]: Panduduk Aikah ko iolah kaum Nabi Syu’aib as. Aikah iolah kawasan nang bautan di daerah Madyan, Yordania.

## 15:79

Mako, Kami mambinasokan orang-orang tu. Sasungguhnyo kadua (negeri) [^403] tu taletak di sikok jalur jalan umum.

[^403]: Kaduo negeri nang dimaksud adolah Sodom dan Aikah

## 15:80

Sabenar-benarnyo panduduk-panduduk kota Al-Hijr [^404] benar-benar lah mandustokan rasul-rasul (orang-orang tu). [^405]

[^404]: Penduduk kota Al-Hijr iolah kaum Tsamud, kaum Nabi Saleh as. Al-Hijr marupokan namo sikok genah nang taletak di Wadi Quro antaro Madinah dan Syria.

[^405]: nang dimaksud dengan rasul-rasul disiko iolah Nabi Saleh as. Mestinyo disiko disebut “rasul”, tapi disebut rasul-rasul (jama’) kareno mandustokan saorang rasul samolah halnyo dengan mandustokan samua rasulrasul.

## 15:81

Kami lah mandatangkan kapado orangorang tu tando-tando (kakuasoan) Kami, tapi orang-orang tu selalu bapaling daripadonyo,

## 15:82

Orang-orang tu mamahat gunung-gunung (batu) manjadi rumah-rumah (nang didiami) dengan aman.

## 15:83

Mako orang-orang tu dibinasokan oleh suaro keras nang manggalegar di waktu pagi hari, [^406]

[^406]: Peristiwa tu tajadi pado ari nang kaempat sasudah datangnyo peringatan kapado orang-orang tu

## 15:84

sahinggo idak baguno bagi orang-orang tu apo nang lah orang-orang tu usahokan.

## 15:85

Kami idak manciptokan langit dan bumi dan apo nang ado di antaro kaduanyo, malainkan dengan benar. Sabenar-benarnyo kiamat tu pasti bakal tibo. Mako, maafkanlah (orangorang tu) dengan caro nang baik.

## 15:86

Sabenar-benarnyo Tuhanmulah Nang Maha Panyipto lagi Maha Mangetaui.

## 15:87

Sabenar-benarnyo, Kami benar-benar manganugrahkan kapadomu tujuh (ayat) nang (dibaco) baulang-ulang [^407] dan AlQur’an nang agung.

[^407]: nang dimaksud dengan tujuh ayat nang dibaco baulang-ulang iolah surat Al Faatihah nang tadiri dari tujuh ayat. Sabagian ahli tafsir mangatokan tujuh surat-surat nang panjang yaitu Al Baqarah, Ali Imron, An-Nisaa’, Al A’Raaf, Al An’am sarto Al Anfaal nang digabung dengan At-Taubah.

## 15:88

Janganlah sakali-kali kamu (Nabi Muhammad) manujukan pandanganmu (tagiur) kapado kanikmatan hidup nang lah Kami bagihkan kapado babarapo golongan di antaro orang-orang tu (orangorang kafir). Jangan kamu basedih hati atas (kasesatan) orang-orang tu dan barendah hatilah kamu tahadap orang-orang nang baiman.

## 15:89

Katokanlah (Nabi Muhammad), “Sabenarbenarnyo aku adolah pambagih peringatan nang jelas”.

## 15:90

Samacam mano (Kami lah mambagih peringatan), Kami (jugo) lah manurunkan (azab) kapado orang-orang nang mamilahmilah (Kitab Allah). [^408]

[^408]: Orang-orang tu adolah orang-orang nang manarimo sabagian isi Kitab dan manolak sabagian nang lain.

## 15:91

(Yaitu) orang-orang nang lah manjadikan AlQur’an tu tabagi-bagi [^409] .

[^409]: Orang-orang tu adolah orang Yahudi dan Nasroni nang mamilah-milah Al-Qur’an. Ado bagian nang orangorang tu percayo dan ado pulo bagian nang orang-orang tu mangingkarinyo.

## 15:92

Mako, demi Tuhanmu, Kami pasti bakal mananyoi orang-orang tu sagalonyo,

## 15:93

tentang apo nang lah orang-orang tu kerjokan.

## 15:94

Mako, sampekanlah (Nabi Muhammad) sacaro terang-terangan sagalo apo nang diperentahkan kapadomu dan bapalinglah dari orang-orang nang musyrik.

## 15:95

Sabenar-benarnyo cukuplah Kami mamaliharo kamu (Nabi Muhammad) dari (kajahatan) orang-orang nang mangolokngolokkan (kamu),

## 15:96

(Yaitu) orang-orang nang manganggap adonyo tuhan nang lain salain Allah. Orang-orang tu kagi bakal mangetaui (akibat-akibatnyo).

## 15:97

Sungguh, Kami benar-benar mangetaui bahwa dadomu manjadi sempit (gundah dan sedih) disebabkan apo nang orang-orang tu katokan,

## 15:98

Mako, batasbihlah dengan mamuji Tuhanmu dan jadilah kamu tamasuk orang-orang nang basujud (sholat),

## 15:99

Dan sembahlah Tuhanmu sampe tibo kapadomu kapastian (kamatian).

## 16:1

Katetapan Allah [^410] pasti datang. Mako, janganlah kamu maminta agar dicepatkan (kadatangan)-nyo. Maha Suci dan Maha Tinggi Dio dari apo nang orang-orang tu persekutukan.

[^410]: Katetapan Allah swt. Nang dimaksud adolah hari Kiamat nang lah diperingatkan kapado orang-orang musyrik.

## 16:2

Dio manurunkan paro malaikat dengan mambawak wahyu dengan perentah-Nyo kapado siapo be nang Dio kahendaki di antaro hamba-hamba-Nyo, yaitu (dengan bafirman), “Peringatkanlah (hamba-hambaKu) bahwa dak katek Tuhan malainkan Aku. Mako, batakwalah kapado-Ku.”

## 16:3

Dio manyiptokan langit dan bumi dengan hak. Maha Tinggi Dio daripado apo nang orang-orang tu persekutukan.

## 16:4

Dio lah manyiptokan manusio dari mani, tibo-tibo io manjadi pambantah nang nyato.

## 16:5

Dio lah manciptokan binatang ternak untuk kamu. Padonyo (hewan ternak tu) ado (bulu) nang manghangatkan dan babagai-bagai manfaat, sarto sabahagian (daging)-nyo kamu makan.

## 16:6

Kamu mamperoleh kaindahan padanyo katiko kamu mambawaknyo kambali ka kandang dan katiko kamu malepaskannyo (ka genah penggembalaan).

## 16:7

Io mamikul beban-bebanmu ka suatu negri nang kamu idak sanggup mancapainyo, kacuali dengan susah payah. Sasungguhnyo Tuhanmu Maha Pangasih lagi Maha Panyayang,

## 16:8

(Dio lah manyiptokan) kudo, bagal [^411] dan kaledai untuk kamu tunggangi dan (manjadikannyo) perhiasan. Allah manciptokan apo nang kamu idak mangetauinyo.

[^411]: Bagal adolah peranakan kudo dengan kaledai.

## 16:9

Allahlah nang manerangkan jalan nang lurus dan di antaronyo ado (jalan) nang manyimpang. Kalu Dio mangendaki, tentulah Dio mambagih patunjuk kamu sagalonyo (ka jalan nang benar).

## 16:10

Diolah nang lah manurunkan aek (hujan) dari langit untuk kamu. Sabahagiannyo manjadi minuman dan sabahagiannyo (manyuburkan) tumbuh-tumbuhan nang dengannyo kamu manggembalakan ternakmu.

## 16:11

Dengan (aek hujan) tu Dio manumbuhkan untumu tanam-tanaman, zaitun, korma, anggur dan sagalo macam buah-buahan. Sasungguhnyonyo pado nang demikian tu benar-benar ado tando (kakuasoan Allah) bagi kaum nang bapikir.

## 16:12

Dio manundukkan malam dan siang, matohari dan bulan untukmu, dan bintang-bintang ditundukkan dengan perentah-Nyo. Sasungguhnyo pado nang demikian tu benar-benar ado tando-tando (kakuasoan Allah) bagi orang nang mangerti.

## 16:13

(Dio jugo mangandalikan) apo nang Dio ciptokan untukmu di bumi iko dengan balainan jenis dan macam warnonyo. Sasungguhnyo pado nang demikian tu benar-benar tadapat tando (kakuasoan Allah) bagi kaum nang mangambik palajaran.

## 16:14

Diolah nang manundukkan lautan [^412] (untukmu) agar kamu dapat mamakan daripadonyo daging nang segar (ikan) dan (dari lautan tu) kamu mangeluarkan perhiasan nang kamu pake. Kamu (jugo) mangimak kapal balayar padonyo, dan supayo kamu mancari sabagian karunio-Nyo, dan supayo kamu basyukur.

[^412]: Nang dimaksud ‘lautan’ di siko adolah perairan nang luas, baik tawar maupun asin, tamasuk di dalamnyo laut, danau dan sungei nang luas.

## 16:15

Dio manyacakkan gunung-gunung di bumi supayo bumi tu idak baguncang basamo kamu dan (manciptokan) sungei-sungei dan jalan-jalan agar kamu mandapat patunjuk,

## 16:16

(Dio jugo manciptokan) tando-tando. Dengan bintang-bintang orang-orang tu mandapat patunjuk.

## 16:17

Mako, apokah (Zat) nang (dapat) manciptokan (sasuatu) samo dengan nang idak (dapat) manciptokan? Apokah kamu idak mangambik palajaran ?

## 16:18

Kalu kamu mangitung-itung nikmat Allah, niscayo kamu idak bakal mampu manghitungnyo. Sasungguhnyo Allah benar-benar Maha Pangampun lagi Maha Panyayang.

## 16:19

Allah mangetaui apo nang kamu rahasiokan dan apo nang kamu nampakkan.

## 16:20

(Berhalo-berhalo) nang orang-orang tu sembah salain Allah idak dapat mambuat sasuatu apopun, bahkan berhalo-berhalo tu (dewek) diciptokan (oleh manusio).

## 16:21

(Berhalo-berhalo tu bendo) mati, idak hidup, dan idak mangetaui bilokah orang-orang tu (penyembahnyo) dibangkitkan.

## 16:22

Tuhan kamu adolah Tuhan nang Maha Esa. Mako orang-orang nang idak baiman kapado akherat hatinyo mangingkari (kaesaaan Allah). Orang-orang tu adolah orang-orang nang congkak.

## 16:23

Idak diragukan lagi bahwa Allah mangetaui apo nang orang-orang tu rahasiokan dan apo nang orang-orang tu nyatokan. Sasungguhnyo Dio idak manyukai orang-orang nang congkak.

## 16:24

Apobilo dikatokan kapado orang-orang tu “Apo nang lah diturunkan Tuhanmu?” Orang-orang tu manjawab, “Dongeng-dongengan orang-orang dahulu,”

## 16:25

(Ucapan orang-orang tu) manyebabkan orang-orang tu mamikul doso-dosonyo dewek dengan sapenuh-penuhnyo dan sabahagian doso-doso orang nang orang-orang tu sesatkan nang idak mangetaui (bahwa orang-orang tu disesatkan). Ingatlah, amat buruklah (doso) nang orang-orang tu pikul.

## 16:26

Sungguh, orang-orang nang sabelum mereko tu lah mangadokan makar. Mako, Allah mangancurkan rumah-rumah orang-orang tu mulai dari fondasinyo, lalu atapnyo jatuh manimpo orang-orang tu dari atas. Tibolah azab tu kapado orang-orang tu dari arah nang idak orang-orang tu sadari.

## 16:27

Pado hari Kiamat Dio kamudian manghinokan orang-orang tu dan bafirman, “Dimanokah sakutu-sakutu-Ku tu (nang kareno mambelonyo) kamu salalu mamusuhi orang-orang tu (nabi-nabi dan orang-orang mukmin)?” Bakatolah orang-orang nang lah dibagih ilmu, “Sasungguhnyo kahinoan dan azab pado hari iko ditimpokan atas orang-orang nang kafir,”

## 16:28

(Yaitu) orang-orang nang dicabut nyawonyo oleh paro malaikat dalam kaadoan (babuat) aniayo kapado diri orang-orang tu dewek, lalu orang-orang tu manyerahkan diri (sambil bakato), “Kami sakali-kali idak ado mangerjokan sasuatu kajahatanpun.” (Malaikat majawab), “Ado, sasungguhnyo Allah Maha Mangetaui apo nang lah kamu kerjokan.”

## 16:29

Mako, masukilah pintu-pintu (nerako) Jahannam. Kamu kekal di dalamnyo. Tulah saburuk-buruk genah (bagi) orang-orang nang manyongkakkan diri.

## 16:30

Kemudian, dikatokan kapado orang-orang nang batakwa, “Apo nang lah diturunkan oleh Tuhanmu?” Orang-orang tu manjawab, “Kabaikan.” Orang-orang nang babuat baik di dunio iko mandapat (pambalasan) nang baik. Sabenar-benarnyo, kampung akherat adolah lebih baik. Tulah sabaik-baik genah (bagi) orang-orang nang batakwa.

## 16:31

(Yaitu) syurgo-syurgo ‘Adn nang orang-orang tu masuk ka dalamnyo. Sungei-sungei mangalir di bawahnyo. Di dalam (surgo) itu orang-orang tu mandapat sagalo apo nang orang-orang tu kahendaki. Demikianlah Allah mambagih balasan kapado orang-orang nang batakwa,

## 16:32

(Yaitu) orang-orang nang diwafatkan oleh malaikat dalam kaadaan baik. [^413] Orang-orang tu (paro malaikat), mangatokan, “Salaamun ‘alaikum (samoga kaselamatan tacurah kapadomu). Masuklah kamu ka dalam surgo tu disebabkan apo nang lah kamu kerjokan.”

[^413]: Maksudnyo adolah wafat dalam kaadaan suci dari kakafiran dan kama’siatan, atau dapat jugo baarti orang-orang tu mati dalam kaadaan senang kareno ado barito gembiro dari malaikat bahwa orang-orang tu bakal masuk surgo.

## 16:33

Adokah nang orang-orang tu (orang kafir) tunggu salain dari tibonyo paro malaikat kapadonyo [^414]  atau tibonyo perentah Tuhanmu? [^415] . Demikianlah orang-orang (kafir) sabelumnyo babuat. Allah idak manganiayo orang-orang tu, justru orang-orang tulah nang (salalu) manganiayo diri orang-orang tu dewek.

[^414]: Maksudnyo adolah kadatangan malaikat untuk manyabut nyawa orang-orang tu.

[^415]: Maksudnyo adolah kadatangan azab dari Allah untuk mamusnahkan orang-orang tu.

## 16:34

Mako, orang-orang tu ditimpo azab (akibat) perbuatan orang-orang tu dan diliputi oleh azab nang dahulu orang-orang tu salalu perolok-olokan.

## 16:35

Orang-orang nang musyrik bakato, “Kalu Allah mangendaki, niscayo kami dan nenek moyang kami idak bakal manyembah sasuatu apopun salain-Nyo dan idak (pulo) mangharamkan sasuatupun tanpa (katetapan)-Nyo.” Demikianlah orang-orang (kafir) sabelumnyo babuat. Bukankah kawajiban atas paro Rosul, salain dari manyampekan (amanat Allah) dengan terang?

## 16:36

Sabenar-benarnyo, Kami lah mangutus saorang rosul pado tiap-tiap umat (untuk manyerukan), “Sembahlah Allah dan jauhilah Thaghut! Di antaro orang-orang tu ado nang dibagih patunjuk oleh Allah dan ado pulo nang ditetapkan dalam kasesatan [^416] . Mako, bajalanlah kamu di muko bumi dan imaklah bagaimano kasudahan orang-orang nang mandustokan (Rosul-Rosul).

[^416]: Liat catatan kaki surah al-Baqarah/2:26..

## 16:37

Kalu kamu (Nabi Muhammad) bausaho keras untuk mambagih orang-orang tu patunjuk, mako sasungguhnyoAllah idak bakal mambagih patunjuk kapado orang nang lah Dio sesatkan dan orang-orang tu idak mampunyoi panolong.

## 16:38

Orang-orang tu sungguh-sungguh basum-pah dengan (namo) Allah, “Allah idak idak bakal mambangkitkan orang nang mati.” Idak demikian (justru Allah bakal mambangkitnyo). (Nang demikian ko) adolah janji nang benar dari Allah, tapi kabanyakan manusio idak mangetaui,

## 16:39

Supayo Dio manjelaskan kapado orang-orang tu apo nang orang-orang tu perselisihkan, dan supayo orang-orang nang kafir mangetaui bahwasonyo mereko adolah paro pandusto.

## 16:40

Sasungguhnyo firman Kami tahadap sasuatu apobilo Kami mangendakinyo, hanyo (dengan) bafirman kapadonyo, “Jadilah!” Mako, jadilah sasuatu tu.

## 16:41

Orang nang bahijrah kareno Allah sasudah orang-orang tu dianiayo, pasti Kami bakal mambagihkan genah nang elok kapado orang-orang tu di dunio. Pahalo di akherat adolah lebih besak, kalu sakironyo orang-orang tu mangetaui,

## 16:42

(Yaitu) orang-orang nang sabar dan hanyo kapado Tuhan be orang-orang tu batawakal.

## 16:43

Kami idak mangutus sabelum kamu (Nabi Muhammad), kacuali orang-orang bajantan nang Kami bagih wahyu kapadonyo. Mako, batanyolah kapodo orang-orang nang mampunyoi pangetauan [^417] kalu kamu idak mangetaui,

[^417]: Yakni: orang-orang nang mampunyoi pangetauan tentang nabi dan kitab-kitab.

## 16:44

(Kami mangutus orang-orang tu) dengan (mambawak) katerangan-katerangan nang jelas (mukjizat) dan kitab-kitab. Kami turunkan Az-Zikr (Al-Qur’an) kapadomu agar kamu manerangkan kapado umat manusio apo nang lah diturunkan kapado orang-orang tu dan supayo orang-orang tu mamikirkan.

## 16:45

Apokah orang-orang nang mamuat makar nang jahat tu maraso aman (dari bancano) ditanggelamkannyo bumi oleh Allah basamo orang-orang tu atau (tahadap) tibonyo azab kapado orang-orang tu dari arah nang idak orang-orang tu sadari,

## 16:46

Atau, Allah mangazab orang-orang tu di waktu orang-orang tu dalam perjalanan sahinggo orang-orang tu idak dapat manolak (azab tu),

## 16:47

Atau, Allah mangazab orang-orang tu dengan kakurangan (sacaro barangsur-angsur sampe binaso). [^418] Sasungguhnyo Tuhanmu adolah Maha Pangasih lagi Maha Panyayang.

[^418]: Kakurangan tu maliputi harto, jiwo, raga dan sabagainyo. Manurut sabagian ahli tafsir, “Takhawwul” baarti dalam kaadaan takut.

## 16:48

Apokah orang-orang tu idak manengok sagalo sasuatu nang lah diciptokan Allah, bayang-bayangnyo babolak-balik ka kanan dan ka kiri dalam kaadoan sujud kapado Allah, sedang orang-orang tu rendah hati?

## 16:49

Hanyo kapado Allah be lah basujud sagalo apo nang ado di langit dan apo nang ado di bumi, yaitu sagalo makhluk nang bagerak (banyawo). Paro malaikat (jugo basujud) dan mereko idak manyongkakkan diri.

## 16:50

Orang-orang tu takut kapado Tuhannyo nang (bakuaso) di atas orang-orang tu dan malakukan apo nang diperentahkan (kapado orang-orang tu).

## 16:51

Allah bafirman, “Janganlah kamu manyembah dua tuhan. Sasungguhnyo hanyo Diolah Tuhan nang Maha Esa. Mako, hendaklah kapado-Ku be kamu takut.”

## 16:52

Hanyo kapunyoan-Nyo-lah sagalo apo nang ado di langit dan di bumi sarto hanyo kapado-Nyo kataatan salamo-lamonyo. Mangapo kamu batakwa kapado salain Allah?

## 16:53

Apo be nikmat nang ado pado kamu (datangnyo) dari Allah. Kamudian, apobilo kamu ditimpo oleh kamudoratan, mako hanyo kapado-Nyo-lah kamu maminta patolongan.

## 16:54

Kamudian, apobilo Dio lah manghilangkan kamudoratan daripado kamu, tibo-tibo sagolongan daripado kamu mampersukutukan Tuhan orang-orang tu (dengan nang lain).

## 16:55

Biaklah orang-orang tu (orang-orang musyrik) mangingkari nikmat nang lah Kami bagihkan kapado orang-orang tu. Basenang-senanglah, kagi kamu bakal mangetaui (akibat buruk perbuatanmu).

## 16:56

Orang-orang tu manyediokan sabahagian rezki nang lah kami anugerahkan kapa-do orang-orang tu untuk (berhalo-berhalo) nang idak orang-orang tu ketaui (kakuasoannyo). Demi Allah, kamu pasti bakal ditanyoi tentang apo be nang lah kamu ado-adokan.

## 16:57

Orang-orang tu manetapkan untuk Allah anak-anak batino; Mahasuci Dio, sedangkan untuk orang-orang tu dewek apo nang orang-orang tu sukoi (anak-anak jantan). [^419]

[^419]: Perkatoan orang-orang tu bahwa Allah swt mampunyoi anak batino, yaitu nang bawujud paro malaikat, dipicu raso kabencian kapado anak batino samacam mano tasebut dalam ayat Al-Qur’an barikutnyo.

## 16:58

(Padohal), apobilo salah saorang dari orang-orang tu dibagih kabar dengan (kalahiran) anak batino, mukonyo manjadi itam (marah padam) dan dio sangat marah (sedih dan malu).

## 16:59

Io manyembunyikan dirinyo dari orang banyak, disebabkan buruknyo barito nang disampekan kapadonyo. Apokah dio bakal mamaliharonyo dengan (mananggung) kahinoan ataukah bakal manguburkannyo ka dalam tanah (hidup-hidup)? Ingatlah, alangkah buruknyo (putusan) nang orang-orang tu tetapkan.

## 16:60

Orang-orang nang idak baiman kapado (kahidupan) akherat mampunyoi sifat nang buruk, sedangkan Allah mampunyoi sifat nang Maha Tinggi. Dio Maha Perkaso lagi Maha Bijaksano.

## 16:61

Jikalau Allah manghukum manusio kareno kazalimannyo, niscayo Dio idak bakal maningalkan sikok makhluk melata pun di muko (bumi), tapi Allah manangguhkan orang-orang tu sampe kapado waktu nang ditentukan. Mako apobilo lah tibo ajalnyo, orang-orang tu idak dapat mamintak panundaan dan percepatan barang sasaat-pun.

## 16:62

Orang-orang tu manetapkan untuk Allah apo nang orang-orang tu dewek mambencinyo dan lidah orang-orang tu mangucapkan kadustoan bahwa sasungguhnyo bagi orang-orang tulah (balasan) nang tabaik (surgo). Tiado diragukan bahwa nerakolah (genah nang layak) untuk orang-orang tu dan sasungguhnyo orang-orang tu sagero dimasukkan (ka dalamnyo).

## 16:63

Demi Allah, sasungguhnyo Kami lah mangutus (rosul-rosul) kapado umat-umat sabelum kamu (Nabi Muhammad). Tapi, setan manjadikan gawe orang-orang tu (nang buruk) taraso indah bagi orang-orang tu sahinggo io (setan) manjadi pamimpin orang-orang tu di hari iko (di dunio) dan untuk orang-orang tu azab nang sangat pedih (di akherat).

## 16:64

Kami idak manurunkan Al-Kitab (Al-Qur’an) iko kapadomu (Nabi Muhammad), malainkan agar kamu dapat manjelaskan kapado orang-orang tu apo nang orang-orang tu paselisihkan sarto manjadi patunjuk dan rahmat untuk kaum nang baiman.

## 16:65

Allah manurunkan dari langit aek (hujan) dan dengannyo (aek tu) Allah manghidupkan bumi sasudah mati (kering)-nyo. Sabenar-benarnyo pado nang demikian tu benar-benar tadapat tando-tando (kabesaran Allah) untuk orang-orang nang manganingkan (palajaran dengan perhatian dan panghayatan).

## 16:66

Sasungguhnyo pado binatang ternak tu benar-benar tadapat palajaran untuk kamu. Kami mambagih kamu minum dari sabagian apo nang ado dalam , dari antaro kotoran dan darah (barupo) susu murni nang mudah ditelan untuk orang-orang nang maminumnyo.

## 16:67

Dari buah korma dan anggur, kamu mambuat minuman nang mamabukkan dan rezki nang baik. Sabenar-benarnyo pado nang demikian tu benar-benar tadapat tando (kabesaran Allah) untuk kaum nang mangerti.

## 16:68

Tuhanmu mangilhamkan kapado lebah, “Buatlah sarang-sarang di bukit-bukit, di pohon-pohon kayu, dan di bangunan nang dibuat oleh manusio,”

## 16:69

Kamudian, makanlah (wahai lebah) dari sagalo (macam) buah-buahan dan tempuhlah jalan-jalan Tuhanmu nang lah dimudahkan (untukmu). Dari perut lebah tu kaluar minuman (madu) nang bamacam-macam warnanyo. Di dalamnyo tadapat obat bagi manusio. Sasungguhnyo pado nang demikian tu benar-benar tadapat tando (kabesaran Allah) bagi kaum nang bapikir.

## 16:70

Allah lah manciptokan kamu, kamudian mamatikan kamu. Di antaro kamu ado nang dibalekkan kapado umur nang tuo renta (pikun) supayo dio idak mangetaui lagi sasuatupun nang pernah diketauinyo. Sabenar-benarnyo Allah Maha Mangetaui lagi Maha Kuaso.

## 16:71

Allah malebihkan sabahagian kamu atas sabagihan nang lain dalam hal rezki. Tapi, orang-orang nang dilebihkan (rezkinyo tu) idak mau mambagihkan rezkinyo kapado budak-budak nang orang-orang tu miliki, agar samo (marasokan) rezki tu. Mangapo orang-orang tu mangingkari nikmat Allah?

## 16:72

Allah manjadikan bagimu pasangan (laki bini) dari jenis kamu dewek, dan manjadikan untukmu dari bini-bini kamu tu anak-anak dan cucu-cucu serto mambagihmu rezki dari nang baik-baik. Mako mangapo tahadap nang batil orang-orang tu baiman, sedangkan tahadap nikmat Allah orang-orang tu mangingkarinyo?”

## 16:73

Orang-orang tu manyembah salain Allah, sasuatu nang samo sekali idak dapat mambagihkan rezki kapado orang-orang tu sadikitpun, baik dari langit dan bumi, dan idak sanggup (baubat apo be).

## 16:74

Mako janganlah kamu mangadokan sakutu-sakutu bagi Allah. Sasungguhnyo Allah mangetaui, sedang kamu idak mangetaui.

## 16:75

Allah mambuat perumpamoan dengan saorang hamba sahayo dibawah kakuasoan orang lain, nang idak dapat batindak tahadap sasuatupun, dengan saorang nang Kami anugerahi rezki nang baik dari Kami. Lalu, dio manafkahkan sabagian dari rezki tu sacaro sambunyi dan sacaro terang-teranga. Apokah orang-orang tu samo? Sagalo puji hanyo untuk Allah, tatapi kabanyakan orang-orang tu idak mangetaui.

## 16:76

Allah (jugo) mambuat perumpamoan duo orang bajantan, nang saorang bisu idak dapat babuat sasuatupun dan dio manjadi beban atas pananggungnyo. Kamano be dio disuruh (oleh pananggungnyo tu), dio samo sekali idak dapat mandatangkan suatu kabajikanpun. Samokah orang tu dengan orang nang manyuruh babuat kaadilan, dan dio barado pulo di atas jalan nang lurus?

## 16:77

Kapunyoan Allah (sagalo apo) nang tasembunyi di langit dan di bumi. Urusan kajadian kiamat tu malainkan saperti sakejap mato atau lebih cepat (lagi). Sabenar-benarnyo Allah Maha Kuaso atas sagalo sasuatu.

## 16:78

Allah mangeluarkan kamu dari perut makmu dalam kaadoan idak mangetaui sasuatupun, dan Dio mambagih kamu penganingan, pangliatan dan hati nurani supayo kamu basyukur.

## 16:79

Idakkah orang-orang tu mamperhatikan burung-burung nang dapat terbang di angkaso dengan mudah. Idak ado nang manahannyo salain daripado Allah. Sasungguhnyo pado nang demikian tu benar-benar tadapat tando-tando (kabesaran Tuhan) untuk orang-orang nang baiman.

## 16:80

Allah manjadikan untukmu rumah-rumahmu sabagai genah tingal dan Dio manjadikan untuk kamu dari kulit binatang ternak (sabagai) rumah (kemah) nang kamu maraso ringan (mambawak)-nyo di waktu kamu bajalan dan waktu kamu badiam. (Dijadikan-Nyo pulo) dari bulu biri-biri, bulu unto dan bulu kambing, alat-alat rumah tanggo sarto kasenangan sampe waktu (tatentu).

## 16:81

Allah manjadikan untukmu genah banaung dari apo nang lah Dio ciptokan. Dio manjadikan untukmu genah-genah tatutup (guo dan lorong-lorong sabagai genah tinggal) di gunung-gunung. Dio manjadikan untukmu pakean nang mamaliharomu dari panas dan pakean (baju besi) nang mamaliharo kamu dalam paperangan. Demikianlah Allah manyempurnokan nikmat-Nyo atasmu agar kamu baserah dii (kapado-Nyo).

## 16:82

Kalu orang-orang tu (kaum musyrik) tetap bapaling, mako sabenar-benarnyo kawajibanmu (Nabi Muhammad) hanyolah manyampaikan (amanat Allah) dengan terang.

## 16:83

Orang-orang tu mangetaui nikmat Allah, kamudian orang-orang tu mangingkarinyo dan kabanyakan orang-orang tu adolah orang-orang nang kafir

## 16:84

(Ingatlah) bakal hari (katiko) Kami manghadirkan saorang saksi (Rosul) dari satiap umat. Kamudian, idak diizinkan kapado orang-orang nang kafir (untuk mambelo diri) dan idak (pulo) orang-orang tu dibolehkan mamintak ampunan.

## 16:85

Apobilo orang-orang nang babuat aniayo lah manyaksikan azab, mako idaklah diringankan azab untuk orang-orang tu dan idak pulo orang-orang tu dibagih tangguh.

## 16:86

Apobilo orang-orang nang mampasakutukan (Allah) mangimak sakutu-sakutu orang-orang tu, orang-orang tu bakato, “Wahai Tuhan kami, orang-orang ikolah sakutusakutu kami nang dahulu kami sembah salain dari Engkau.” Lalu sakutu-sakutu orang-orang tu mangatokan kapado orang-orang tu, “Sasungguhnyo kamu benar-benar orang-orang nang dusto.”

## 16:87

Pado hari tu orang-orang tu manyatokan tundu kapado Allah dan ilanglah dari orangorang tu apo nang salalu orang-orang tu ado-adokan.

## 16:88

Orang-orang nang kafir dan manghalangi (manusio) dari jalan Allah, Kami tambahkan kapado orang-orang tu siksoan demi siksoan disebabkan orang-orang tu selalu babuat karusakan.

## 16:89

(Ingatlah) hari (katiko) Kami manghadirkan saorang saksi (rasul) kapado satiap umat dari (kalangan) orang-orang tu dewek dan Kami datangkan kamu (Nabi Muhammad) manjadi saksi atas orang-orang tu. Kami turunkan kapadomu Al Kitab (Al-Qur’an) untuk manjelaskan sagalo sasuatu sabagai patunjuk serto rahmat dan kabar gambiro bagi orang-orang muslim.

## 16:90

Sasungguhnyo Allah manyuruh balaku adil, babuat kabajikan, dan mambagih bantuan kapado kaum karabat,. Dio (jugo) malarang dari pabuatan keji, kamungkaran dan pamusuhan. Dio mambagih pangajaran kapadomu agar kamu salalu ingat.

## 16:91

Tepatilah janji dengan Allah apobilo kamu bajanji. Janganlah kamu mambatalkan sumpah(-mu) sasudah maneguhkannyo, sedang kamu lah manjadikan Allah sabagai saksimu (tahadap sumpah-sumpah tu). Sabenar-benarnyo Allah mangetaui apo nang kamu pabuat

## 16:92

Janganlah kamu saperti saorang batino nang manguraikan benang nang sudah dipintalnyo dengan kuat manjadi cerai-berai balik. Kamu manjadikan sumpah mu sabagai alat panipu di antaromu disebabkan ado (kacenderungan mamihak kapado) sikok golongan nang lebih banyak kalebihannyo (jumlah, harto, kakuatan, pangaruh, dan sabagainyo) daripado golongan nang lain. Sasungguhnyo Allah hanyo manguji kamu dengan hal tu dan pasti di hari kiamat Allah bakal manjelaskan kapadomu apo nang salalu kamu paselisihkan.

## 16:93

Kalu Allah mangendaki, niscayo Dio manjadikan kamu sikok umat (be). Akan tatapi, Dio manyesatkan siapo be nang dikendaki-Nyo dan mambagih patunjuk kapodo siapo be nang dikendaki-Nyo (badasarkan kasiapannyo untuk manerimo patunjuk). Kamu pasti bakal ditanyo tentang apo nang lah kamu kerjokan.

## 16:94

Janganlah kamu jadikan sumpahsumpahmu sabagai alat panipu di antaromu, nang manyebabkan kakimu tapeleset sasudah kokoh tegaknyo dan kamu bakal marasokan kamalaratan kareno kamu manghalangi (manusio) dari jalan Allah dan untukmu azab nang besak.

## 16:95

Janganlah kamu jual pajanjianmu (dengan) Allah dengan hargo nang murah. Sabenar-benarnyo apo nang ado di sisi Allah tulah nang lebih baik untukmu kalu kamu mangetaui.

## 16:96

Apo nang ado di sisimu bakal lenyap dan apo nang ado di sisi Allah adolah kekal. Kami pasti bakal mambagih balasan kapado orang-orang nang sabar dengan pahalo nang lebih baik dari apo nang salalu orang-orang tu kerjokan

## 16:97

Siapo be nang mangerjokan amal saleh, baik jantan maupun batino dalam kaadoan baiman, mako sasungguhnyo bakal Kami bagihkan kapadonyo kahidupan nang baik [^420] dan sasungguhnyo bakal Kami bagih balasan kapado orang-orang tu dengan pahalo nang lebih baik dari apo nang salalu orang-orang tu kerjokan.

[^420]: Dalam ayat iko ditekankan bahwa bajantan dan batino mandapat pahalo nang samo samacam mano jugo ditekankan bahwa amal kabajikan harus disertoi iman.

## 16:98

Apobilo kamu mambaco Al-Qur’an, hendaklah kamu mamintak palindungan kapado Allah dari setan nang takutuk

## 16:99

Sasungguhnyo io (setan) idak mamiliki pangaruh tahadap orang-orang nang baiman dan batawakal hanyo kapado Tuhan orang-orang tu..

## 16:100

Pangaruhnyo hanyolah atas orang-orang nang manjadikannyo pemimpin dan orangorang nang manjadi musyrik kareno (tipu dayo)-nyo.

## 16:101

Apobilo Kami ganti suatu ayat di genah ayat nang lain, padohal Allah lebih mangetaui apo nang diturunkan-Nyo, orang-orang tu bakato, “Sasungguhnyo kamu (Nabi Muhammad) adolah pambuat kabohongan.” Bahkan kabanyakan orang-orang tu idak mangetaui

## 16:102

Katokanlah (Nabi Muhammad), “Ruhul Qudus (Jibril) manurunkannyo (AlQur’an) dari Tuhanmu dengan hak untuk maneguhkan (hati) orang-orang nang lah baiman dan manjadi patunjuk serto kabar gambiro bagi orang-orang nang muslim (nang baserah diri kapado Allah).

## 16:103

Sungguh, Kami benar-benar mangetaui bahwa orang-orang tu bakato, “Sasungguhnyo io (Al-Qur’an) hanyolah diajarkan kapadonyo (Nabi Muhammad) oleh saorang manusio.” Bahaso orang nang orang-orang tu tuduhkan (bahwa Nabi Muhammad balajar kapadonyo) adolah bahaso ‘Ajam (bukan bahaso Arab). Padohal, iko (Al-Qur’an) adolah dalam bahaso Arab nang terang.

## 16:104

Sasungguhnyo orang-orang nang idak baiman kapado ayat-ayat Allah (Al-Qur’an) idak bakal Allah mambagih patunjuk dan bagi orang-orang tu ado azab nang amat pedih.

## 16:105

Sasungguhnyo nang mangado-adokan kabohongan hanyolah orang-orang nang idak baiman kapado ayat-ayat Allah. Orang-orang tu lah orang-orang pandusto

## 16:106

Siapo be nang kafir kapado Allah sasudah dio baiman (dio mandapat kamurkoan Allah), kacuali orang nang dipakso (mangucapkan kalimat kakafiran), padohal hatinyo tetap tenang dalam kaimanannyo (dio idak badoso). Tapi, siapo be nang malapangkan dadonyo untuk kakafiran, mako kamurkoan Allah manimponyo dan untuknyo azab nang besak.

## 16:107

Nang demikian tu disebabkan orang-orang tu lebih mancintoi kahidupan di dunio daripado akherat dan bahwasonyo Allah idak mambagih patunjuk kapado kaum nang kafir.

## 16:108

Orang-orang tu lah orang-orang nang Allah kunci hati, penganingan dan penglihatannyo. Orang-orang tulah orang-orang nang lalai.

## 16:109

Idak diragukan bahwa orang-orang tulah orang-orang nang marugi di akherat.

## 16:110

Kamudian, sasungguhnyo Tuhanmu (adolah palindung) untuk orang-orang nang bahijrah sasudah manderito cobaan. Lalu, orang-orang tu bajihad dan basabar. Sabenar-benarnyo Tuhanmu sasudah tu benar-benar Maha Pangampun lagi Maha Panyayang

## 16:111

(Ingatlah) hari (katiko) satiap orang datang untuk mambelo dirinyo dewek dan satiap orang disempurnokan (balasan) apo nang lah io kerjokan dan orang-orang tu idak dianiayo.

## 16:112

Allah lah mambuat suatu paumpamoan sabuah negri nang dahulunyo aman lagi tentram nang rezkinyo datang kapadonyo malimpah ruah dari segenap genah, tapi (panduduk)nyo mangingkari nikmat-nikmat Allah. Oleh kareno tu, Allah manimpokan kapado orang-orang tu bencano kalaparan dan katakutan [^421] disebabkan apo nang selalu orang-orang tu pabuat.

[^421]: Kalaparan dan katakutan tu maliputi orang-orang tu saperti halnyo pakaian maliputi tubuh orang-orang tu

## 16:113

Sungguh, lah tibo kapado orang-orang tu saorang Rasul dari (kalangan) orangorang tu dewek, tapi orang-orang tu mandustokannyo. Oleh kareno tu, orangorang tu ditimpo azab dan orang-orang tu adolah orang-orang nang aniayo.

## 16:114

Makanlah sabagian apo nang lah Allah bagihkan kapadomu sabagai (rezki) nang halal lagi baik dan syukurilah nikmat Allah kalu kamu hanyo kapado-Nyo be manyembah.

## 16:115

Sasungguhnyo Allah hanyo mangharamkan atasmu bangke, darah, daging babi dan (hewan) nang dibantai dengan (manyebut namo) salain Allah. Tapi, siapo be nang tapakso (mamakannyo) dengan idak manganiayo dan idak pulo malampaui batas, mako sasungguhnyo Allah Maha Pangampun lagi Maha Panyayang.

## 16:116

Janganlah kamu mangatokan tahadap apo nang disebut-sebut oleh lidahmu sacaro dusto “iko halal dan iko haram,” untuk mangado-adokan kabohongan tahadap Allah. Sasungguhnyo orang-orang nang mangado-adokan kabohongan tahadap Allah idak bakal bauntung.

## 16:117

(Itu adolah) kasenangan nang dikit, dan untuk orang-orang tu azab nang pedih.

## 16:118

Tahadap orang-orang Yahudi, Kami haramkan apo nang lah Kami ceritokan dahulu kapadomu (Nabi Muhammad). Kami idak manganiayo orang-orang tu, tapi orang-orang tulah nang manganiayo dirinyo dewek.

## 16:119

Kamudian, sabenar-benarnyo Tuhanmu (mangampuni) untuk orang-orang nang mangerjokan kasalahan kareno kabodohannyo (idak manyadari akibatnyo), lalu bataubat dan mampabaiki (dirinyo), sasungguhnyo Tuhanmu sasudah tu benar-benar Maha Pangampun lagi Maha Panyayang.

## 16:120

Sasungguhnyo Ibrohim adolah saorang imam(sosok panutan) nang patuh kapado Allah, hanif (lurus), dan bukan tamasuk orang-orang nang mampasekutukan Tuhan.

## 16:121

(Ibrahim) basyukur atas nikmat-nikmatNyo (dan Allah) lah mamilihnyo dan manunjukinyo ka jalan nang lurus

## 16:122

Kami bagihkan kapadonyo kabaikan di dunio dan sasungguhnyo dio di akherat benar-benar tamasuk orang-orang nang saleh.

## 16:123

Kamudian, Kami wahyukan kapadomu (Nabi Muhammad), “Ikutilah ugamo Ibrohim sabagai (sosok) nang hanif dan idak tamasuk orang-orang nang mampasekutukan Tuhan

## 16:124

Sasungguhnyo (mangagungkan) hari Sabtu hanyo diwajibkan atas orang-orang (Yahudi) nang baselisih padonyo. [^422]  Sasungguhnyo Tuhanmu benar-benar bakal mambagih kaputusan di antaro orang-orang tu di hari kiamat tahadap apo nang lah orang-orang tu perselisihkan.

[^422]: Orang-orang Yahudi diperentahkan untuk mangkhuhsuskan hari Jum’at untuk baibadah, tapi orang-orang tu manolak dan manjadikan hari Sabtu sabagai panggantinyo

## 16:125

Ajaklah (manusio) kapado jalan Tuhanmu dengan hikmah [^423] dan palajaran nang baik dan bantahlah orang-orang tu dengan caro nang baik. SasungguhnyoTuhanmu Diolah nang lebih tau siapo be nang tasesat dari jalan-Nyo dan Dio (pulo) nang lebih mangetaui siapo be nang mandapat patunjuk.

[^423]: Hikmah iolah perkatoan nang tegas dan benar nang dapat mambedakan antaro nang hak dengan nang batil

## 16:126

Kalu kamu mambagih balasan, mako balaslah dengan balasan nang samo dengan siksoan nang ditimpokan kapadomu. Sunnguh, kalu kamu basabar, hal itu benarbenar lebih baik untuk orang-orang nang sabar

## 16:127

Basabarlah (Nabi Muhammad) dan tiadolah kasabaranmu tu malainkan dengan (patolongan) Allah, janganlah kamu baibo hati tahadap (kakafiran) orang-orang tu, dan janganlah (pulo) kamu basempit dado tahadap tipu dayo nang orang-orang tu rencanokan.

## 16:128

Sasungguhnyo Allah baserto orang-orang nang batakwa dan orang-orang nang babuat kabaikan.

## 17:1

Maha suci (Allah) nang lah manjalankan hambo-Nyo (Nabi Muhammad) pado malam hari dari Masjidil Haram ka Masjidil Aqso nang lah Kami barkahi sakalilingnyo [^424] supayo Kami imakkan kapadonyo sabagian dari tando-tando (kaagungan) Kami. Sasungguhnyo Dio Maha Manganing lagi Maha Mangimak.

[^424]: Masjidil Aqso dan daerah sakitarnyo mandapat barkat dari Allah dengan diturunkannyo nabi-nabi di negeri tu barikut kasuburan tanahnyo.

## 17:2

Kami mambagih Musa kitab (Taurat) dan manjadikannyo sabagai patunjuk bagi Bani Israil (dengan firman), “Janganlah kamu mangambik palindung salain Aku.

## 17:3

(Oi) katurunan orang nang Kami bawak basamo-samo Nuh, sasungguhnyo (dio Nuh) adolah hambo (Allah) nang banyak basyukur

## 17:4

Kami wahyukan kapado Bani Israil dalam kitab (Taurat) tu, “Kamu benar-benar bakal babuat karusakan di muko bumi ko duo kali dan benar-benar bakal manyombongkan diri dengan kasombongan nang besak.”

## 17:5

Apobilo datang saat (karusakan) nang pertamo dari kaduonyo, Kami datangkan kapadomu hambo-hambo Kami nang perkaso, lalu orang-orang tu marajolelo di dusun-dusun. Tulah katetapan nang pasti talaksano.

## 17:6

Kemudian, Kami mambagihkan kapadomu giliran untuk mangalahkan orang-orang tu, mambantumu dengan harto kakayoan dan anak-anak, dan manjadikanmu kelompok nang lebih besak.

## 17:7

Kalu kamu babuat baik, (baarti) kamu lah babuat baik untuk dirimu dewek. Kalu kamu babuat jahat, (karugian dari kajahatan) tu balik kapadi dirimu dewek. Apobilo datang saat (karusakan) nang kaduo, (Kami bangkitkan musuh-musuhmu) untuk manyuramkan mukomu, untuk mamasuki masjid (Baitul Maqdis) samacam mano mamasukinyo katiko kali pertamo, dan untuk mambinasokan apo bae nang orang-orang tu kuasoi.

## 17:8

Mudah-mudahan Tuhanmu bakal malimpahkan rahmat kapadomu. Tapi, kalu kamu balik (malakukan kajahatan), niscayo Kami balik (mangazabmu). Kami jadikan (nerako) Jahannam sabagai penjaro bagi orang-orang kafir

## 17:9

Sasungguhnyo Al-Qur'an ko mambagih patunjuk ka (jalan) nang paling lurus dan mambagih kabar gembiro kapado orang-orang mukmin nang mangerjokan kabajikan bahwa bagi orang-orang tu ado pahalo nang besak.

## 17:10

dan sasungguhnyo bagi orang-orang nang idak baiman kapado kahidupan akherat lah Kami sediokan bagi orang-orang tu azab nang amat padih.

## 17:11

Manusio (seringkali) badoa untuk (mandapatkan) kaburukan samacam mano (biasonyo) badoa untuk (mandapatkan) kabaikan. Manusio tu (sifatnyo) tageso-geso

## 17:12

Kami jadikan malam dan siang sabagai duo tando (kaagungan Kami). Kami hapuskan tando malam dan Kami jadikan tando siang tu terang banderang supayo kamu (dapat) mancari kurnio dari Tuhanmu dan supayo kamu mangetaui bilangan tahun serto perhitungan (waktu). Sagalo sasuatu lah Kami terangkan sacaro taperinci.

## 17:13

Satiap manusio lah Kami kalungkan (catatan) amal perbuatannyo di lehernyo. Pado hari Kiamat Kami kaluarkan baginyo sabuah kitab nang dio tarimo dalam kaadoan tabukak.

## 17:14

(Dikatokan), “Bacolah kitabmu. Cukuplah dirimu pado hari ko sabagai panghisab atas (amal) dirimu.

## 17:15

Siapo nang mandapat patunjuk, sasungguhnyo io mandapat patunjuk tu hanyo untuk dirinyo. Siapo nang tasesat, sasungguhnyo (akibat) kasesatannyo tu hanyo bakal manimpo dirinyo. Saorang nang baduso idak bakal mamikul doso orang lain. Kami idak bakal manyikso (sasaorang) sabelum Kami mangutus saorang rosul.

## 17:16

Kalu Kami hendak mambinasokan suatu nageri, Kami perentahhkan kapado orangorang nang hidup mewah di nageri tu (supayo mantaati Allah). Lalu, orang-orang tu malakukan kadurhakoan dalam nageri tu sahinggo pantaslah balaku padonyo pakatoan (azab Kami). Mako, Kami hancurkan (negeri tu) sahancur-hancurnyo.

## 17:17

Banyak generasi satelah Nuh nang lah Kami binasokan. Cukuplah Tuhanmu sabagai zat Nang Maha Teliti lagi Maha Mangimak doso hambo-hambo-Nyo.

## 17:18

Siapo nang manghendaki kahidupan sakarang (duniowi) Kami sagerokan baginyo di (dunia) ko apo nang Kami kendaki bagi orang nang Kami kendaki. Kemudian, Kami tentukan baginyo (nerako) Jahannam. Dio bakal mamasukinyo dalam kaadoan tacelo lagi tausir (dari rahmat Allah).

## 17:19

Siapo nang manghendaki kahidupan akherat dan bausaho ka arah tu dengan sungguh-sungguh, dan dio adolah mukmin, orang-orang tulah orang-orang nang usahonyo dibalas dengan baik.

## 17:20

Tiap-tiap (golongan), baik (golongan) ko (nang manginginkan dunio) maupun (golongan) tu (nang manginginkan akherat) Kami bagih anugerah dari kamurahan Tuhanmu. dan kamurahan Tuhanmu idak dapat dihalangi.

## 17:21

Imaklah bagaimano Kami malebihkan sabagian orang-orang tu atas sabagian (nang lain). Sungguh kahidupan akherat lebih tinggi tingkatnyo dan lebih besak kautamoannyo.

## 17:22

Janganlah kamu manjadikan Tuhan nang lain basamo Allah (sebab) kagi kamu manjadi tacelo lagi tahino.

## 17:23

Tuhanmu lah mamerentahkan supayo kamu jangan manyembah salain Dio dan hendaklah babuat baik kapado ibu bapak. Kalu salah saorang di antaro kaduonyo atau kaduo-duonyo sampai baumur lanjut dalam pamaliharoanmu, mako sakalikali janganlah kamu mangatokan kapado kaduonyo pakatoan “ah” dan janganlah kamu mambentak kaduonyo, serto ucapkanlah kapado kaduonyo pakatoan nang mulio [^425] .

[^425]: Sakedar mangucapkan kato ‘ah’ (atau kato-kato kasar lainnyo) kapado orang tuo idak dibolehkan oleh ugamo apolagi mamperlakukan kaduonyo dengan lebih kasar dari pado tu.

## 17:24

Rendahkanlah dirimu tahadop kaduonyo dengan penuh kasih sayang dan katokanlah, “Wahai Tuhanku, sayangilah kaduonyo samacam mano kaduonyo (manyayangiku katiko) mandidik aku pado waktu kecik.”

## 17:25

Tuhanmu lebih mangetaui apo nang ado dalam dirimu. Kalu kamu adolah orangorang nang saleh, sasungguhnyo Dio adolah Maha Pangampun bagi orang-orang nang batobat.

## 17:26

Bagihlah kapado kerabat dekat haknyo, (jugo kapado) orang miskin, dan orang nang dalam perjalanan. Janganlah kamu menghambur-hamburkan (hartomu) sacaro boros.

## 17:27

Sasungguhnyo pamboros tu adolah saudaro-saudaro setan dan setan tu amat engkar kapado Tuhannyo.

## 17:28

Kalu (idak mampu mambantu sahinggo) kamu (tapakso) bapaling dari orang-orang tu untuk mamperoleh rahmat dari Tuhanmu nang kamu harapkan, katokanlah kapado orang-orang tu pakatoan nang lemah lembut.

## 17:29

Janganlah kamu jadikan tanganmu tabalenggu pado lehermu (lokek) dan jangan (pulak) kamu talalu mangulurkannyo sacaro balebihan sebab nanti kamu manjadi tacelo dan manyesal.

## 17:30

Sasungguhnyo Tuhanmu malapangkan rezeki kapado siapo bae nang Dio kendaki dan manyempitkan(-nyo bagi siapo nang Dio kendaki). Sasungguhnyo Dio Maha Teliti lagi Maha Mangimak hambo-hambo-Nyo.

## 17:31

Janganlah kamu mambunuh anak-anakmu kareno takut miskin. Kamilah nang bakal mambagih rezeki kapado orang-orang tu dan (jugo) kapadomu. Sasungguhnyo mambunuh orang-orang tu adolah suatu doso nang besak.

## 17:32

Janganlah kamu mandekati zino. Sasungguhnyo (zino) tu adolah suatu perbuatan nang keji dan suatu jalan nang buruk.

## 17:33

Janganlah kamu mambunuh orang nang diharamkan Allah (mambunuhnyo), malainkan dengan suatu (alasan) nang benar. [^426]  Siapo nang dibunuh sacaro aniayo, sabenanyo Kami lah mambagih kakuasoan [^427] kapado walinyo. Tapi, janganlah dio (walinyo tu) malampaui batas dalam pambunuhan (kisas). Sasungguhnyo dio adolah orang nang mandapat patolongan.

[^426]: Lihat catatan surah Al An’am /6: 151.

[^427]: Kakuasoan di siko iolah kawenangan ahli waris orang nang tabunuh atau panguoso nang sah untuk manuntut kisas atau manerimo diat. (Imak surahal-Baqarah/2: 178 dan surah an-Nisa/4: [^92].

## 17:34

Janganlah kamu mandekati harto anak yatim, kacuali dengan (caro) nang tabaik (dengan mangembangkannyo) sampai dio dewaso dan penuhilah janji (kareno) sasungguhnyo janji tu pasti diminta pertanggungjawabannyo.

## 17:35

Sempurnokanlah takaran apobilo kamu manakar dan timbanglah dengan timbangan nang benar. Tulah nang lebih baik dan paling elok akibatnyo.

## 17:36

Janganlah kamu mangikuti sasuatu nang kamu idak mampunyoi pangetahuan tentangnyo. Sasungguhnyo panganingan, pangliatan, dan hati nurani, sagalonyo tu bakal diminta pertanggungjawabannyo.

## 17:37

Janganlah kamu bajalan di muko bumi ko dengan sombong kareno sasungguhnyo kamu sakali-kali idak dapat manembus bumi dan sakali-kali kamu idak bakal sampai satinggi gunung.

## 17:38

Kajahatan dari sagalo (larangan) tu [^428]  dibenci di sisi Tuhanmu.

[^428]: Sagalo larangan nang dimaksud adolah nang disebut dalam ayat: 22, 23, 26, 29, 31, 32, 33, 34, 36, dan 37 surat ko.

## 17:39

Tulah sabagian hikmah nang diwahyukan Tuhan kapadomu (Nabi Muhammad). Janganlah kamu manjadikan tuhan nang lain di samping Allah, nang manyebabkan kamu dilemparkan ka dalam nerako dalam kaadoan tacelo lagi tausir (dari rahmat Allah).

## 17:40

Apokah (patut) Tuhanmu mamilihkan bagimu anak laki-laki untukmu, sedangkan Dio manjadikan malaikat sabagai anak perempuan? Sasungguhnyo kamu (kaum musyrik) benar-benar mangucapkan perkatoan nang (dosonyo) amat besak.

## 17:41

Sasungguhnyo lah Kami (jelaskan) baulangulang (peringatan) dalam Al-Qur'an ko supayo orang-orang tu salalu ingat. Tapi, (peringatan) tu idak lain hanyolah manambah (apo pun) kapado orang-orang tu, kacuali makin lari (dari kabenaran).

## 17:42

Katokanlah (Nabi Muhammad), “Sakironyo ado tuhan-tuhan (lain) di samping-Nyo, samacam mano nang orang-orang tu katokan, niscayo tuhan-tuhan tu mancari jalan kapado (Tuhan) nang mampunyoi ‘Arsy (untuk mangalahkan atau manyaingiNyo).

## 17:43

Maha Suci dan Maha Tinggi Dio dari apo nang orang-orang tu katokan dengan katinggian nang agung.

## 17:44

Langit nang tujuh, bumi dan sagalo nang ado di dalamnyo sanantiaso batasbih kapado Allah. Idak ado sasuatu pun, malainkan senantiaso batasbih dengan mamuji-Nyo, tapi kamu sakalian idak mangerti tasbih orang-orang tu. Sasungguhnyo Dio adolah Maha Panyantun lagi Maha Pangampun.

## 17:45

Apobilo kamu (Nabi Muhammad) mambaco Al-Qur'an, Kami adokan suatu tabir nang tatutup antaro kamu dan orang-orang nang idak baiman pado kahidupan akherat.

## 17:46

Kami jadikan di atas hati orang-orang tu panutup-panutup (sasuai dengan kainginan dan sikap orang-orang tu) sahinggo orang-orang tu idak mamahaminyo dan di telingonyo ado panyumbat (sahinggo idak manganingnyo). Apobilo kamu manyebut (namo) Tuhanmu bae dalam Al-Qur'an, niscayo orang-orang tu bapaling ka balakang kareno malarikan diri (kareno benci).

## 17:47

Kami lebih mangetaui bagaimano (sikap) orang-orang tu manganing (Al-Qur’an) sawaktu orang-orang tu manganingkan kamu (Nabi Muhammad) dan babisik-bisik (sasamo orang-orang tu) katiko orang-orang aniayo tu bakato, “Kamu idak lain hanyolah mangikuti (siapo pun), kacuali saorang laki-laki nang keno sihir.

## 17:48

Imaklah (Nabi Muhammad) bagaimano orang-orang tu mambuat perumpamoanperumpamoan (nang buruk) tentang kamu! Mako, orang-orang tu manjadi sesatlah orang-orang tu sahinggo idak sanggup (mandapatkan) jalan (untuk manentang karasulanmu).

## 17:49

Orang-orang tu bakato, “Apobilo kami lah manjadi tulang balulang dan bendo-bendo (nang baserakan), apokah kami benar-benar bakal dibangkitkan balik sabagai makhluk nang baru?”

## 17:50

Katokanlah (Nabi Muhammad), “Jadilah kamu sakalian batu atau besi,

## 17:51

Atau (jadilah) makhluk lain nang idak mungkin hidup kambali manurut pikiranmu (mako Allah bakal tetap manghidupkannyo balik).” Kemudian orang-orang tu bakal batanyo, “Siapo nang bakal manghidupkan Kami kambali?” Katokanlah, “Nang lah manciptokan kamu pado kali nang pertamo.” Orang-orang tu bakal manggeleng-gelengkan kepalonyo kapadomu (kareno takjub) dan bakato, “Kapan (kiamat) tu (bakal tajadi)?” Katokanlah, “Kamungkinan waktunyo sudah dekat,”

## 17:52

yaitu pado hari (katiko) Dio mamanggil kamu, lalu kamu mamatuhi-Nyo sambil mamuji-Nyo dan kamu mangiro bahwa kamu idak badiam (di bumi) kacuali hanyo sabentar

## 17:53

Katokan kapado hambo-hambo-Ku supayo orang-orang tu mangucapkan pakatoan nang lebih baik (dan benar). Sasungguhnyo setan tu salalu manimbulkan perselisihan di antaro orang-orang tu. Sasungguhnyo setan tu adolah musuh nang nyato bagi manusio

## 17:54

Tuhanmu lebih mangetaui tentang kamu. Kalu Dio mangendaki, niscayo Dio mambagih rahmat kapadomu dan kalu Dio mangendaki, niscayo Dio bakal mangazabmu. Kami idaklah mangutusmu (Nabi Muhammad) untuk manjadi panjago bagi orang-orang tu.

## 17:55

Tuhanmu lebih mangetaui siapo nang di langit dan di bumi. Sasungguhnyo lah Kami lebihkan sabagian nabi-nabi atas sabagian (nang lain) dan Kami anugerahkan Zabur kapado Daud.

## 17:56

Katokanlah (Nabi Muhammad) “Serulah orang-orang tu nang kamu anggap (tuhan) [^429] salain Dio. Orang-orang tu idak bakal mampu manghilangkan bahayo dari padomu dan idak (pulak) mampu mangalihkannyo.

[^429]: Maksudnyo adolah apo nang diyakini orang-orang tu sabagai Tuhan, yaitu berhalo, malaikat, jin dan sabagainyo.

## 17:57

Orang-orang nang orang-orang tu seru tu, orang-orang tu (sendiri) mancari jalan kapado Tuhan [^430]  (masing-masing baharap) siapo di antaro orang-orang tu nang lebih dekat (kapado Allah) dan mangharapkan rahmat-Nyo dan takut bakal azab-Nyo. Sasungguhnyo azab Tuhanmu adolah suatu nang (harus) ditakuti.

[^430]: Nabi Isa a.s., paro Malaikat dan ‘Uzair nang orang-orang tu sembah salamo ko manyeru dan mancari jalan pandekatan diri kapado Allah swt.

## 17:58

Idak ado suatu negeri pun (nang durhako penduduknyo), malainkan Kami mambinasokannyo sabelum hari kiamat atau Kami azab (penduduknyo) dengan azab nang sangat keras. Nang macam tulah tatulis di dalam Kitab (Lauh Mahfuzh).

## 17:59

Idak ado nang manghalangi Kami untuk mangirimkan (kapadomu) tando-tando (kakuasoan Kami), malainkan kareno (tando-tando) tu lah didustokan oleh orang-orang nang lah lalu. Kami lah bagihkan kapado kaum Samud unto batino (sabagai mukjizat) nang jelas, tapi orang-orang tu manganiayonyo (dengan manyembelihnyo). Kami idak mambagih tando-tando tu malainkan untuk manakut-nakuti.

## 17:60

(Ingatlah) katiko Kami bafirman kapadomu, “Sasungguhnyo Tuhanmu (dengan ilmu dan kakuasoan-Nyo) maliputi sagalo manusio.” Kami idak manjadikan ru’yā [^431]  nang lah Kami imakkan kapadomu, malainkan sabagai ujian bagi manusio dan (bagitu pulak) pohon nang takutuk [^432]  dalam Al-Qur'an. Kami manakut-nakuti orang-orang tu, tapi nang macam tu hanyolah manambah besak kadurhakoannyo.

[^431]: Manurut sabagian mufasir, nang dimaksud ‘ru’yā’ disiko bakaitan dengan kajadian Isra’ Mi’raj sahinggo maknanyo adolah pangimakan Nabi katiko Isra’ Mi’raj. Adopun manurut sabagian mufasir lainnyo, ‘ru’yā’ ko bakaitan dengan Perang Badar. Mako, maknanyo adolah mimpi nang dialami Rasulullah sabelum peristiwo perang Badar .

[^432]: Pohon takutuk adolah pohon zaqum (lihat surat as-Saffat/37: 62 dan surah ad-Dukhan/44: [^43].

## 17:61

(Ingatlah), tatkalo Kami bafirman kapado paro malaikat, “Sujudlah kamu sagalonyo kapado Adam.” Orang-orang tupun sujud, kacuali iblis (enggan). Dio (iblis) bakato, “Apokah aku harus basujud kapado orang nang Engkau ciptokan dari tanah?”

## 17:62

Dio (iblis) bakato, “Terangkanlah kapadoku tentang orang ko nang lebih Engkau muliokan atas diriku. Sasungguhnyo, kalu Engkau mambagih tengat waktu kapadoku sampai hari Kiamat, niscayo aku benar-benar bakal manyesatkan katurunannyo, kacuali sabagian kecik.”

## 17:63

Dio (Allah) bafirman: “Pegilah, siapo bae di antaro orang-orang tu nang mangikuti kamu, sasungguhnyo (nerako) Jahannamlah balasanmu sagalo sabagai suatu pambalasan nang sempurno.

## 17:64

Perdayokanlah (oi Iblis) siapo bae di antaro orang-orang tu nang kamu sanggup dengan ajakanmu. Kerahkanlah pasukanmu nang bakudo dan nang bajalan kaki tahadap orang-orang tu. Basarikatlah dengan orangorang tu dalam harto dan anak-anak, lalu bagihlah janji kapado orang-orang tu.” Setan tu hanyo manjanjikan tipuan bae kapado orang-orang tu.

## 17:65

(Allah bafirman lagi), Sasungguhnyo idak ado kakuasoan bagimu (iblis) atas hamba-hamba-Ku (nang mukmin). Cukuplah Tuhan-mu sabagai panjago (orang-orang tu darimu.

## 17:66

Tuhanmulah nang malayarkan kapal-kapal di lautan untukmu supayo kamu mancari sabagian dari karunio-Nyo. Sasungguhnyo Dio adolah Maha Panyayang tahadapmu.

## 17:67

Apobilo kamu ditimpo bahayo di lautan, niscayo hilanglah sagalo nang kamu seru, kacuali Dio. Tapi, tatkalo Dio manyelamatkan kamu ka daratan, kamu bapaling (dari-Nyo). Manusio memang salalu engkar.

## 17:68

Apokah kamu maraso aman dari kamungkinan Dio bakal mambenamkan sabagian daratan basamo kamu atau mangirimkan batu-batu kecik, lalu kamu idak bakal mandapati saorangpun sabagai palindung?

## 17:69

Ataukah kamu maraso aman bahwa Dio idak bakal mangembalikanmu ka laut sakali lagi, lalu mangirmkan angin topan kapadomu dan ditenggelamkan-Nyo kamu disababkan kakufuranmu, kemudian kamu idak bakal mandapati saorang panolong pun dalam manghadapi (siksoan) kami?

## 17:70

Sasungguhnyo, lah Kami muliokan anak-anak Adam dan Kami angkut orang-orang tu di daratan dan di lautan. Kami anugerahkan pulak kapadonyo rezeki dari nang baik-baik dan Kami lebihkan orang-orang tu di atas banyak makhluk nang lah Kami ciptokan dengan kalebihan nang sempurno.

## 17:71

(Ingatlah) pado hari (katiko) Kami panggil satiap umat dengan pamimpinnyo. Mako, siapo nang dibagihkan catatan amalannyo di tangan kanannyo, orang-orang tu bakal mambaco catatannyo (dengan senang) dan orang-orang tu idak bakal dirugikan sadikit pun.

## 17:72

Siapo nang buto (hatinyo) di dunio ko, di akherat pun dio pasti buto dan lebih tasesat jalannyo.

## 17:73

Sasungguhnyo orang-orang tu hampir mamalingkan kamu (Nabi Muhammad) dari (apo) nang lah Kami wahyukan kapadomu supayo kamu mangado-ado nang lain tahadap Kami. Kalu demikian, tentu orang-orang tu manjadikan kamu sahabat nang setio.

## 17:74

Kalu Kami idak mamperteguh (hati)-mu, niscayo kamu hampir bae condong sadikit kapado orang-orang tu.

## 17:75

Kalu tajadi demikian, tentu bakal Kami rasokan kapadomu (siksoan) balipat gando di dunia ko dan macam tu (pulak siksoan) balipat gando sasudah mati. Kemudian, kamu (Nabi Muhamad) idak bakal mandapati saorang panolong pun tahadap kami.

## 17:76

Sasungguhnyo orang-orang tu hampir mambuatmu (Nabi Muhammad) gelisah di negeri (Makkah) untuk mangusirmu dari negeri tu. Kalu tajadi macam tu, niscayo sapaninggalmu orang-orang tu idak bakal tinggal (batahan), malainkan sabantar bae [^433]

[^433]: Kalu sampai tajadi Nabi Muhammad saw. diusir oleh penduduk Makkah, niscayo orang-orang tu idak bakal lamo hidup di dunio dan Allah segero bakal mambinasokan orang-orang tu. Hijrah Nabi Muhammad s.a.w. ka Madinah bukan kareno pangusiran kaum Quraisy, malainkan samato-mato kareno perentah Allah.

## 17:77

(Nang macam tu) sabagai suatu katetapan (bagi) rasul-rasul Kami nang benar-benar Kami utus sabelum kamu [^434] dan idak bakal kamu dapati perobahan bagi katetapan Kami.

[^434]: Maksudnyo adolah bahwa tiap-tiap umat nang mangusir rasul pasti bakal dibinasokan Allah swt. Macam tulah sunnah (katetapan) Allah swt.

## 17:78

Dirikanlah sembahyang sejak matohari tagelincir sampe gelapnyo malam dan (dirikanlah pulak sembahyang) Subuh [^435]. Sasungguhnyo sembahyang Subuh tu disaksikan (oleh malaikat). [^436]

[^435]: Ayat ko manerangkan waktu-waktu sembahyang nang limo. Tagelincir matohari untuk waktu sembahyang Zhuhur dan Ashar, gelap malam untuk waktu Magrib, Isya dan Subuh.

[^436]: Dalam hadits riwayat Imam Ahmad disebutkan bahwa sembahyang Subuh disaksikan oleh paro malaikat nang batugas pado malam dan siang.

## 17:79

Pado sabagian malam lakukanlah sembahyang tahajud sabagai (suatu ibadah) tambahan bagimu, mudah-mudahan Tuhanmu mangangkatmu ka genah nang tapuji.

## 17:80

Katokanlah (Nabi Muhammad), “Ya Tuhanku, masukkanlah (ka genah dan kaadoan apo bae) dengan caro masuk nang benar, kaluarkanlah (pulak) aku sacaro nang benar, dan bagihkanlah kapadoku dari sisiMu kakuasoan nang dapat manolong(-ku) [^437]

[^437]: Maksud doa ko adolah mamohon kapado Allah swt. supayo kito mamasuki suatu ibadah dan salesai daripadonyo dengan niat nang baik dan panuh kaikhlasan serto bersih dari ria dan dari sasuatu nang marusakkan pahalo. Ayat ko jugo mangisyaratkan kapado Nabi supayo bahijrah dari Makkah ka Madinah. Ado juga nang manafsirkannyo dengan mamohon kapado Allah Swt. supayo kito mamasuki kubur dengan baik dan kaluar daripadonyo waktu hari-hari kabangkitan dengan baik pulak.

## 17:81

Katokanlah, “Nang benar lah datang dan nang batil lah lenyap.” Sasungguhnyo nang batil tu pasti lenyap.

## 17:82

Kami turunkan dari Al-Qur'an suatu nang manjadi panawar dan rahmat bagi orang-orang nang baiman, sedangkan bagi orangorang nang aniayo (al-Qur’an tu) hanyo bakal manambah karugian.

## 17:83

Apobilo Kami manganugerahkan kanikmatan kapado manusio, niscayo bapalinglah Dio dan manjauhkan diri (dari Allah dengan sikap nang sombong). Namun, apobilo Dio ditimpo kasusahan, niscayo dio baputus aso.

## 17:84

Katokanlah (Nabi Muhammad), “Tiap-tiap orang babuat manurut kaadaannyo masing-masing.” Mako, Tuhanmu lebih mangetaui siapo nang lebih benar jalannyo

## 17:85

Orang-orang tu batanyo kapadomu (Nabi Muhammad) tentang roh. Katokanlah, “Roh tu tamasuk urusan Tuhanku, sedangkan kamu idak dibagih pangetauan malainkan sadikit.”

## 17:86

Sungguh, kalu Kami mangendaki, niscayo Kami lenyapkan (apo) nang lah Kami wahyukan kapadomu (Nabi Muhamad) dan kamu idak bakal mandapatkan untuk dirimu saorang pambela pun tahadap Kami.

## 17:87

Tapi, (Kami tetap mangabdikan AlQur’an), kareno rahmat dari Tuhanmu. Sasungguhnyo karunia-Nyo atasmu (Nabi Muhammad) amat besak.

## 17:88

Katokanlah, “Sungguh, kalu manusio dan jin bakumpul untuk mandatangkan nang sarupo Al-Qur'an ko, niscayo orang-orang tu idak bakal dapat mandatangkan nang sarupo dengannyo, sakalipun sabagian orang-orang tu mambantu sikok samo lainnyo.”

## 17:89

Sungguh, Kami lah manjelaskan baulangulang sagalo paumpamoan dengan babagai macam caro kapado manusio dalam AlQur'an ko, tapi kabanyakan manusio idak manginginkan kacuali kakufuran.

## 17:90

Orang-orang tu bakato, “Kami idak bakal percayo kapadomu (Nabi Muhammad) sabelum kamu mambuat mato aek nang mamancar dari bumi untuk kami,

## 17:91

Atau kamu mampunyoi sabuah kebun kurma dan anggur, lalu kamu alirkan di celah-celahnyo sungei nang deras alirannyo,

## 17:92

Atau kamu jatuhkan langit bakeping-keping kapado kami, samacam mano kamu katokan, atau kamu datangkan Allah dan paro malaikat bahadapan muko dengan kami,

## 17:93

Atau kamu mampunyai sabuah rumah nang (tabuat) dari emas, atau kamu naik ka langit dan kami sakali-kali idak bakal mampercayoi kanaikanmu tu hinggo kamu turunkan kapado kami sabuah kitab untuk kami baco.” Katokanlah (Nabi Muhammad), “Maha Suci Tuhanku. Bukankah aku ko hanyo saorang manusio nang manjadi rasul?”

## 17:94

Idak ado sasuatu nang manghalangi manusio untuk baiman tatkalo datang patunjuk kapadonyo, kacuali perkatoan orang-orang tu, “Adokah Allah mangutus saorang manusio manjadi rasul?”

## 17:95

Katokanlah (Nabi Muhammad), “Sakironyo di bumi ado paro malaikat nang bajalan-jalan (manetap) dengan tenang, niscayo Kami turunkan kapado orang-orang tu saorang malaikat dari langit untuk manjadi rasul.

## 17:96

Katokanlah (Nabi Muhammad), “Cukuplah Allah manjadi saksi antaro aku dan kamu sakalian. Sasungguhnyo Dio adolah Maha Mangetaui lagi Maha Mangimak hambo-hambo-Nyo.”

## 17:97

Siapo nang dianugerahi patunjuk oleh Allah (kareno kacenderungan dan pilihannyo tahadap kabaikan) diolah nang mandapat patunjuk. Siapo nang Dio sesatkan, mako sakali-kali kamu idak bakal mandapat panolong-panolong [^438] bagi orang-orang tu salain dari Dio. Kami bakal mangumpulkan orang-orang tu pado hari Kiamat dengan muko tasungkur, dalam kaadoan buto, bisu dan pekak. Genah kadiaman orang-orang tu adolah (nerako) Jahannam. Tiap-tiap kali nyalo api Jahannam tu bakal padam, Kami tambah lagi nyalonyo bagi orang-orang tu

[^438]: Lihat catatan kaki surah Ali Imran/3: 28.

## 17:98

Tulah balasan bagi orang-orang tu kareno sasungguhnyo orang-orang tu kafir kapado ayat-ayat Kami dan (kareno orang-orang tu) bakato, “Apobilo kami lah manjadi tulang balulang dan bendo-bendo nang hancur, apokah kami benar-benar bakal dibangkitkan kambali sabagai makhluk baru?”

## 17:99

Apokah orang-orang tu idak mangimak bahwasanyo Allah nang manciptokan langit dan bumi adolah Maha Kuaso manciptokan nang sarupo dengannyo dan Maha Kuaso manetapkan ajal (kamatian dan kabangkitan) bagi orang-orang tu nang idak ado karaguan padonyo? Mako, orang-orang aniayo tu idak manghendaki kacuali kakufuran.

## 17:100

Katokanlah (Nabi Muhammad), “Kalau saandainyo kamu mamiliki khazanah rahmat Tuhanku, niscayo kamu tahan kareno takut habis.” Manusio tu memang sangat lokek.

## 17:101

Sungguh, Kami lah mambagihkan kapado Musa sambilan buah mukjizat nang nyato [^439] . Mako, tanyokanlah kapado Bani Israil tatkalo Musa datang kapado orang-orang tu lalu Fir’aun bakato kapadonyo, “Sasungguhnyo aku benar-benar yakin bahwa kamu, oi Musa, takeno sihir

[^439]: Mukjizat nang sambilan tu iolah: tongkat, tangan nang biso mamancarkan cahayo, balalang, kutu, katak, darah, topan, laut nang tabelah, dan gunung (Sinai).

## 17:102

(Dio) Musa manjawab, “Sasungguhnyo, kamu benar-benar lah mangetaui bahwa tiado nang manurunkan (mukjizat-mukjizat) tu kacuali Tuhan langit dan bumi sabagai bukti-bukti nang nyato. Sasungguhnyo aku benar-benar yakin bahwa kamu, oi Fir’aun, talaknat.

## 17:103

Kemudian, dio (Fir’aun) hendak mangusir orang-orang tu (Musa dan pangikut-pangikutnyo) dari bumi (Mesir), mako Kami tanggelamkan dio (Fir’aun) baserto orang-orang nang basamonyo.

## 17:104

Sasudah tu Kami bafirman kapado Bani Israil, “Tinggallah di negeri ko! Apobilo datang masa kabangkitan, niscayo Kami kumpulkan kamu dalam kaadoan bacampur baur.”

## 17:105

Kami turunkan (Al-Qur'an) dengan sasungguhnyo [^440] dan io (Al-Qur'an) turun dengan (mambawak) kabenaran. Kami mangutus kamu (Nabi Muhammad) malainkan sabagai pambawak berito gembiro dan pambagih peringatan.

[^440]: Al-Qur’an benar-benar diturunkan oleh Allah swt, bukan oleh salain-Nyo.

## 17:106

Al-Qur'an Kami turunkan dengan barangsur-angsur supayo kamu (Nabi Muhammad) mambacokannyo palahan-lahan kapa-do manusio dan Kami benar-benar manurunkannyo bagian demi bagian.

## 17:107

Katokanlah (Nabi Muhammad), “Baimanlah kamu kapadonyo (Al-Qur’an) atau idak usah baiman (tu samo bae bagi Allah)! Sasungguhnyo orang-orang nang lah dibagih pangetauan sabelumnyo, apobilo (Al-Qur'an) dibacokan kapadonyo, orangorang tu manyungkurkan muko (dengan) basujud.

## 17:108

Orang-orang tu bakato, “Maha Suci Tuhan kami. Sasungguhnyo janji Tuhan kami pasti dipenuhi.”

## 17:109

Orang-orang tu manyungkurkan muko serayo manangis dan io (Al-Qur’an) manambah kakhusyu’an orang-orang tu.

## 17:110

Katokanlah (Nabi Muhammad), “Serulah Allah atau serulah ‘Ar-Rahmān’! Namo nang mano bae nang kamu seru, (mako tu baik) kareno Dio mampunyai namo-namo nang tabaik (Asmaulhusna). Janganlah kamu mangeraskan (bacoan) sembahyangmu dan janganlah (pulak) marendahkannyo. Usahokanlah jalan (tengah) di antaro (kaduo)-nyo! “

## 17:111

Katokanlah, “Sagalo puji bagi Allah nang idak mangangkat saorang anak, idak mampunyoi sakutu dalam karajoan-Nyo, dan idak mamerlukan panolong dari kahinoan! Agungkanlah Dio dengan satinggi-tingginyo!

## 18:1

Sagalo puji bagi Allah nang lah manurunkan Kitab Suci (Al-Qur’an) kapado hambo-Nyo dan Dio idak mambuat padonyo sadikitpun kabengkokan. [^441]

[^441]: Idak ado dalam Al-Qur’an tu makna-makna nang saling balawananan dan idak ado panyimpangan dari kabenaran

## 18:2

(Dio jugo manjadikannyo kitab) nang lurus supayo Dio mambagih paringatan bakal siksoan nang sangat pedih dari sisi-Nyo dan mambagih barito gembiro kapado orang-orang nang baiman nang mangerjokan kabajikan bahwa orang-orang tu bakal mandapat pambalasan nang baik.

## 18:3

Orang-orang tu kekal di dalamnyo untuk salamo-lamonyo.

## 18:4

(Dio manurunkan al Qur’an tu) jugo supayo Dio mambagih paringatan kapado orangorang nang bakato, “Allah mangangkat saorang anak.”

## 18:5

Orang-orang tu samo sakali idak mampunyoi pangetauan tentang (hal) tu, macam tu pulak nenek moyangnyo. Alangkah besak (doso) perkatoan nang kaluar dari mulutnyo. Orang-orang tu hanyo mangatokan (sasuatu) kacuali hanyo kabohongan.

## 18:6

Mako, boleh jadi kamu (Nabi Muhammad) bakal mancelakokan dirimu kareno basedih hati sasudah orang-orang tu bapaling, sakironyo orang-orang tu idak baiman kapado katerangan ko (Al-Qur’an)

## 18:7

Sasungguhnyo Kami lah manjadikan apo nang di atas bumi sabagai perhiasan baginyo supayo Kami manguji orang-orang tu siapokah di antaronyo nang lebih baik perbuatannyo.

## 18:8

Kami benar-benar bakal manjadikan (pulak) apo nang di atasnyo manjadi tanah nang tandus lagi kering.

## 18:9

Apokah kamu mangiro bahwa sasungguhnyo orang-orang nang mandiami guo dan (nang mampunyoi) raqīm [^442]  benar-benar marupokan kaajaiban di antaro tando-tando (kaagungan) Kami?

[^442]: ‘Raqīm’, sabagian ahli tafsir mangartikan sabagai namo anjing dan sabagian nang lain mangartikannyo sabagai batu tulis barisi catatan tentang ugamo tauhid atau namo-namo orang-orang tu

## 18:10

(Ingatlah) katiko paro pemudo tu balindung ka dalam guo lalu badoa, “Wahai Tuhan kami, bagihkanlah rahmat kapado Kami dari sisi-Mu dan mudahkanlah bagi kami patunjuk untuk sagalo urusan kami.”

## 18:11

Mako, Kami tutup telingo orang-orang tu di dalam guo tu [^443]  salamo batahun-tahun.

[^443]: Allah swt manidurkan orang-orang tu salamo 309 tahun qomariah dalam guo tu (Lihat ayat 25 surah ko) sahinggo orang-orang tu tak dapat dibangunkan oleh suaro apopun.

## 18:12

Kemudian Kami bangunkan orang-orang tu supayo Kami mangetaui manokah di antaro kaduo golongan tu [^444]  nang lebih tepat dalam manghitung barapo lamo orang-orang tu tinggal (dalam guo tu).

[^444]: Kaduo golongan tu iolah pemudo-pemudo tu dewek nang baselisih tentang barapo lamonyo orang-orang tu tinggal dalam guo tu

## 18:13

Kami kisahkan kapadomu (Nabi Muhammad) cerito orang-orang tu dengan sabenarnyo. Sasungguhnyo orang-orang tu adolah pemudo-pemudo nang baiman kapado Tuhannyo dan Kami tambah pulak untuknyo patunjuk

## 18:14

Kami maneguhkan hati orang-orang tu katiko orang-orang tu badiri [^445]  lalu bakato, “Tuhan kami adolah Tuhan sagalo langit dan bumi. Kami sakali-kali idak manyeru Tuhan salain Dio. Sasungguhnyo, kalu kami babuat macam tu, kami lah mangucapkan perkatoan nang amat jauh dari kabenaran.

[^445]: Bangun dan manghadap Rajo Dikyanus (Decius) nang zalim dan sombong

## 18:15

(Salah saorang dari pemudo tu bakato kapado nang lain), “Orang-orang tu kaum kami nang lah manjadikan tuhan-tuhan (untuk disembah) salain Dio. Mangapo orang-orang tu idak mangemukokan alasan nang jelas (tentang kapercayoannyo)? Mako, siapokah nang lebih aniayo daripado orangorang nang mangado-adokan kabohongan tahadap Allah?

## 18:16

Kareno kamu jugo lah maninggalkan orang-orang tu dan apo nang orang-orang tu sembah salain Allah, mako balindunglah ka dalam guo tu. (Dengan macam tu), niscayo Tuhanmu bakal malimpahkan sabagian rahmat-Nyo kapadomu dan manyediokan bagimu sasuatu nang baguno bagi urusanmu. [^446]

[^446]: Perkatoan ko tajadi antaro orang-orang tu dewek nang timbulnyo kareno ilham dari Allah Swt.

## 18:17

Kamu bakal mangimak matohari katiko terbit condong ka sabelah kanan dari guo dan bilo matohari tabenam manjauhi orang-orang tu ka sabelah kiri, sedang orang-orang tu barado di genah nang luas di dalamnyo (guo tu). Tu adolah sabagian dari tando-tando (kaagungan) Allah. Siapo nang Allah mambagihnyo patunjuk, diolah nang mandapat patunjuk. Siapo nang disesatkan-Nyo, mako kamu idak bakal mandapatkan saorang pamimpin pun nang dapat mambagih patunjuk kapadonyo.

## 18:18

Kamu mangiro orang-orang tu tajago, padohal orang-orang tu tidur. Kami bolakbalikkan orang-orang tu ka kanan dan ka kiri, sedangkan anjing orang-orang tu mambentangkan kaduo kaki depannyo di muko pintu guo. Saandainyo manyaksikan orang-orang tu, tentulah kamu bakal bapaling malarikan (diri) dari orang-orang tu dan pasti bakal dipenuhi oleh katakutan tahadap orang-orang tu.

## 18:19

Macam tulah, Kami mambangunkan orang-orang tu supayo saling batanyo di antaro orang-orang tu (dewek). Salah saorang di antaro orang-orang tu bakato, “Sudah barapo lamokah kamu barado (di siko?).” Orang-orang tu manjawab, “Kito barado (di siko) sahari atau satengah hari.” Orang-orang tu (nang lain lagi) bakato, “Tuhan kamu lebih mangetaui barapo lamonyo kamu barado (di siko). Mako, utuslah salah saorang di antaro kamu untuk pegi ka kota dengan mambawak uang perakmu ko. Hendaklah dio mangimak manokah makanan nang lebih baik, lalu mambawak sabagian makanan tu untukmu. Hendaklah pulak dio balaku lemah-lembut dan janganlah sakali-kali manceritokan halmu kapado siapo pun.

## 18:20

Sasungguhnyo kalu orang-orang tu (mangetaui dan) manangkapmu, niscayo orang-orang tu bakal malempar kamu dengan batu atau mamaksomu kambali kapado ugamonyo. Kalu demikian, niscayo kamu idak bakal bauntung salamo lamonyo.”

## 18:21

Demikian (pulak) Kami mampertemukon (penduduk negeri) kapado orang-orang tu supayo mangetaui bahwa janji Allah benar dan bahwa (kadatangan) hari kiamat idak ado karaguan padonyo. (Hal tu tajadi) katiko orang-orang tu (penduduk negeri) baselisih tentang urusan (panghuni guo). Kemudian orang-orang tu bakato, “Dirikan sabuah bangunan di atas (guo tu). Tuhannyo lebih mangetaui (kaadoan)-nyo (panghuni guo). Orang-orang nang bakuaso atas urusannyo bakato, “Kami pasti bakal mandirikan sabuah rumah peribadatan di atasnyo.”

## 18:22

Kagi (sabagian orang) mangatokan, “(Jumlah orang-orang tu) tigo (orang). Nang kaempat adolah anjingnyo.” (Sabagian nang lain) mangatokan, “(Jumlah orang-orang tu) adolah limo (orang). Nang kaenam adolah anjingnyo,” sabagai terkaan tahadap nang gaib. (Sabagian lain lagi) mangatokan, “(Jumlah orang-orang tu) tujuh (orang). Nang kadelapan adolah anjingnyo.” Katokanlah (Nabi Muhammad), “Tuhanku lebih mangetaui jumlah orang-orang tu. Idak ado orang nang mangetaui (jumlah) orang-orang tu kacuali sadikit.” Kareno tu, janganlah kamu (Nabi Muhammad) batengkar tentang hal orang-orang tu, kacuali patengkaran nang jelas-jelas bae (ringan). Janganlah kamu minta panjelasan tentang orang-orang tu (panghuni guo tu) kapado siapo pun dari orang-orang tu (Ahlulkitab).

## 18:23

Jangan sakali-kali kamu mangatokan tentang sasuatu, “Aku pasti bakal mangerjokan hal tu besok,”

## 18:24

kacuali (dengan mangatokan), “Insyaallah.” Ingatlah kapado Tuhanmu kalu kamu lupo dan katokanlah, “Mudah-mudahan Tuhanku bakal mambagihku patunjuk kapado nang lebih dekat kabenarannyo daripado ko.”

## 18:25

Orang-orang tu tinggal dalam guo salamo tigo ratus tahun dan ditambah sambilan tahun.

## 18:26

Katokanlah, “Allah lebih mangetaui barapo lamonyo orang-orang tu tinggal (di guo). Kapunyoan-Nyo sagalo nang tasingit di langit dan di bumi. Alangkah terang pangliatanNyo dan alangkah tajam pannganinganNyo. Dak katek saorang palindung pun bagi orang-orang tu salain Dio dan Dio idak mangambik saorang pun manjadi sakutuNyo dalam manetapkan kaputusan.”

## 18:27

Bacokanlah (Nabi Muhammad) apo nang diwahyukan kapadomu, yaitu Kitab Tuhanmu (Al-Qur’an). Idak ado nang dapat marobah kalimat-kalimat-Nyo dan kamu idak bakal dapat manemukan genah balindung salain kapado-Nyo.

## 18:28

Basabarlah kamu (Nabi Muhammad) basamo-samo dengan orang-orang nang manyeru Tuhannyo pado pagi dan petang hari dengan mangharap karidhoan-Nyo. Janganlah kaduo matomu bapaling dari orang-orang tu kareno mangharapkan perhiasan kahidupan dunio. Janganlah kamu mangikuti orang nang hatinyo lah Kami lalaikan dari mangingat Kami serto manuruti hawo nafsunyo dan kaadoannyo malewati batas.

## 18:29

Katokanlah (Nabi Muhammad), “Kabenaran tu datangnyo dari Tuhanmu. Mako, siapo nang mangendaki (baiman), hendaklah dio baiman dan siapo nang mangendaki (kufur), buiaklah dio kufur.” Sasungguhnyo Kami lah manyediokan bagi orang orang aniayo nerako nang gejolaknyo mangepung orang-orang tu. Kalu orang-orang tu mamintak pertolongan (dengan mamintak minum), niscayo orang-orang tu bakal dibagih minum dengan aek saperti (cairan) besi nang mandidih nang manghanguskan muko. (Tulah) minuman nang paling buruk dan genah istirahat nang paling jelek.

## 18:30

Sasungguhnyo orang-orang tu nang baiman dan baamal saleh, tentulah Kami idak bakal manyio-nyiokan pahalo orang nang mangerjokan pabuatan nang baik.

## 18:31

Orang-orang tulah nang mamperoleh surgo ‘Adn nang mangalir sungei-sungei di bawahnyo. (Dalam surgo tu) orang-orang tu dibagih hiasan gelang emas dan orang-orang tu mamakai pakaian hijau dari sutera halus dan sutera tebal. Orang-orang tu duduk sambil basandar di atas dipan-dipan nang indah. (Tulah) pahalo nang sabaik-baiknyo dan genah istirahat nang indah

## 18:32

Bagihkanlah (Nabi Muhammad) kapado orang-orang tu sabuah perumpamoan duo orang laki-laki. Kami bagihkan kapado saorang di antaro kaduonyo (nang kufur) duo buah kebun anggur. Kami kalilingi kaduo kebun tu dengan pohon-pohon kurmo dan di antaro kaduo kebun tu Kami buatkan ladang.

## 18:33

Kaduo buah kebun tu manghasilkan buahnyo dan kebun tu tiado bakurang (buahnyo) sadikit pun. Kami alirkan sungei di celah-celah kaduo (kebun) tu.

## 18:34

Dio (orang kafir tu) jugo mampunyai kakayoan besak. Dio lalu bakato kapado kawannyo (nang baiman) katiko bacakap-cakap dengannyo, “Hartoku lebih banyak daripado hartomu dan pangikut-pangikutku lebih kuat.”

## 18:35

Dio mamasuki kebunnyo dengan sikap manzalimi dirinyo dewek (kareno angkuh dan kufur). Dio bakato, “Aku kiro kebun ko idak bakal binaso salamo-lamonyo,

## 18:36

Aku kiro hari kiamat tu idak bakal datang dan sakiranyo aku dikambalikan kapado Tuhanku, pasti aku bakal mandapat genah balik nang lebih baik daripado ko.”

## 18:37

Kawannyo (nang baiman) bakato kapadonyo katiko bacakap-cakap dengannyo, “Apokah kamu engkar kapado (Tuhan) nang manciptokanmu dari tanah, kamudian dari satetes aek mani, lalu Dio manjadikan kamu saorang laki-laki nang sempurno?

## 18:38

tapi, aku (percaya bahwa) Dio adolah Allah, Tuhanku, dan aku idak mampersukutukan saorangpun dengan Tuhanku

## 18:39

Mangapo katiko kamu mamasuki kebunmu idak mangucapkan “Māsyā Allāh, lā quwwata illā billāh” (sungguh, sagalo ko atas kendak Allah. Tiado kakuatan apopun kacuali dengan \[patolongan] Allah). Sakiranyo kamu anggap harto dan katurunanku lebih sadikit daripadomu,

## 18:40

Mudah-mudahan Tuhanku bakal mambagih kapadoku (kebun) nang lebih baik daripado kebunmu (ko) dan mangirimkan petir dari langit ka kebunmu sahingga (kebun tu) manjadi tanah nang licin

## 18:41

Atau aeknyo manjadi surut ka dalam tanah sahinggo kamu idak bakal dapat manemukonnyo lagi.”

## 18:42

Harto kakayoannyo dibinasokan, lalu dio mambolak-balikkan kaduo talapak tangannyo (tando manyesal) tahadap apo nang lah dio balanjokan untuk tu, sedangkan pohon anggur tu roboh basamo panyangganyo dan dio bakato, “Aduhai, sakiranyo dahulu aku idak mampersukutukan sasuatu pun dengan Tuhanku.”

## 18:43

Idak ado (lagi) baginyo sagolongan pun nang dapat manolongnyo salain Allah dan sakali-kali dio idak dapat mambela dirinyo.

## 18:44

Di sano patolongan tu hanyo milik Allah Nang Maha Benar. Dio adolah (pambagih) pahalo tabaik dan (pambagih) kasudahan tabaik.

## 18:45

Buatkanlah untuk orang-orang tu (umat manusio) perumpamoan kahidupan dunio ko, yaitu ibarat aek (hujan) nang Kami turunkan dari langit sahinggo manyuburkan tumbuh-tumbuhan di bumi, kemudian (tumbuh-tumbuhan) tu manjadi kering karontang nang diterbangkan oleh angin. Allah Maha Kuaso atas sagalo sasuatu.

## 18:46

Harto dan anak-anak adolah perhiasan kahidupan dunio, sedangkan amalan-amalan nang kekal (pahalonyo) [^447]  adolah lebih baik balasannyo di sisi Tuhanmu serto lebih baik untuk manjadi harapan.

[^447]: Contoh amal kabajikan nang abadi pahalonyo antaro lain malaksanokan rukun Islam dengan benar, mambaco tasbih, tahmid, dan zikir-zikir lainnyo.

## 18:47

(Ingatlah) pado hari (katiko) Kami pajalankan gunung-gunung (untuk dihancurkan) dan kamu bakal mangimak bumi tu datar. Kami kumpulkan orangorang tu (sagalo manusio) dan idak Kami tinggalkan saorang pun dari orang-orang tu.

## 18:48

Orang-orang tu (bakal) dibawak ka hadapan Tuhanmu dengan babaris. (Allah bafirman), “Sungguh, kamu lah datang kapado Kami, samacam mano Kami manciptokan kamu pado kali nang pertamo. Bahkan kamu manganggap bahwa Kami sakali-kali idak bakal manetapkan bagi kamu waktu (kabangkitan untuk mamenuhi) perjanjian.”

## 18:49

Diletakkanlah Kitab (catatan amal pado satiap orang), lalu kamu bakal mangimak orang-orang nang badoso maraso katakutan tahadap apo nang (tatulis) di dalamnyo. Orang-orang tu bakato, “Batapo celako kami, kitab apokah ko, idak maninggalkan nang kecik dan idak (pulak) nang besak, kacuali mancatatnyo.” Orang-orang tu mandapati (sagalo) apo nang lah orang-orang tu kerjokan (tatulis). Tuhanmu idak manzalimi saorang pun.”

## 18:50

(Ingatlah) katiko Kami bafirman kapado paro Malaikat, “Sujudlah kamu sagalonyo kapado Adam!” Orang-orang tu pun sujud kacuali iblis (enggan). Dio adolah tamasuk dari (golongan) jin, kemudian io mandurhakoi perentah Tuhannyo. Patutkah kamu manjadikan dio dan turanan-turunannyo sabagai panolong [^448]  salain Aku, padohal orang-orang tu adolah musuhmu? Dio (Iblis) saburuk-buruk pangganti (Allah) bagi orang-orang nang aniayo.

[^448]: Lihat catatan kaki surah Ali Imran/3: 28

## 18:51

Aku idak manghadirkan orang-orang tu (iblis dan anak cucunyo) untuk manyaksikan panciptoan langit dan bumi, idak (pulak) panciptoan diri orang-orang tu sendiri. Aku idak manjadikan orang-orang tu nang lah manyesatkan tu sabagai panolong

## 18:52

(Ingatlah) pado hari (katiko) Dio bafirman, “Panggillah sakutu-sakutu-Ku nang kamu anggap (dapat manyelamatkanmu dari siksoan-Ku). Orang-orang tu lalu mamanggilnyo, tapi orang-orang tu (sakutu-sakutu tu) idak mambalas (seruan) orangorang tu. Kami jadikan diantaro orang-orang tu (nang manyembah dan disembah) genah kabinasoan (nerako).

## 18:53

Orang-orang nang badoso tu mangimak nerako, lalu mayakini bakal jatuh ka dalamnyo (sakatiko tu jugo). Orang-orang tu idak manemukon genah bapaling dari padonyo.

## 18:54

Sungguh, Kami lah manjelaskan sagalo perumpamoan dengan bamacam-macam caro dan baulang-ulang kapado manusio dalam Al-Qur’an ko. Tapi, manusio adolah (makhluk) nang paling banyak mambantah.

## 18:55

Idak ado sasuatu pun nang manghalangi manusio untuk baiman katiko patunjuk lah datang kapado orang-orang tu dan untuk mamohon ampunan kapado Tuhannyo, kacuali bakal datang kapado orang-orang tu katetapan (Allah nang lah balaku pado) umat-umat nang dalu atau datang kapado orang-orang tu azab nang nyato. [^449]

[^449]: Di antaro bentuk siksoan Allah swt. adolah nang idak langsung dibagihkan kapado hamba-Nyo nang badoso, tapi ditundo sasuai kahendak Allah swt.

## 18:56

Idaklah Kami mangutus rasul-rasul malainkan sabagai pambawak kabar gembiro dan sabagai pambagih paringatan. (Tapi), orang-orang nang kufur mambantah dengan (caro) nang batil supayo dengan demikian orang-orang tu dapat malenyapkan sasuatu nang hak (kabenaran). Orang-orang tu manjadikan ayat-ayat-Ku dan apo nang di peringatkan tahadap orang-orang tu sabagai olok-olokan.

## 18:57

Siapokah nang lebih aniayo daripado orang nang lah diperingatkan dengan ayatayat Tuhannyo, lalu dio bapaling darinyo dan malupokan apo nang lah dikerjokan oleh kaduo tangannyo? Sasungguhnyo Kami lah maletakkan panutup pado hati orang-orang tu, (sahingga orang-orang tu idak) mamahaminyo dan (maletakkan pulak) sumbatan di telinga orang-orang tu. (Dengan demikian), kandatipun kamu (Nabi Muhammad) manyeru orang-orang tu kapado patunjuk, niscayo orang-orang tu idak bakal mandapat patunjuk salamo-lamonyo.

## 18:58

Tuhanmu Maha Pangampun lagi Maha Pamilik Rahmat. Kalau Dio manyikso orang-orang tu kareno pabuatan orang-orang tu, tentu Dio bakal manyegerokan sikso bagi orang-orang tu. Tapi, bagi orang-orang tu ado waktu (untuk mandapat sikso) nang orang-orang tu idak bakal manemukon genah balindung salain-Nyo.

## 18:59

(Panduduk) negeri-negeri tu lah Kami binasokan katiko orang-orang tu babuat aniayo dan lah Kami tetapkan waktu tatentu bagi kabinasoan orang-orang tu.

## 18:60

(Ingatlah) katiko Musa bakato kapado pambantunyo [^450], “Aku idak bakal bahenti (bajalan) sabelum sampe ka pertemuan duo buah lautan; atau aku bakal bajalan sampai batahun-tahun.”

[^450]: Sabagian mufasir manyebutkan dio banamo Yusya’ bin Nun, salah sikok pambesar Bani Israil

## 18:61

Katiko orang-orang tu sampe ka pertemuan duo buah laut, orang-orang tu lupo ikannyo, lalu (ikan orang-orang tu) malompat mangambil jalan ka laut tu.

## 18:62

Katiko orang-orang tu malewati (genah tu) Musa bakato kapado pambantunyo, “Bawaklah ka siko makanan kito. Sasungguhnyo, kito benar-benar lah maraso letih kareno perjalanan kito ko.”

## 18:63

Dio (pambantunyo) manjawab, “Taukah kamu tatkalo kito macari genah balindung di batu tadi, sasungguhnyo aku lupo (bacerito tentang) ikan tu dan idak ado nang mambuatku lupo untuk mangingatnyo, kacuali setan. (Ikan) tu mangambil jalannyo ka laut dengan caro nang aneh.”

## 18:64

Dio (Musa) bakato, “Tulah (genah) nang kito cari.” Lalu kaduonyo kambali dan manyusuri jejak orang-orang tu samulo.

## 18:65

Lalu, orang-orang tu batemu baduo dengan saorang hambo di antaro hambo-hambo Kami nang lah Kami anugerahi kapadonyo rahmat dari sisi Kami. Kami lah mangajarkan kapadonyo ilmu dari sisi Kami [^451]

[^451]: Manurut ahli tafsir, badasarkan hadis, hambo di siko iolah Khidr, dan nang dimaksud dengan rahmat di siko iolah wahyu dan kanabian. Sedang nang dimaksud dengan ilmu iolah ilmu tentang nang ghaib saperti nang bakal diterangkan dengan ayat-ayat barikut.

## 18:66

Musa bakato kapadonyo, “Bolehkah aku mangikutimu supayo kamu mangajarkan kapadoku (ilmu nang benar) dari apo nang lah diajarkan kapadomu (untuk manjadi) patunjuk?”

## 18:67

Dio manjawab, “Sasungguhnyo kamu sakali-kali idak bakal sanggup basabar basamaku

## 18:68

Bagaimano kamu bakal sanggup basabar atas sasuatu nang kamu belum mampunyoi pangetauan nang cukup tentangnyo?”

## 18:69

Dio (Musa) bakato, “Insya Allah kamu bakal mandapatiku sabagai orang nang sabar dan aku idak bakal manentangmu dalam sasuatu urusan apo pun.”

## 18:70

Dio bakato, “Kalu kamu mangikutiku, janganlah kamu mananyokan kapadoku tentang sasuatu apopun sampai aku manerangkannyo kapadomu.”

## 18:71

Kemudian, bajalanlah kaduonyo, hinggo katiko kaduonyo manaiki perahu, dio malobanginyo. Dio (Musa) bakato, “Apokah kamu malobanginyo untuk manenggelamkan panumpangnyo?” Sasungguhnyo, kamu lah babuat sasuatu kasalahan nang besak.”

## 18:72

Dio bakato, “Bukankah sudah aku katokan bahwa sasungguhnyo kamu sakali-kali idak bakal sanggup basabar basamoku.”

## 18:73

Dio (Musa) bakato, “Janganlah kamu manghukumku kareno kalupoanku dan janganlah kamu mambebaniku dengan kasulitan dalam urusanku.”

## 18:74

Kemudian, bajalanlah kaduonyo, hingga katiko kaduonyo bajumpo dengan saorang anak, dio mambunuhnyo. Dio (Musa) bakato, “Mangapo kamu mambunuh jiwo nang bersih bukan kareno dio mambunuh orang lain? Sasungguhnyo, kamu benar-benar lah malakukan sasuatu nang sangat mungkar.”

## 18:75

Dio bakato, “Bukankah sudah kukatokan kapadomu bahwa sasungguhnyo kamu idak bakal mampu basabar basamoku?”

## 18:76

Dio (Musa) bakato, “Kalu aku batanyo kapadomu tentang sasuatu sasudah iko, jangan lagi kamu mamperbolehkan aku menyertoimu. Sungguh engkau lah mencapai batas (nang wajar dalam) mambagihkan uzur (maaf) kapadoku.”

## 18:77

Lalu, kaduonyo bajalan, nang katiko kaduonyo sampai ka penduduk suatu negeri, orang-orang tu baduo maminta dijamu oleh penduduknyo, tapi orang-orang tu idak mau manjamu kaduonyo. Kemudian, kaduonyo mendapati dinding (rumah) nang hampir roboh di negeri tu, lalu dio menegakkannyo. Dio (Musa) bakato, “Kalu kamu mau, niscayo kamu dapat meminta imbalan untuk tu.”

## 18:78

Dio bakato, “Kolah (waktu) perpisahan antaro aku dan kamu. Aku bakal mambagihtaukan kapadomu makna sasuatu nang kamu idak mampu basabar tahadapnyo

## 18:79

Adopun perahu tu adolah milik orang-orang miskin nang bakerjo di laut. Mako, aku bamaksud mambuatnyo cacat kareno di hadapan orang-orang tu ado saorang rajo (aniayo) nang mengambil setiap perahu (nang baik) secaro pakso.

## 18:80

Adopun anak tu (nang aku bunuh), kaduo orang tuonyo mukmin dan kami khawatir kalu dio bakal mamakso keduo orang tuonyo untuk durhako dan kufur

## 18:81

Mako, kami menghendaki bahwa Tuhan orang-orang tu menggantinyo (dengan saorang anak lain) nang lebih baik kesuciannyo daripado (anak) tu dan lebih sayang (kapado emak bapaknyo).

## 18:82

Adopun dinding (rumah) tu adolah milik duo anak yatim di kota tu dan di bawahnyo tasimpan harto milik orang-orang tu baduo, sedangkan ayah orang-orang tu adolah orang saleh. Mako, Tuhanmu mangendaki supayo kaduonyo mencapai usio dewasa dan mangeluarkan simpanannyo tu sabagai rahmat dari Tuhanmu. Aku idak malakukannyo badasarkan kamauanku (dewek). Tulah makna sasuatu nang kamu idak mampu basabar tahadapnyo.”

## 18:83

Orang-orang tu batanyo kapadomu (Nabi Muhammad) tentang Zulqarnain. Katokanlah, “Bakal aku bacokan kapadomu sabagian kisahnyo.”

## 18:84

Sasungguhnyo Kami lah mambagih kadudukan kapadonyo di bumi dan Kami lah mambagihkan jalan kapadonyo (untuk mencapai) sagalo sasuatu.

## 18:85

Mako, dio manyusuri suatu jalan.

## 18:86

Hinggo katiko lah sampai ka tempat Tabenamnyo matohari, [^452] dio mandapatinyo tabenam di dalam mato aek panas lagi balumpur itam. Di sano dio manemukan suatu kaum (nang idak mengenal ugamo). Kami bafirman, “Wahai Zulqarnain, kamu boleh manghukum atau babuat kebaikan kapado orang-orang tu (dengan mengajak orang-orang tu baiman).”

[^452]: Sampe di pantai sabelah barat, tempat Zulqarnain manengok matohari sedang tabenam.

## 18:87

Dio (Zulqarnain) bakato, “Adopun orang nang babuat aniayo bakal kami hukum. Lalu, dio bakal dibalikkan kapado Tuhannyo. Kemudian, Dio mengazabnyo dengan azab nang sangat keras.

## 18:88

Adopun orang nang baiman dan baamal saleh mandapat (pahalo) nang tabaik sabagai balasan dan bakal kami sampaikan kapadonyo perentah kami nang mudahmudah.”

## 18:89

Kemudian, dio mangikuti suatu jalan (nang lain).

## 18:90

Nang katiko sampe di posisi terbitnyo matohari (arah timur), dio mandapatinyo terbit pado suatu kaum nang idak Kami buatkan suatu palindung bagi orang-orang tu dari (cahayo) matohari tu. [^453]

[^453]: Manurut sabagian mufasir, golongan nang ditemui Zulqarnain tu adolah umat nang miskin

## 18:91

Demikianlah (kisahnyo). Sungguh, Kami mangetaui sagalo sasuatu nang ado padonyo (Zulqarnain).

## 18:92

Kemudian, dio mangikuti suatu jalan (nang lain lagi).

## 18:93

Hingga katiko sampai di antaro duo gunung, dio mandapati di balik kaduonyo (kaduo gunung tu) suatu kaum nang hampir idak memahami pembicaroan. [^454]

[^454]: Orang-orang tu idak dapat mamahami bahaso orang lain kareno bahaso orang-orang tu sangat jauh bedonyo dari bahaso nang lain dan orang-orang tu pun idak dapat menerangkan maksud orang-orang tu dengan jelas kareno kekurangcerdasan orang-orang tu

## 18:94

Orang-orang tu bakato, “Wahai Zulqarnain, sasungguhnyo Ya’juj dan Ma’juj [^455] adolah (bangso) pembuat kerusakan di bumi, bolehkah kami mambagihmu imbalan agar kamu mambuatkan tembok panghalang antaro kami dan orang-orang tu?”

[^455]: Ya’juj dan Ma’juj iolah duo bangso nang babuat karusakan di bumi

## 18:95

Dio (Zulqarnain) bakato, “Apo nang lah dikuasokan kapadoku oleh Tuhanku lebih baik (daripado apo nang kamu tawarkan). Mako, bantulah aku dengan kakuatan supayo aku dapat mambuatkan tembok panghalang antaro kamu dan orang-orang tu.

## 18:96

Bagihlah aku potongan-potongan besi.” Hinggo katiko (potongan besi) tu lah (tapasang) samo rato dengan kaduo (puncak) gunung tu, dio (Zulqarnain) bakato, “Tiuplah (api tu).” Katiko (besi) tu sudah manjadi (merah seperti) api, dio pun bakato, “Berilah aku tembago (nang mandidih) supayo kutuangkan ka atasnyo (besi panas tu).

## 18:97

Mako, orang-orang tu (Ya’juj dan Ma’juj) idak mampu mandakinyo dan idak mampu (pulak) malubanginyo.

## 18:98

Dio (Zulqarnain) bakato, “(Tembok) iko adolah rahmat dari Tuhanku. Apobilo janji Tuhanku lah tibo, Dio bakal manjadikannyo hancur luluh. Janji Tuhanku tu benar.”

## 18:99

Pado hari tu Kami biarkan sabagian orangorang tu (Ya’juj dan Ma’juj) babaur dengan sabagian nang lain. (Apobilo) sangkokalo ditiup (lagi), Kami benar-benar bakal mangumpulkan orang-orang tu sagalonyo

## 18:100

Kami perlihatkan (nerako) Jahanam dengan jelas pado hari tu kapado orang-orang kafir

## 18:101

(Yaitu) orang-orang nang mato (hati)-nyo dalam kaadoan tatutup dari ingat kapadoKu dan orang-orang tu idak sanggup manganing

## 18:102

Mako, apokah orang-orang nang kafir manyangko bahwa orang-orang tu (dapat) mangambik hambo-hambo-Ku manjadi panolong salain Aku? [^456] Sasungguhnyo Kami lah manyediokan (nerako) Jahanam sabagai tempat tinggal bagi orang-orang kafir.

[^456]: Lihat catatan kaki surah Āli ‘Imrān/3: 28

## 18:103

Katokanlah (Nabi Muhammad), “Apokah perlu kami bagih taukan orang-orang nang paling rugi perbuatannyo kapadomu?”

## 18:104

(Yaitu) orang-orang nang sio-sio usahonyo dalam kahidupan dunio, sedangkan orangorang tu mangiro bahwa orang-orang tu babuat sabaik-baiknyo

## 18:105

Orang-orang tu adolah orang-orang nang kafir tahadap ayat-ayat Tuhannyo dan (kafir pulak tahadap) pertemuan denganNyo. [^457]  Mako, amal orang-orang tu sio-sio dan Kami idak mambagihkan panimbangan tahadap (amal) orang-orang tu pado hari Kiamat.

[^457]: Idak baiman kapado hari Kiamat.

## 18:106

Tulah balasan orang-orang tu (barupo nerako) Jahanam karena orang-orang tu lah kafir serto manjadikan ayat-ayat-Ku dan rasul-rasul-Ku sabagai olok-olokan

## 18:107

Sasungguhnyo orang-orang nang baiman dan baamal saleh mamperoleh surgo Firdaus sabagai tempat tinggal.

## 18:108

Orang-orang tu kekal di dalamnyo, orangorang tu idak pengen pindah dari sano.

## 18:109

Katokanlah (Nabi Muhammad), “Seandainyo lautan menjadi tinta untuk (manulis) kalimat-kalimat Tuhanku, niscayo habislah lautan tu sabelum kalimat-kalimat Tuhanku salesai (ditulis) meskipun Kami datangkan tambahan sebanyak tu (pulak).”

## 18:110

Katokanlah (Nabi Muhammad), “Sasungguhnyo aku ko hanyo saorang manusio seperti kamu nang diwahyukan kapadoku bahwa Tuhan kamu adolah Tuhan Nang Maha So.” Siapo nang mangharapkan pertemuan dengan Tuhannyo hendaklah mangerjokan amal saleh dan idak manjadikan apo dan siapo pun sabagai sekutu dalam baibadah kapado Tuhannyo.

## 19:1

Kāf Hā Yā ‘Ain Ṣād

## 19:2

(Nang dibacokan ko adolah) katerangan mengenai rahmat Tuhan kamu kapado hambo-Nyo, Zakaria,

## 19:3

Yaitu katiko dio bedoa kapado Tuhannyo dengan suaro nang lembut.

## 19:4

Dio (Zakaria) bakato, “Ya Tuhanku, sasungguhnyo tulangku sudah lemah, kepaloku lah dipenuh uban, dan aku idak pernah kecewa dalam badoa kapado-Mu.

## 19:5

Sasungguhnyo aku khawatir tahadap keluargoku sapeninggalku, sedangkan biniku adolah saorang nang mandul. Anugerahilah aku saorang anak dari sisi-Mu

## 19:6

(Saorang anak) nang bakal mawarisi aku dan keluargo Ya’qub serto jadikanlah dio, ya Tuhanku, saorang nang diridai.”

## 19:7

(Allah befirman), “Oi Zakaria, Kami mambagih kabar gembira kapadomu dengan saorang anak laki-laki nang banamo Yahya nang namo tu idak pernah Kami bagihkan sabelumnyo.”

## 19:8

Dio (Zakaria) bakato, “Ya Tuhanku, bagaimano (mungkin) aku bakal mampunyoi anak, sedangkan biniku mandul dan sungguh aku lah mancapi usio nang amat tuo?”

## 19:9

Dio (Allah) bafirman, [^458]  “Macam tulah.” Tuhanmu bafirman, “Hal tu mudah bagi-Ku; sungguh, kamu lah aku ciptokan sabelum tu, padohal (waktu tu) kamu belum bawujud samo sakali.”

[^458]: Sebagian mufasir bapendapat bahwa nang bakato di siko adolah Allah Swt. Sabagiannyo lagi bapendapat bahwa nang bakato di siko adolah Jibril.

## 19:10

Dio (Zakaria) bakato, “Ya Tuhanku, bagilah aku suatu tando.” (Allah) bafirman, “Tandonyo bagimu adolah bahwa kamu idak dapat becakap-cakap dengan manusio salamo tigo malam, padohal kamu sehat.”

## 19:11

Lalu, (Zakaria) kaluar dari mihrab manuju kaumnyo lalu dio mambagih isyarat kapado orang-orang tu supayo batasbihlah kamu pado waktu pagi dan petang.

## 19:12

(Allah bafirman), “Oi Yahya, ambiklah (palajarilah) [^459]  Kitab (Taurat) tu dengan sungguh-sungguh.” Kami manganugerahkan hikmah kapadonyo (Yahya) [^460]  salagi dio masih kanak-kanak.

[^459]: Maksudnyo adolah, “Palajarilah Taurat tu, amalkan isinyo, dan sampaikan kapado umatmu!”

[^460]: Maksudnyo adolah pamahaman Taurat dan pandalaman ugamo.

## 19:13

(Kami anugerahkan jugo kapadonyo) raso kasih sayang (kapado sasamo) dari Kami dan bersih (dari doso). Dio pun adolah sorang nang batakwa.

## 19:14

(Dio) orang nang babakti kapado kaduo orang tuonyo dan dio bukan orang nang congkak lagi durhako

## 19:15

Kasejahteraan baginyo (Yahya) pado hari dio dilahirkan, hari dio wafat, dan hari dio dibangkitkan hidup balik

## 19:16

Ceritokanlah (Nabi Muhammad) kisah Maryam di dalam Kitab (Al-Qur’an), (Yaitu) katiko dio mangasingkan diri dari keluargonyo ka suatu genah di sebelah timur (Baitulmaqdis).

## 19:17

Dio (Maryam) mamasang tabir (nang malindunginyo) dari orang-orang tu. Lalu, Kami mangutus roh kami (Jibril) kapadonyo, kemudian dio manampakkan diri di hadapannyo dalam bentuk manusio nang sempurno.

## 19:18

Dio (Maryam) bakato (kapadonyo), “Sasungguhnyo aku balindung kapado Tuhan Nang Maha Pangasih darimu (untuk babuat jahat kapadku) bilo kamu saorang nang batakwa.”

## 19:19

Dio (Jibril) bakato, “Sasungguhnyo aku iko hanyo utusan Tuhan kamu, untuk nyampekan anugerah kapado kamu anak laki laki nang suci.”

## 19:20

Dio (Maryam) bakato, “Bagaimano (mungkin) aku mampunyoi anak laki-laki, padohal idak pernah ado saorang laki-laki pun nang manyentuhku dan aku bukan saorang palacur.”

## 19:21

Dio (Jibril) bakato, “Macam tulah.” Tuhanmu bafirman, “Hal macam tu amat mudah bagiKu dan supayo Kami manjadikannyo sabagai tando (kaagungan-Ku) bagi manusio dan rahmat dari Kami. Hal tu adolah suatu urusan nang (sudah) diputuskan.”

## 19:22

Mako, dio (Maryam) mangandungnyo, lalu mangasingkan diri basamonyo ka genah nang jauh.

## 19:23

Raso sakit bakal malahirkan mamaksonyo (basandar) pado pangkal pohon kurmo. Dio (Maryam) bakato, “Oh, saandainyo aku mati sabelum ko dan manjadi saorang nang idak diperatikan dan dilupokan (salamolamonyo).”

## 19:24

Dio (Jibril) baseru kapadonyo dari genah nang rendah, “Jangan kamu besedih. Sungguh, Tuhanmu lah manjadikan anak sungei di bawahmu.

## 19:25

Goyanglah pangkal pohon kurmo tu ka arahmu, niscayo (pohon) tu bakal manjatuhkan buah kurmo nang masak kapadomu.

## 19:26

Makan, minum, dan basukocitolah kamu. Kalu kamu mangimak sasaorang, katokanlah, “Sasungguhnyo aku lah banazar puaso (bicaro) untuk Tuhan Nang Maha Pangasih, Kareno tu, aku idak bakal bacakap dengan siapo pun pado hari ko.”

## 19:27

Dio (Maryam) membawak dio (bayi tu) kapado kaumnyo dengan manggendongnyo. Mereko tu bakato, “Oi Maryam, sungguh, kamu benar-benar lah membawk sasuatu nang amat mungkar.

## 19:28

Oi saudaro perempuan Harun (Maryam), bapakmu bukan saorang nang baperangai buruk dan emakmu jugo bukan pazino.”

## 19:29

Dio (Maryam) manunjuk kapadonyo (bayi)-nyo (supayo orang-orang tu batanyo kapadonyo). Orang-orang tu bakato, “Bagaimano mungkin kami bakal babicaro dengan budak kecik nang masih dalam ayunan?”

## 19:30

Dio (Isa) bakato, “Sasungguhnyo aku ko hambo Allah. Dio (bakal) mambagihku Kitab (Injil) dan manjadikan aku saorang nabi.

## 19:31

Dio manjadikan aku saorang nang diberkahi di mano bae aku baado dan mamerentahkan kapadoku (untuk mandirikan) sembahyang serto manunaikan zakat selamo hidupku,

## 19:32

dan babakti kapado mamakku serto dio idak manjadikanku orang nang sombong lagi celako.

## 19:33

Kesejahteraan semoga dilimpahkan kapadoku pado hari kalahiranku, hari wafatku, dan hari aku dibangkitkan hidup (balik).”

## 19:34

Tulah (hakikat) Isa anak laki-laki Maryam, perkatoan benar nang orang-orang tu ragukan

## 19:35

Idak patut bagi Allah mampunyoi anak. Maha Suci Dio. Apobilo hendak manetapkan sasuatu, dio hanyo bakato kapadonyo, “Jadilah!” Mako, jadilah sasuatu tu.

## 19:36

(Isa bakato,) “Sasungguhnyo Allah tu Tuhanku dan Tuhanmu. Sembahlah Dio! Ko adolah jalan nang lurus.”

## 19:37

Golongan-golongan di antaro orang-orang tu (Yahudi dan Nasrani) baselisih. Celakolah orang-orang nang kufur pado waktu manyaksikan hari nang amat agung

## 19:38

Alangkah tajam panganingan dan pangimakan orang-orang tu pado hari orang-orang tu datang kapado Kami (di akherat)! Tapi, orang-orang aniayo pado hari ko (di dunio) barado dalam kasesatan nang nyato.

## 19:39

Bagihlah orang-orang tu peringatan tentang hari panyesalan katiko sagalo perkaro lah diputus, sedangkan orang-orang tu dalam kalalaian dan orang-orang tu idak baiman

## 19:40

Sasungguhnyo Kamilah nang mawarisi bumi [^461]  baserto sagalo nang ado di atasnyo dan hanyo kapado Kamilah orang-orang tu dibalikkan.

[^461]: Saluruh alam ko bakal hancur dan hanyo Allah Swt. nang kekal

## 19:41

Ceritokanlah (Nabi Muhammad, kisah) Ibrahim di dalam Kitab (Al-Qur’an)! Sasungguhnyo dio adolah saorang nang amat benar dan mambenarkan lagi saorang nabi.

## 19:42

Katiko dio (Ibrahim) bakato kapado bapaknyo, “Oi bapakku, mangapo kamu manyembah sasuatu nang idak manganing, idak mangimak, dan idak pula bamanfaat kapadomu sadikit pun?

## 19:43

Oi bapakku, sasungguhnyo lah datang kapadoku sabagian ilmu nang idak datang kapadomu. Ikutilah aku, niscaya aku tunjukkan kapadomu jalan nang lurus.

## 19:44

Oi bapakku, janganlah manyembah setan! Sasungguhnyo setan tu amat durhako kapado Tuhan nang Maha Pamurah.

## 19:45

Oi Bapakku, Sasungguhnyo aku takut azab dari (Tuhan) nang Maha Pamurah manimpomu sahinggo kamu manjadi kanti setan.

## 19:46

Dio (bapaknya) bakato, “Apokah kamu mambenci tuhan-tuhanku, oi Ibrahim? Jiko idak bahenti (mencelo tuhan nang kusembah), kamu pasti bakal kurajam. Tinggalkanlah aku untuk waktu nang lamo.”

## 19:47

Dio (Ibrahim) bakato, “Semoga kaselamatan bagimu. Aku bakal mamohonkan ampunan bagimu kapado Tuhanku. Sasungguhnyo dio Mahabaik kapadoku.

## 19:48

Aku bakal manjauh darimu dan apo nang kamu sembah salain Allah. Aku bakal badoa kapado Tuhanku semoga aku idak kecewa dengan doaku kapado Tuhanku.”

## 19:49

Mako, katiko dio (Ibrahim) sudah manjauh dari orang-orang tu dan dari apo nang orang-orang tu sembah salain Allah, Kami anugerahkan kapadonyo (saorang anak) Ishaq dan (saorang cucu) Ya‘qub. Masingmasing Kami angkat manjadi nabi.

## 19:50

Kami anugerahkan kapado orang-orang tu sabagian dari rahmat Kami dan Kami jadikan orang-orang tu buah tutur nang baik lagi mulio

## 19:51

Ceritokanlah (Nabi Muhammad kisah) Musa di dalam Kitab (Al-Qur’an). Sasungguhnyo dio adolah orang nang tapilih, rasul, dan nabi.

## 19:52

Kami lah mamanggilnyo dari sebelah kanan (Gunung) Tur (Sinai) dan Kami dekatkan dio untuk bamunajat (babicara tanpa perantaro).

## 19:53

Kami lah manganugerahkan kapadonyo sabagian rahmat Kami, yaitu (manjadikan) saudaronyo, Harun, sabagai nabi.

## 19:54

Ceritokanlah (Nabi Muhammad kisah) Ismail di dalam Kitab (Al-Qur’an). Sasungguhnyo dio adolah orang nang benar janjinyo, rasul, dan nabi.

## 19:55

Dio salalu manyuruh keluargonyo [^462] untuk (manegakkan) sembahyang dan (manunaikan) zakat. Dio adolah orang nang diridai oleh Tuhannyo

[^462]: Sabagian mufasir bapendapat bahwa nang dimaksud ‘ahlahu’ iolah keluargonyo, sedangkan sabagiannyo bapendapat umatnyo.

## 19:56

Ceritokanlah (Nabi Muhammad kisah) Idris di dalam Kitab (Al-Qur’an). Sasungguhnyo dio adolah orang nang amat benar dan mambenarkan lagi saorang nabi

## 19:57

Kami lah mangangkatnyo ka martabat nang tinggi

## 19:58

Orang-orang tulah orang-orang nang lah dibagih nikmat oleh Allah, yakni paro nabi katurunan Adam, orang nang Kami bawak (dalam kapal) basamo Nuh, katurunan Ibrahim dan Israil (Ya‘qub), serto orang nang lah Kami bagih patunjuk dan Kami pilih. Apobilo dibacokan kapado orang-orang tu ayat-ayat Allah nang Maha Pangasih, orangorang tu tunduk, sujud, dan manangis.

## 19:59

Kemudian, datanglah sasudah orang-orang tu (generasi) pangganti nang mangabaikan sembahyang dan mangikuti hawo nafsu. Orang-orang tu kagi bakal tasesat.

## 19:60

Kacuali orang nang batobat, baiman, dan baamal saleh, orang-orang tu bakal masuk surgo dan idak dizalimi sadikit pun.

## 19:61

(Yaitu,) surgo ‘Adn nang lah dijanjikan oleh (Allah) nang Maha Pangasih kapado hambohambo-Nyo, sakalipun (surgo tu) gaib. Sasungguhnyo janji-Nyo pasti ditepati.

## 19:62

Di dalamnyo orang-orang tu idak manganing perkataan nang idak baguno, kacuali salam (ucapan kabaikan dan kadamaian). Di dalamnyo orang-orang tu mandapatkan rezeki pado pagi dan petang.

## 19:63

Tulah surgo nang bakal Kami wariskan kapado hambo-hambo Kami nang salalu batakwa.

## 19:64

Idaklah kami (Jibril) turun, kacuali atas perentah Tuhanmu. Milik-Nyo sagalo nang ado di hadapan kito, di belakang kito, dan di antaro kaduanyo. Tuhanmu sakali-kali bukan palupo.

## 19:65

(Diolah) Tuhan (nang manguasoi) langit, bumi, dan sagalo nang ado di antaro kaduanya. Mako, sembahlah Dio dan bateguh hatilah dalam baibadah kapadoNyo. Apokah kamu mangetaui sasuatu nang samo dengan-Nya?

## 19:66

Orang (kafir) bakato, “Betulkah apobilo lah mati kelak, aku sungguh-sungguh bakal dibangkitkan hidup balik?”

## 19:67

Apokah manusio idak manyadari bahwa Kami lah manciptokannyo dahulu, padohal (sabelumnya) dio idak bawujud samo sekali?

## 19:68

Mako, demi Tuhanmu (Nabi Muhammad), sungguh, Kami pasti bakal mangumpulkan orang-orang tu basamo setan, kemudian pasti Kami bakal mandatangkan orang-orang tu ka sakeliling Jahanam dengan tasungkur

## 19:69

Kemudian, pasti bakal Kami tarik dari satiap golongan siapo di antaro orang-orang tu nang paling durhako kapado nang Maha Pangasih.

## 19:70

Selanjutnyo, Kami sungguh lebih mangetaui orang nang paling layak (dimasukkan) ka dalam nerako.

## 19:71

Idak ado saorang pun di antaromu nang idak malewatinyo (sirat di atas nerako). Hal tu bagi Tuhanmu adolah katentuan nang sudah ditetapkan.

## 19:72

Selanjutnyo, Kami bakal manyelamatkan orang-orang nang batakwa dan mambiakkan orang-orang nang aniayo di dalamnyo (nerako) dalam kaadoan tasungkur.

## 19:73

Apobilo dibacokan kapado orang-orang tu ayat-ayat Kami nang jelas, niscayo orangorang nang kufur bakato kapado orangorang nang baiman, “Manokah di antaro kaduo golongan nang lebih baik genah tinggal dan lebih indah genah pertemuan(- nya)?”

## 19:74

Betapo banyak umat (nang engkar) nang lah Kami binasokan sabelum orang-orang tu, padohal orang-orang tu lebih bagus perkakas rumah tanggonyo dan (lebih indah) dipandang mato.

## 19:75

Katokanlah (Nabi Muhammad), “Siapo nang barado dalam kasesatan, biaklah Tuhan nang Maha Pangasih mamperpanjang waktu baginyo. [^463]  Hinggo apobilo lah mangimak apo nang diancamkan kapado orang-orang tu, baik azab maupun Kiamat, orang-orang tu bakal mangetaui siapo nang lebih buruk kadudukannyo dan lebih lemah bala tentaronya.”

[^463]: Maksudnya adolah mamanjangkan umur dan mambiakkan orang-orang tu hidup dalam kasenangan

## 19:76

Allah bakal manambah patunjuk kapado orang-orang nang lah mandapat patunjuk. Amal kabajikan nang kekal tu lebih baik pahalo dan kasudahannyo di sisi Tuhanmu.

## 19:77

Lalu, apokah kamu mangimak orang nang kufur tahadap ayat-ayat Kami dan dio mangatokan, “(Di akherat) pasti aku bakal dibagih harto dan anak.

## 19:78

Apokah dio mangimak nang gaib ataukah lah mambuat perjanjian di sisi Tuhan nang Maha Pangasih?

## 19:79

Samo sakali idak! Kami bakal manulis apo nang dio katokan dan Kami bakal mamperpanjang azab untuknyo sacaro sempurno.

## 19:80

Kami bakal mangambil balik apo nang dio katokan tu (harto dan anak) dan dio datang kapado Kami saorang diri.

## 19:81

Orang-orang tu lah manjadikan salain Allah sabagai tuhan-tuhan supayo manjadi pambela orang-orang tu.

## 19:82

Samo sakali idak! Orang-orang tu (tuhantuhan tu) bakal mangengkari panyembahan orang-orang tu (orang-orang kafir) tahadapnyo dan manjadi musuh bagi orangorang tu.

## 19:83

Idakkah kami mamperatikan bahwa Kami lah mangutus setan-setan kapado orangorang kafir untuk benar-benar manggoda orang-orang tu (babuat maksiat)?

## 19:84

Mako, janganlah kamu (Nabi Muhammad) tagesa-gesa (mamintakan azab) bagi orangorang tu. Sasungguhnyo Kami hanyolah mangitung dengan teliti (datangnyo siksoan) untuk orang-orang tu.

## 19:85

(Ingatlah) suatu hari (katiko) Kami mangumpulkan orang-orang nang batakwa (menghadap) kapado (Allah) nang Maha Pangasih sabagai rombongan nang tahormat

## 19:86

dan Kami manggiring paro pandurhako ka (nerako) Jahanam dalam kaadoan dahaga.

## 19:87

Orang-orang tu idak punyo (hak mandapat atau mambagih) syafaat (pertolongan), kacuali orang nang lah mangadokan perjanjian di sisi (Allah) nang Maha Pangasih. [^464]

[^464]: Mangadokan perjanjian dengan Allah Swt. maksudnyo baiman kapado Allah Swt., manjalankan perentah-Nyo, dan bertakwa kapado-Nyo.

## 19:88

Orang-orang tu bakato, “(Allah) nang Maha Pangasih lah mangangkat anak.”

## 19:89

Sungguh, kamu benar-benar lah mambawak sasuatu nang amat mungkar

## 19:90

Kareno ucapan tu, hampir bae langit pecah, bumi tabelah, dan gununggunung runtuh bakeping-keping.

## 19:91

(Hal tu tajadi) kareno orang-orang tu manganggap (Allah) nang Maha Pangasih mampunyoi anak.

## 19:92

Idak sepatutnyo (Allah) nang Maha Pangasih mangangkat anak.

## 19:93

Idak ado saorang pun di langit dan di bumi, kacuali bakal datang kapado (Allah) nang Maha Pangasih sabagai saorang hambo.

## 19:94

Sungguh, Dio (Allah) benar-benar lah manentukan jumlah orang-orang tu dan mangitungnyo dengan teliti.

## 19:95

Sagalonyo bakal datang kapado Allah pado hari Kiamat dewek-dewek.

## 19:96

Sasungguhnyo bagi orang-orang nang baiman dan baamal saleh, (Allah) nang Maha Pangasih bakal mananamkan raso cinto (dalam hati) orang-orang tu.

## 19:97

Sasungguhnyo Kami lah mamudahkan (Al-Qur’an) tu dengan bahasomu (Nabi Muhammad) supayo dengannyo kamu mambagih kabar gembiro kapado orangorang nang batakwa dan mambagih peringatan kapado kaum nang mambangkang.

## 19:98

Betapo banyak umat nang lah Kami binasokan sabelum orang-orang tu. Apokah kamu (Nabi Muhammad) mangimak salah saorang dari orang-orang tu atau manganing bisikan orang-orang tu?

## 20:1

Ṭā Hā

## 20:2

Kami idak manurunkan Al-Qur’an ko kapadomu (Nabi Muhammad) supaya kamu manjadi susah.

## 20:3

(Kami idak manurunkannyo,) kacuali sabagai peringatan bagi orang nang takut (kapado Allah).

## 20:4

(Al-Qur’an) diturunkan dari (Allah) nang lah manciptokan bumi dan langit nang tinggi.

## 20:5

(Diolah Allah) nang Maha Pangasih (dan) basemayam di atas ʻArasy [^465]

[^465]: Imak catatan kaki surah al-A‘rāf/7: 54

## 20:6

Milik-Nyolah apo nang ado di langit, apo nang ado di bumi, apo nang ado di antaro keduanyo, dan apo nang ado di bawah tanah.

## 20:7

Jiko kamu mangeraskan ucapanmu, sasungguhnyo Dio mangetaui (ucapan nang) rahasio dan nang lebih tasingitkan (darinyo).

## 20:8

Allah idak ado tuhan salain Dio. Milik-Nyolah namo-namao nang tabaik.

## 20:9

Apokah lah sampai kapadomu (Nabi Muhammad) kisah Musa?

## 20:10

(Ingatlah) katiko dio (Musa) mangimak api, lalu bakato kapado keluargonyo, “Tinggallah (di sini)! Sasungguhnyo aku mangimak api. Mudah-mudahan aku dapat mambawak sadikit nyalo api kapadomu atau mandapat patunjuk di genah api tu.”

## 20:11

Katiko mandatanginyo (genah api), dio (Musa) dipanggil, “Oi Musa,

## 20:12

sasungguhnyo Aku adolah Tuhanmu. Lepaskanlah kaduo terompahmu kareno sasungguhnyo kamu barado di lembah nang suci, yaitu Tuwa.

## 20:13

Aku lah mamilihmu, mako dengarkanlah apo nang bakal diwahyukan (kapadomu).

## 20:14

Sasungguhnyo Aku adolah Allah, idak ado tuhan salain Aku. Mako, sembahlah Aku dan tegakkanlah sembahyang untuk mangingatKu.

## 20:15

Sasungguhnyo hari Kiamat tu (pasti) bakal datang. Aku hampir (benar-benar) manyingitkannyo. (Kadatangannyo tu dimaksudkan) supayo satiap jiwo dibalas sasuai dengan apo nang lah dio usahokan

## 20:16

Janganlah kamu dipalingkan darinyo (iman pado hari Kiamat) oleh orang nang idak baiman padonyo dan mangikuti hawo nafsunyo sahinggo kamu binaso.

## 20:17

Apo nang ado di tangan kananmu tu, oi Musa?"

## 20:18

(Musa) bakato, “Io adolah tongkatku. Aku (dapat) basandar padonyo, merontokkan (daun-daun) dengannyo untuk (makanan) kambingku, dan mampunyoi kaperluan lain padonya.”

## 20:19

(Allah) bafirman, “Lemparkanlah (tongkat) tu, oi Musa!”

## 20:20

Mako, dio (Musa) melemparkannyo. Tibatiba io manjadi saekor ular nang marayap dengan cepat.

## 20:21

Dio (Allah) bafirman, “Ambillah dan jangan takut! Kami bakal mangembalikannyo pado kaadoannyo samula

## 20:22

Kepitlah (telapak) tanganmu ka ketiakmu, niscaya io bakal kaluar dalam kaadoan putih (bercahayo) tanpo cacat sabagai mukjizat nang lain.

## 20:23

(Kami perentahkan tu) untuk mamperliatkan kapadomu sabagian tandotando kaagungan Kami nang tabesak.

## 20:24

Pegilah kapado Fir‘aun! Sasungguhnyo dio lah malampaui batas.”

## 20:25

Dio (Musa) bakato, “Ya Tuhanku, lapangkanlah dadoku

## 20:26

Mudahkanlah untukku urusanku,

## 20:27

Dan lepaskanlah kakakuan dari lidahku,

## 20:28

Supayo orang-orang tu mangerti perkatoanku

## 20:29

Jadikanlah untukku saorang penolong dari keluargoku

## 20:30

(Yaitu) Harun, saudaroku

## 20:31

Teguhkanlah kakuatanku dengannyo

## 20:32

Dan sertokan dio dalam urusanku (kanabian)

## 20:33

Supayo kami banyak batasbih kapado-Mu

## 20:34

Dan banyak bazikir kapado-Mu

## 20:35

Sasungguhnyo Engkau Maha Mangimak (kaadoan) kami.”

## 20:36

(Allah) bafirman, “Sungguh, lah diperkenankan permintaanmu, oi Musa.

## 20:37

Sungguh, Kami benar-benar lah mambagihkan nikmat kapadomu pado kasempatan nang lain (sabelum ko),

## 20:38

(Yaitu) katiko Kami mangilhamkan kapado emakmu sasuatu nang diilhamkan.

## 20:39

(Ilham tu adolah perentah Kami kapado emakmu), ‘Letakkanlah dio (Musa) di dalam peti, kemudian hanyutkanlah dio ka sungei (Nil). Mako, biaklah (arus) sungei tu mambawaknyo ka tepi. dio bakal diambil oleh (Fir‘aun) musuh-Ku dan musuhnya.’ Aku lah malimpahkan kapadomu kasih sayang dari-Ku [^466]  dan supayo kamu diasuh di bawah pangawasan-Ku.

[^466]: Satiap orang nang mamandang Nabi Musa a.s. bakal marasokan cinto, kasih, dan sayang kapadonyo

## 20:40

Katiko saudaro perempuanmu bajalan (untuk mangawasi dan mangetaui berito), dio bakato (kapado keluargo Fir‘aun), ‘Bolehkah saya manunjukkan kapadomu orang nang bakal mameliharonya?’ Mako, Kami mangembalikanmu kapado emakmu supayo senang hatinyo dan idak basedih. Kamu pernah mambunuh sasaorang (tanpo sengajo), [^467]  lalu Kami selamatkan kamu dari kasulitan (nang besar) dan Kami lah mancobamu dengan baberapo cobaan (nang berat). Lalu, kamu tinggal baberapo taun di antaro penduduk Madyan, [^468]  kemudian kamu, oi Musa, datang manurut waktu nang ditetapkan

[^467]: Nang tabunuh adolah saorang bangsa Qibti nang sedang bakelahi dengan saorang Bani Israil samacam mano nang dikisahkan dalam surah al-Qaṣaṣ/28: 15.

[^468]: Nabi Musa a.s. datang ka negeri Madyan untuk malarikan diri. Di sano dio dinikahkan oleh Syekh Madyan dengan salah saorang putrinyo dan manetap baberapo tahun lamonyo.

## 20:41

Aku lah mamilihmu (manjadi rasul) untukKu

## 20:42

Pegilah kamu baserto saudaromu dengan (membawak) tando-tando (kakuasoan)- Ku dan janganlah kamu baduo lalai dalam mangingat-Ku.

## 20:43

Pegilah kamu baduo kapado Fir‘aun! Sasungguhnyo dio lah malampaui batas.

## 20:44

babicarolah kamu baduo kapadonyo (Fir‘aun) dengan perkatoan nang lemah lembut, mudah-mudahan dio sadar atau takut.”

## 20:45

Kaduonyo bakato, “Ya Tuhan kami, sasungguhnyo kami khawatir dio bakal segero manyikso kami atau bakal makin malampaui batas.”

## 20:46

Dio (Allah) bafirman, “Janganlah kamu baduo khawatir! Sasungguhnyo Aku basamo kamu baduo. Aku manganing dan mangimak.

## 20:47

Mako, datanglah kamu baduo kapadonyo (Fir‘aun) dan katokanlah, ‘Sasungguhnya kami baduo adolah utusan Tuhanmu. Lepaskanlah Bani Israil basamo kami dan janganlah kamu manyikso orang-orang tu. [^469] Sungguh, kami datang kapadomu dengan mambawak bukti (atas karasulan kami) dari Tuhanmu. Keselamatan tu dilimpahkan kapado orang nang mangikuti patunjuk..

[^469]: Bani Israil pada waktu di Mesir barado di bawah perbudakan Fir‘aun. Orang-orang tu dipekerjokan untuk mandirikan bangunan-bangunan nang besak dan kota-kota dengan caro kerjo pakso. Mako, Nabi Musa a.s. maminta kapado Fir‘aun supayo orang-orang tu dibebaskan

## 20:48

Sasungguhnyo lah diwahyukan kapado kami bahwa sikso tu (ditimpokan) kapado siapo pun nang mandustokan (para rasul) dan bapaling (dari tuntunannyo).’”

## 20:49

Dio (Fir‘aun) bakato, “Siapokah Tuhanmu baduo, oi Musa?”

## 20:50

Dio (Musa) manjawab, “Tuhan kami iolah (Tuhan) nang lah manganugerahkan kapado sagalo sasuatu bentuk pancipto470 annyo (nang layak), kemudian mambagihnyo patunjuk.” [^470]

[^470]: Patunjuk di siko maksudnyo adolah akal, naluri, dan kodrat alamiah untuk kalanjutan hidupnyo masing-masing

## 20:51

Dio (Fir‘aun) batanyo, “Bagaimano kaadoan generasi tadahulu?”

## 20:52

Dio (Nabi Musa) manjawab, “Pengetauan tentang tu ado pado Tuhanku di dalam sabuah Kitab (Lauh Mahfuz). Tuhanku idak bakal salah ataupun lupo.

## 20:53

(Diolah Tuhan) nang lah manjadikan bumi sabagai hamparan dan maratokan jalanjalan di atasnyo bagimu serto manurunkan aek (hujan) dari langit.” Kemudian, Kami manumbuhkan dengannyo (aek hujan tu) babagai macam tumbuh-tumbuhan.

## 20:54

Makanlah dan gembalakanlah hewanhewanmu! Sasungguhnyo pado nang macam tu tadapat tando-tando (kaagungan Allah) bagi orang-orang nang baakal.

## 20:55

Darinyo (tanah) tulah Kami manciptokanmu, kapadonyolah Kami bakal mangembalikanmu dan dari sanolah Kami bakal mangeluarkanmu pado waktu nang lain.

## 20:56

Sungguh Kami benar-benar lah mamperliatkan kapadonyo (Fir‘aun) tando-tando (kaagungan) Kami sagalonya. [^471] Namun, dio mandustokan dan enggan (manerimo kabenaran).

[^471]: Nang dimaksud dengan tando-tando di siko adolah tando-tando kanabian Nabi Musa a.s. Pado pertemuan Nabi Musa a.s. dengan Fir‘aun ko, mukjizat nang diperlihatkan baru duo, yaitu tongkat manjadi ular dan tangan Nabi Musa a.s. manjadi putih bercahayo.

## 20:57

Dio (Fir‘aun) bakato, “Apokah kamu datang kapado kami untuk mangusir kami dari negeri kami dengan sihirmu, oi Musa?

## 20:58

Kami pun pasti bakal mandatangkan sihir samacam tu kapadomu. Buatlah suatu perjanjian antaro kami dan kami untuk (mangadokan) pertemuan nang idak bakal kami dan kamu langgar di suatu genah pertengahan (antaro kaduo pihak).

## 20:59

Dio (Musa) bakato, “Waktumu (untuk batemu dengan kami) iolah hari rayo dan hendaklah orang-orang dikumpulkan pado waktu duha.

## 20:60

Mako, Fir‘aun maninggalkan (genah tu), lalu mangatur tipu dayonyo. Kemudian, dio datang balik (pado waktu dan genah nang disepakati).

## 20:61

Musa bakato kapado orang-orang tu (paro panyihir), “Celakolah kamu! Janganlah kamu mangado-adokan kadustoan tahadap Allah, kagi Dio mambinasokan kamu dengan azab. Sungguh rugi orang nang mangado-adokan kadustoan.”

## 20:62

Orang-orang tu babantah-bantahan tentang urusannyo dan marahasiokan percakapannyo.

## 20:63

Orang-orang tu (paro panyihir) bakato, “Sasungguhnyo duo orang ko adolah benarbenar panyihir nang hendak mangusirmu dari negerimu dengan sihir orang-orang tu baduo dan hendak melenyapkan adat kabiasoanmu nang utamo.

## 20:64

Kumpulkanlah sagalo tipu dayo (sihir)- mu, kemudian datanglah dalam sikok barisan! Sungguh, bauntung orang nang manang pado hari ko.”

## 20:65

Orang-orang tu (para panyihir) bakato, “Oi Musa, apokah kamu nang malemparkan (dahulu) atau kami nang lebih dahulu malemparkannyo?”

## 20:66

Dio (Musa) bakato, “Silakan kamu malemparkan!” Tiba-tiba tali-temali dan tongkat-tongkat orang-orang tu tabayang olehnyo (Musa) saakan-akan io (ular-ular tu) marayap cepat kareno sihir orang-orang tu.

## 20:67

Mako, talintaslah dalam hati Musa (perasoan) takut.

## 20:68

Kami bafirman, “Jangan takut! Sasungguhnyo kamulah nang paling unggul.

## 20:69

Lemparkan apo nang ado di tangan kananmu, niscayo io bakal manelan apo nang orang-orang tu buat. Sasungguhnyo apo nang orang-orang tu buat tu hanyolah tipu dayo panyihir (belaka). Idak bakal menang panyihir tu, dari mano pun io datang.”

## 20:70

Lalu, paro panyihir tu merunduk sujud serayo bakato, “Kami lah percayo kapado Tuhannyo Harun dan Musa.”

## 20:71

Dio (Fir‘aun) bakato, “Apokah kamu baiman kapadonyo (Musa) sabelum aku mambagih izin kapadomu? Sasungguhnyo dio tu pamimpinmu nang mangajarkan sihir kapadomu. Sungguh, bakal kupotong tangan-tangan dan kaki-kakimu sacaro basilang dan sungguh, bakal aku salib kamu pado pangkal pohon kurma. Sungguh, kamu pasti bakal mangetaui siapo di antaro kito nang lebih keras dan lebih kekal siksoannya.”

## 20:72

Orang-orang tu (para panyihir) bakato, “Kami idak bakal mangutamokanmu daripado bukti-bukti nyato (mukjizat) nang lah datang kapado kami (malalui Musa) dan daripado (Allah) nang lah manciptokan kami. Putuskanlah apo nang hendak kamu putuskan! Sasungguhnyo kamu hanyo dapat mamutuskan (perkaro) dalam kahidupan dunio ko.

## 20:73

Sasungguhnyo kami lah baiman kapado Tuhan kami supayo dio mangampuni sagalo kasalahan kami dan sihir nang lah engkau paksokan kapado kami. Allah lebih baik dan lebih kekal.

## 20:74

Sasungguhnyo siapo nang datang kapado Tuhannyo dalam kaadoan badosa, (disediakan) baginyo (nerako) Jahanam. Dio idak mati (sahinggo tahindar dari azab) di dalamnyo dan idak (pulak) hidup (dengan layak dan nyaman).

## 20:75

Siapo nang datang kapado-Nyo dalam kaadoan baiman dan lah baamal saleh, orang-orang tulah orang-orang nang mamperoleh derajat nang tinggi (mulio),

## 20:76

(Yaitu) surgo-surgo ‘Adn nang mangalir di bawahnyo sungei-sungei. Orang-orang tu kekal di dalamnya. Tulah balasan bagi orang nang manyucikan diri.

## 20:77

Sungguh, lah Kami wahyukan kapado Musa, “Pegilah basamo hambo-hambo-Ku (Bani Israil) pado malam hari dan pukullah laut tu untuk manjadi jalan nang kering bagi orangorang tu [^472]  tanpa raso takut bakal tasusul dan tanpa raso khawatir (akan tenggelam).”

[^472]: Mamukul laut tu dengan tongkat (imak surah asy-Syu‘arā’/26: [^63].

## 20:78

Fir‘aun dengan bala tentaronyo lalu mangejar orang-orang tu (Musa dan pengikutnya), tapi orang-orang tu (Fir‘aun dengan bala tentaronya) digulung ombak laut (nang dahsyat) sahinggo manenggelamkan orangorang tu.

## 20:79

Fir‘aun lah manyesatkan kaumnyo dan idak mambagih (orang-orang tu) patunjuk.

## 20:80

Oi Bani Israil, sungguh Kami lah manyelamatkanmu dari musuhmu, mangadokan perjanjian denganmu (untuk bamunajat) di sebelah kanan gunung tu (gunung Sinai), dan manurunkan kapadomu [^473]  manna dan salwa. [^474]

[^473]: Ayat ko ditujukan kapado orang Yahudi pado zaman Nabi Muhammad saw., sedangkan nang dimaksud ‘kamu’ pado ayat ko adolah nenek moyang orang-orang tu.

[^474]: Imak panjelasan ‘manna’ dan ‘salwa’ pado catatan kaki surah al-Baqarah/2: 57

## 20:81

Makanlah sabagian nang baik-baik dari rezeki nang lah Kami anugerahkan 473 kapadomu. Janganlah malampaui batas nang manyebabkan kemurkoan-Ku bakal manimpomu. Siapo nang ditimpo kamurkoan-Ku, mako sungguh binasolah dio.

## 20:82

Sasungguhnyo Aku Maha Pangampun bagi nang batobat, baiman, dan babuat kabajikan, kemudian tetap dalam patunjuk.

## 20:83

(Allah bafirman,) “Apo nang mambuat kamu datang (ka gunung Sinai) lebih cepat sahinggo maninggalkan kaummu, oi Musa?”

## 20:84

(Musa) bakato, “Orang-orang tu sedang manyusulku dan aku basegero kapado-Mu, ya Tuhanku, supayo Engkau rida.”

## 20:85

Dio (Allah) bafirman, “Sasungguhnyo Kami benar-benar lah manguji kaummu sasudah kamu tinggalkan dan Samiri lah manyesatkan orang-orang tu.”

## 20:86

Lalu, Musa balik kapado kaumnyo dalam kaadoaan marah lagi sedih. Dio bakato, “Oi kaumku, bukankah Tuhanmu lah manjanjikan kapadomu suatu janji nang baik? Apokah maso perjanjian tu talalu lama bagimu atau kamu mangendaki supayo kamurkoan Tuhan manimpomu sahinggo kamu malanggar perjanjianmu denganku?”

## 20:87

Orang-orang tu bakato, “Kami idak melanggar perjanjian (dengan)-mu atas kamauan kami dewek. Tapi, kami harus mambawak beban berat [^475]  barupo perhiasan kaum (Fir‘aun) tu. Kami kemudian melemparkannyo (ka dalam perapian) dan demikian pula Samiri melemparkannya. [^476]

[^475]: Beban berat’ nang disebutkan dalam ayat ko dapat baarti berat dalam makno fisik dan dapat pulak baarti beban doso kareno idak mangembalikan perhiasan nang orang-orang tu pinjam dari penduduk Mesir.

[^476]: Orang-orang tu disuruh mambawak perhiasan dari emas milik orang-orang Mesir, lalu oleh Samiri dianjurkan supayo perhiasan tu dilemparkan ka dalam api nang lah dinyalokannyo dalam suatu lubang untuk dijadikan patung babentuk anak sapi. Kemudian orang-orang tu malemparkannyo dan diikuti pulak oleh Samiri.

## 20:88

(Dari perapian tu) kemudian dio (Samiri) mangeluarkan untuk orang-orang tu patung bawujud anak jawi nang basuaro. [^477] Orangorang tu lalu bakato, “Nilah Tuhanmu dan Tuhan Musa, tapi dio (Musa) lah lupo (bahwa Tuhannyo di sini).”

[^477]: Imak catatan kaki surah al-A‘rāf/7: 148.

## 20:89

Mako, idakkah orang-orang tu mamperhatikan bahwa (patung anak jawi tu) idak dapat mambagih jawaban kapado orang-orang tu dan idak kuaso manolak mudarat maupun mandatangkan manfaat kapado orang-orang tu?

## 20:90

Sungguh, sabelumnyo Harun lah bakato kapado orang-orang tu, “Oi kaumku, sasungguhnyo kamu hanyo dibagih cobaan dengannyo (patung anak sapi) dan sasungguhnyo Tuhanmu iolah (Allah) nang Maha Pangasih. Mako, ikutilah aku dan taatilah perentahku."

## 20:91

Orang-orang tu manjawab, “Kami idak bakal maninggalkannyo (patung anak sapi) (dan) tetap bakal manyembahnyo sampai Musa balik kapado kami.”

## 20:92

Dio (Musa) bakato, “Oi Harun, apo nang manghalangimu, katiko kamu mangimak orang-orang tu lah sesat,

## 20:93

dari mangikuti (dan manyusul)-ku? Apokah kamu (sengaja) malanggar perentahku?”

## 20:94

Dio (Harun) manjawab, “Wahai anak laki mamakku, janganlah kamu tarik janggutku dan jangan (pulak kamu jambak rambut) kepaloku. Sasungguhnyo aku khawatir kamu bakal bakato (kapadoku), ‘Kamu lah mamecah belah Bani Israil dan idak mameliharo amanatku.’”

## 20:95

Dio (Musa) bakato, “Apa nang mandorongmu (babuat macam tu), oi Samiri?”

## 20:96

Dio (Samiri) manjawab, “Aku mangimak sasuatu nang idak orang-orang tu imak. Kemudian, aku ambil sagenggam (tanah) bekas jejak rasul (Jibril) lalu aku lemparkan (ka dalam mulut patung anak sapi). [^478] Macam tulah nafsuku mambujukku.”

[^478]: Menurut jumhur ulama, nang dimaksud dengan ‘jejak rasul’ adolah jejak telapak kudo Jibril a.s. Pandapat kp manjelaskan bahwa Samiri mangambil sagumpal tanah dari jejak telapak kudo tu lalu malemparkannyo ka dalam logam nang sedang dihancurkan sahingga logam tu babentuk anak jawi nang mangeluarkan suaro. Adopun sabagian kecil mufasir bapendapat bahwa ‘jejak rasul’ di siko adolah ajaran-ajarannyo. Manurut paham ko Samiri mangambil sabagian ajaran Nabi Musa a.s. kemudian maninggalkan ajaran-ajaran tu sahingga dio menjadi sesat.

## 20:97

Dio (Musa) bakato (kapado Samiri), “Pegilah kamu! Sasungguhnyo di dalam kahidupan (dunio) kamu (hanyo dapat) mangatokan, ‘Jangan sentuh (aku).’ [^479] Kamu pasti mandapat (hukuman) nang lah dijanjikan (di akherat) nang idak bakal dapat kamu hindari. Lihatlah tuhanmu tu nang tetap kamu sembah. Kami pasti bakal mambakarnyo, kemudian sungguh kami bakal manghamburkan (abu)-nyo ka laut.”

[^479]: Larangan manyentuh Nabi Musa a.s. batujuan supayo Samiri hidup tapencil sabagai hukuman di dunio. Adopun sabagai hukuman di akherat, dio bakal ditempatkan di nerako

## 20:98

Sasungguhnyo Tuhanmu hanyolah Allah nang idak ado tuhan salain Dio. Ilmu-Nyo maliputi sagalo sasuatu.

## 20:99

Macam tulah Kami kisahkan kapadomu (Nabi Muhammad) sabagian kisah umat nang tadahulu dan sungguh, lah Kami anugerahkan kapadomu suatu peringatan (Al-Qur’an) dari sisi Kami.

## 20:100

Siapo nang bapaling darinyo (Al-Qur’an), sasungguhnyo dio bakal mamikul beban nang berat (dosa) pado hari Kiamat.

## 20:101

Orang-orang tu kekal di dalamnya. Amat buruklah beban (dosa) tu bagi orang-orang tu pado hari Kiamat,

## 20:102

yaitu) pado hari katiko sangkakala ditiup. [^480] Pado hari tu Kami kumpulkan paro pandurhako dengan (wajah) pucat (penuh katakutan).

[^480]: Tiupan sangkakala nang keduo adolah tiupan untuk mambangkitkan manusio dari kuburnyo atau manghidupkannyo balik.

## 20:103

Orang-orang tu babisik sikok samo lain, “Kamu tinggal (di dunio) idak lebih dari sapuluh (hari).”

## 20:104

Kami lebih mangetaui apo nang bakal orangorang tu katokan, katiko orang nang paling lurus jalannyo [^481] mangatokan, “Kamu tinggal (di dunio) idak lebih dari sahari bae.”

[^481]: Maksudnyo adolah orang nang lurus pikirannyo atau amalnyo di antaro orang nang badoso.

## 20:105

Orang-orang tu batanyo kapadomu (Nabi Muhammad) tentang gunung-gunung, mako katokanlah, “Tuhanku bakal manghancurkannyo (pado hari Kiamat) sahancur-hancurnyo,

## 20:106

kemudian dio bakal manjadikan (bekas gununggunung) tu dataran nang (tahampar) rato

## 20:107

Kamu idak bakal mangimak lagi dataran rendah dan dataran tinggi di sano.”

## 20:108

Pado hari tu orang-orang tu mangikuti (panggilan) panyeru (Israfil) tanpa babelok-belok. Sagalo suaro tunduk marendah kapado Tuhan nang Maha Pangasih, sahinggo nang kamu aning hanyolah bisik-bisik.

## 20:109

Pado hari tu idak baguna syafaat, kacuali dari orang nang lah dibagih izin oleh nang Maha Pangasih dan nang diridai perkatoannyo.

## 20:110

Dio (Allah) mangetaui apo nang di hadapan orang-orang tu (nang bakal tajadi) dan apo nang di belakang orang-orang tu (nang lah tajadi), sedangkan ilmu orang-orang tu idak dapat maliputi-Nyo..

## 20:111

Sagalo wajah tatunduk di hadapan (Allah) nang Mahahidup lagi Maha Mangurus. Sungguh rugi orang nang mambawak kezaliman.

## 20:112

Siapo nang mangerjokan kabajikan dan dio (dalam kaadoan) baiman, maka dio idak khawatir bakal perlakuan aniayo (tahadapnya) dan idak (pula khawatir) bakal pangurangan haknyo.

## 20:113

Macam tulah, Kami manurunkan AlQur’an dalam bahasa Arab dan Kami lah manjelaskan baulang-ulang di dalamnyo sabagian dari ancaman supayo orang-orang tu batakwa atau supayo (Al-Qur’an) tu mambagih pangajaran bagi orang-orang tu.

## 20:114

Mahatinggi Allah, Rajo nang sebenarbenarnya. Janganlah kamu (Nabi Muhammad) tagesa-gesa (mambaco) AlQur’an sabelum selesai pewahyuannyo kapadomu [^482] dan katokanlah, “Ya Tuhanku, tambahkanlah ilmu kapadoku.”

[^482]: Nabi Muhammad saw. dilarang oleh Allah Swt. mangikuti bacoan Jibril kato demi kato sabelum Jibril salesai mambacokannyo supayo beliau manghafal dan mamahami betul-betul ayat nang diturunkan. Allah Swt. manjamin bahwa beliau bakal mampu manghafal ayat-ayat nang diturunkan kapadonyo.

## 20:115

Sungguh lah Kami perentahkan [^483] Adam dahulu (agar idak mandekati pohon kaabadian), tapi dio lupo dan Kami idak mandapati padonyo tekad nang kuat (untuk manjauhi larangan).

[^483]: Pesan Allah Swt. ko tasebut dalam surah al-Baqarah/2: 35.

## 20:116

(Ingatlah) katiko Kami bafirman kapado paro malaikat, “Sujudlah kamu kapado Adam!” Orang-orang tu pun sujud, tapi Iblis (enggan). Dio manolak.

## 20:117

Kemudian Kami bafirman, “Oi Adam, sasungguhnyo (Iblis) nilah musuh bagimu dan bagi istrimu. Mako, sakali-kali jangan sampai dio mangeluarkan kamu baduo dari surgo. Kagi kamu bakal manderito

## 20:118

Sasungguhnyo (ada jaminan) untukmu bahwa di sano kamu idak bakal kalaparan dan idak bakal telanjang.

## 20:119

Sasungguhnyo di sano pun kamu idak bakal maraso dahaga dan idak bakal ditimpo terik matohari.”

## 20:120

Mako, setan mambisikkan (pikiran jahat) kapadonya. Io bakato, “Oi Adam, maukah aku tunjukkan kapadomu pohon khuldi (kaabadian) dan karajoan nang idak bakal binaso?”

## 20:121

Lalu, orang-orang tu baduo mamakannyo sahinggo tampaklah oleh kaduanyo aurat orang-orang tu dan mulailah kaduanyo manutupinyo dengan daun-daun (nang ado di) surgo. Adam lah malanggar (perentah) Tuhannyo dan khilaflah dio. [^484]

[^484]: Nang dimaksud dengan ‘malanggar (perintah) Tuhannyo’ di siko iolah malanggar larangan Allah Swt. kareno lupo atau idak sengajo samacam mano disebutkan dalam ayat 115 surah ko. Adopun nang dimaksud ‘khilaf’ adolah mangikuti apo nang dibisikkan setan. Meskipun idak macam tu besak manurut ukuran manusio biaso, kasalahan Nabi Adam a.s. sudah dinamoi malanggar kareno tingginyo martabat Nabi Adam a.s. dan untuk manjadi taladan bagi orang besak dan pamimpin-pamimpin supayo manjaui perbuatan-perbuatan nang talarang saberapo pun keciknya.

## 20:122

Tuhannyo kemudian mamilihnyo (manjadi rasul). Mako, dio manerima tobatnyo dan mambagihnyo patunjuk.

## 20:123

Dio (Allah) bafirman, “Turunlah kamu baduo dari surgo basamo-samo. Sabagian kamu (Adam dan katurunannyo) manjadi musuh bagi nang lain. Jiko datang kapadomu patunjuk dari-Ku, (katauilah bahwa) siapo nang mangikuti patunjuk-Ku, dio idak bakal sesat dan idak bakal celako.

## 20:124

Siapo nang bapaling dari peringatan-Ku, mako sasungguhnyo baginyo kahidupan nang sempit. Kami bakal mangumpulkannyo pado hari Kiamat dalam kaadoan buto.”

## 20:125

Dio bakato, “Ya Tuhanku, mangapo Engkau mangumpulkan aku dalam kaadoan buto, padohal sungguh dahulu aku dapat mangimak?”

## 20:126

Dio (Allah) bafirman, “Memang seperti tulah (balasanmu). (Dahulu) lah datang kapadomu ayat-ayat Kami, lalu kamu mangabaikannyo. Macam tu (pulak) pado hari ko kamu diabaikan.”

## 20:127

Macam tulah Kami mambalas orang nang malampaui batas dan idak percayo pado ayat-ayat Tuhannya. Sungguh, azab di akherat tu lebih berat dan lebih kekal.

## 20:128

Idakkah manjadi patunjuk bagi orangorang tu (orang-orang musyrik) tentang berapo banyak generasi sabelum orangorang tu nang lah Kami binasokan, (padohal) orang-orang tu malewati (bekas-bekas) genah tinggal orang-orang tu (generasi tu)? Sasungguhnyo pado nang macam tu tadapat tando-tando (kakuasoan Allah) bagi orangorang nang baakal.

## 20:129

Saandainyo idak ado suatu katetapan nang tadahulu dari Tuhanmu serto idak ado ajal nang lah ditentukan (bagi orang-orang tu), [^485] pastilah (siksoan tu langsung manimpo orang-orang tu).

[^485]: Ajal nang ditentukan maksudnyo adolah waktu nang lah ditetapkan oleh Allah Swt. untuk manurunkan azab.

## 20:130

Mako, basabarlah kamu (Nabi Muhammad) atas apo nang orang-orang tu katokan dan batasbihlah dengan mamuji Tuhanmu sabelum matohari terbit dan sabelum tabenam. Batasbihlah (pulak) pado waktu tengah malam dan di ujung siang hari supayo kamu maraso tenang.

## 20:131

Janganlah sakali-kali kamu tujukan pandangan matomu pado kanikmatan nang lah Kami anugerahkan kapado baberapa golongan dari orang-orang tu (sabagai) bunga kahidupan dunio supayo Kami uji orang-orang tu dengan (kasenangan) tu. Karunio Tuhanmu lebih baik dan lebih kekal.

## 20:132

Perentahkanlah keluargomu malaksanokan sembahyang dan basabarlah dengan sungguh-sungguh dalam mangerjokannyo. Kami idak maminta rezeki kapadomu. Kamilah nang mambagih rezeki kapadomu. Kasudahan (nang baik di dunio dan akherat) adolah bagi orang nang batakwa.

## 20:133

Orang-orang tu bakato, “Mangapo dio (Nabi Muhammad) idak mambawak tando (mukjizat) kapado kami dari Tuhannyo?” [^486] Bukankah lah datang kapado orang-orang tu bukti nyato nang tasebut di dalam kitabkitab tadahulu?

[^486]: Imak surah al-Isrā’/17: 90-93.

## 20:134

Saandainyo Kami binasokan orang-orang tu dengan suatu siksoan sabelum (bukti tu datang), tentulah orang-orang tu bakato, “Ya Tuhan kami, mangapo idak Engkau utus saorang rasul kapado kami sahinggo kami mangikuti ayat-ayat-Mu sabelum kami manjadi hino dan rendah?”

## 20:135

Katokanlah (Nabi Muhammad), “Satiap (kito) mananti, maka manantilah! Kagi kamu bakal mangetaui siapo nang barada di jalan nang lurus dan siapo nang lah mandapat patunjuk.”

## 21:1

Lah makin dekat kapado manusio peritungan (amal) orang-orang tu, sedangkan orang-orang tu dalam kaadoan lengah lagi bapaling (darinyo).

## 21:2

Idaklah diturunkan kapado orang-orang tu peringatan nang baru dari Tuhan, kacuali orang-orang tu manganingkannyo sambil bamain-main.

## 21:3

(Dan) hati orang-orang tu dalam kaadoan lalai. Orang-orang tu, orang-orang nang aniayo tu, marahasiokan pambicaroan (dengan saling babisik), “Bukankah (orang) ko (Nabi Muhammad) idak lain hanyolah saorang manusio seperti kamu? Apokah kamu mangikuti sihir tu [^487]  padohal kamu manyaksikannyo?

[^487]: Nang orang-orang tu maksud dengan sihir di siko iolah ayat-ayat Al-Qur’an

## 21:4

Dio (Nabi Muhammad) bakato, “Tuhanku mangetaui (sagalo) perkatoan di langit dan di bumi serto Diolah Nang Maha Mannganing lagi Maha Mangetaui.”

## 21:5

Bahkan orang-orang tu bakato, “(Al-Qur’an tu buah) mimpi-mimpi kosong. Bahkan, dio (Nabi Muhammad) Orang-orang tuyasonyo. Lebih dari tu, dio saorang panyair. Mako, hendaklah dio mandatangkan kapado kito suatu tando (mukjizat), samacam mano rasul-rasul nang diutus tadahulu.”

## 21:6

Idak ado sikok pun (penduduk) negeri nang sabelum orang-orang tu nang Kami binasokan tu baiman, (padohal lah kami kirimkan bukti). Apokah orang-orang tu (pendudukn Makkah) bakal baiman (jiko Kami kirimkan bukti)?

## 21:7

Kami idak mangutus sabelum kamu (Nabi Muhammad) malainkan babarapo orang laki-laki nang Kami bagih wahyu kapado orang-orang tu. Mako, batanyolah kapado orang-orang nang bailmu jiko kamu idak mengetaui.

## 21:8

Kami idak manjadikan orang-orang tu (paro utusan) sabagai jasad nang idak mambutuhkan makanan. Orang-orang tu idak (pulak) hidup kekal.

## 21:9

Kemudian Kami tepati janji kapado orang-orang tu (paro utusan). Mako, Kami selamatkan orang-orang tu dan orang-orang nang Kami kendaki dan Kami binasokan orang-orang nang malampaui batas

## 21:10

Sungguh, Kami benar-benar lah manurunkan kapadomu sabuah kitab (Al-Qur’an) nang di dalamnyo tadapat peringatan bagimu. Apokah kamu idak mangerti?

## 21:11

Batapo banyak (penduduk) negeri nang aniayo lah Kami binasokan dan Kami lahirkan generasi nang lain sasudah orangorang tu (sabagai panggantinyo).

## 21:12

Mako, katiko orang-orang tu manyadari (dekatnyo) azab Kami, tibo-tibo orangorang tu malarikan diri darinyo (negeri tu).

## 21:13

Janganlah kamu balari tagesa-gesa. Baliklah kamu kapado kasenangan hidupmu dan tempat-tempat kadiamanmu (nang baik) supayo kamu dapat ditanyo.

## 21:14

Orang-orang tu bakato, “Batapo celako kami! Sasungguhnyo kami adolah orangorang aniayo."

## 21:15

Kemudian, (kalimat) tu salalu manjadi keluhan orang-orang tu hinggo orang-orang tu Kami jadikan seperti tanaman nang lah dituai dan (seperti api nang) padam.

## 21:16

Kami idak manciptokan langit dan bumi serto sagalo apo nang ado di antaro kaduonyo dengan main-main.

## 21:17

Sakironyo Kami nak mambuat sasuatu sabagai permainan, tentulah Kami bakal mambuatnyo dari sisi Kami, [^488]  jiko Kami benar-benar mangendaki babuat (macam tu).

[^488]: ‘dari sisi Kami’ iolah nang sasuai dengan sifat-sifat Kami.

## 21:18

Sabaliknyo, Kami malemparkan nang hak (kabenaran) kapado nang batil (idak benar) lalu (nang hak) tu manghancurkannyo. Mako, saketiko tu io (nang batil) lenyap. Celakolah kamu kareno kamu menyifati (Allah dengan sifat-sifat nang idak pantas bagi-Nyo). [^489]

[^489]: Contoh panyifatan nang idak pantas adolah sangkoan bahwa Allah Swt. mampunyai bini dan anak

## 21:19

Hanyo punyo-Nyo siapo nang di langit dan di bumi. (Malaikat-malaikat) nang di sisiNyo idak mampunyai raso angkuh untuk manyembah-Nyo dan idak (pulak) maraso letih.

## 21:20

Orang-orang tu (malaikat-malaikat) batasbih pado waktu malam dan siang dengan idak henti-hentinyo.

## 21:21

Apokah orang-orang tu mangambik dari bumi tuhan-tuhan nang dapat maanghidupkan (orang-orang nang mati)?

## 21:22

Sakironyo pado kaduonyo (langit dan bumi) ado tuhan-tuhan salain Allah, tentu kaduonyo lah binaso. Mahasuci Allah, Tuhan pamilik ´Arsy, dari apo nang orang-orang tu sifatkan.

## 21:23

(Allah) idak ditanyo tentang apo nang Dio kerjokan, tapi orang-orang tulah nang bakal ditanyo.

## 21:24

Apokah orang-orang tu mangambil tuhantuhan salain-Nyo? Katokanlah (Nabi Muhammad), “Kamukokanlah alasanalasanmu! Ko (ajaran tauhid) adolah sasuatu nang diingatkan kapado orang-orang nang basamoku dan kapado orang sabelumku.” Tapi, kabanyakan orang-orang tu idak mangetaui nang hak (kabenaran) sahinggo orang-orang tu bapaling

## 21:25

Kami idak mangutus saorang rasul pun sabelum kamu (Nabi Muhammad), malainkan Kami mawahyukan kapadonyo bahwa idak ado Tuhan (nang layak disembah) salain Aku. Mako, sembahlah Aku.

## 21:26

Orang-orang tu bakato, “Tuhan Nang Maha Pengasih lah manjadikan (malaikat) sabagai anak.” Maha Suci Dio. Sabaliknyo, orangorang tu (malaikat-malaikat tu) adolah hambo-hambo nang dimuliokan.

## 21:27

Orang-orang tu idak babicaro mandahuluiNyo dan orang-orang tu mangerjokan perentah-perentah-Nyo.

## 21:28

Dio (Allah) mangetaui sagalo sasuatu nang di hadapan orang-orang tu (malaikat) dan nang ado di balakang orang-orang tu. Orangorang tu idak mambagih syafaat malainkan kapado orang-orang nang Dio ridoi dan orang-orang tu salalu bahati-hati kareno takut kapado-Nyo.

## 21:29

Siapo bae di antaro orang-orang tu (malaikat) nang bakato, “Sasungguhnyo Aku adolah tuhan salain-Nyo,” Mako, (dio) tu Kami bagih balasan dengan (narako) Jahannam. Macam tulah Kami mambagih balasan kapado orang-orang aniayo.

## 21:30

Apokah orang-orang kafir idak mangetaui bahwa langit dan bumi tu, kaduonyo, dahulu manyatu, kemudian Kami mamisahkan kaduonyo dan Kami manjadikan sagalo sasuatu nang hidup baasal dari aek? Mako, idakkah orang-orang tu baiman.

## 21:31

Kami lah manjadikan di bumi gununggunung nang kokoh supayo (idak) baguncang basamo orang-orang tu dan Kami manjadikan (pulak) di sano jalan-jalan nang luas supayo orang-orang tu mandapat petunjuk.

## 21:32

Kami menjadikan langit tu sabagai atap nang tapeliharo, tapi orang-orang tu tetap bapaling dari tando-tandonyo (nang manunjukkan kakuasaan Allah, seperti matohari dan bulan).

## 21:33

Diolah nang lah manciptokan malam dan siang, matahari dan bulan. Masing-masing baedar pado garis edarnyo.

## 21:34

Kami idak manjadikan kaabadian bagi saorang manusio pun sabelum kamu (Nabi Muhammad). Mako, jiko kamu mati, apokah orang-orang tu bakal kekal?

## 21:35

Satiap nang banyawo bakal marasokan kamatian. Kami manguji kamu dengan kaburukan dan kabaikan sabagai cobaan. Kapado Kamilah kamu bakal dibalikkan.

## 21:36

Apobilo orang-orang kafir tu mangimak kamu (Nabi Muhammad), orang-orang tu hanyo manjadikan kamu bahan olokolokan. (Orang-orang tu mangatokan,) “Ko kah orang nang mancelo tuhan-tuhanmu?” Padohal orang-orang tu adolah orang nang engkar mangingat (Allah) Nang Maha Pangasih.

## 21:37

Manusio diciptokan (basifat) tagesa-gesa. Kagi Aku bakal mangimakkan kapadomu (azab nang manjadi) tando-tando (kakuasoan)-Ku. Mako, janganlah kamu maminta Aku manyegerokannyo.

## 21:38

Orang-orang tu bakato, “Kapankah janji ko (akan datang), jiko kamu orang nang benar?

## 21:39

Sakironyo orang-orang nang kufur tu mangetaui saat orang-orang tu idak mampu mangelakkan api nerako dari wajah dan punggung orang-orang tu dan saat orang-orang tu idak mandapat patolongan, (tentulah orang-orang tu idak maminta supayo azab tu disegerokan).

## 21:40

Sabenarnyo (hari Kiamat) tu bakal datang kapado orang-orang tu sacaro tibo-tibo, lalu manjadikan orang-orang tu panik. Mako, orang-orang tu idak sanggup manolaknyo dan idak pulak dibagih panangguhan (waktu).

## 21:41

Sungguh, rasul-rasul sabelum kamu (Nabi Muhammad) lah diperolok-olokkan, lalu (kareno tu) turunlah kapado orang-orang nang mancemoohkan orang-orang tu (rasulrasul) apo (azab) nang salalu orang-orang tu parolok-olokkan.

## 21:42

Katokanlah, “Siapokah nang bakal manjago kamu pado waktu malam dan siang dari (azab) Allah Nang Maha Pangasih?” Bahkan, orang-orang tu bapaling dari mangingat Tuhan orang-orang tu.

## 21:43

Atauah orang-orang tu mampunyoi tuhantuhan salain Kami nang dapat mameliharo orang-orang tu dari (azab) Kami. (Tuhantuhan orang-orang tu) idak sanggup manolong diri orang-orang tu dewek dan idak (pulak) dilindungi dari (azab) Kami.

## 21:44

Sabenarnyo Kami lah mambagi orangorang tu dan nenek moyang orang-orang tu kanikmatan (hidup di dunio) hinggo panjang usio orang-orang tu. Mako, idakkah orangorang tu mangaimak bahwasanyo Kami mandatangi negeri (nang barado di bawah kakuasaan orang kafir), lalu Kami kurangi luasnyo dari ujung-ujungnyo? Orang-orang tukah nang menang?

## 21:45

Katokanlah (Nabi Muhammad), “Sasungguhnyo aku hanyo mambagih peringatan kapado kamu dengan wahyu.” Tapi, orang-orang tuli (musyrik) idak mandengar seruan bilo orang-orang tu dibagih peringatan.

## 21:46

Jiko orang-orang tu ditimpo sedikit bae azab Tuhanmu, pastilah orang-orang tu bakato, “Celakolah kami! Sasungguhnyo kami adolah orang nang salalu manganiayo (diri dewek).”

## 21:47

Kami bakal maletakkan timbangan (amal) nang tepat pado hari kiamat, sahinggo idak saorangpun dirugikan sadikit pun. Sakalipun (amal tu) hanyo saberat biji sawi, pasti Kami mandatangkannyo. Cukuplah Kami sabagai pambuat peritungan

## 21:48

Sungguh, Kami lah mambagih kapado Musa dan Harun Al-Furqan (Kitab Taurat), sinar (kahidupan) dan peringatam bagi orangorang nang batakwa

## 21:49

(Yaitu) orang-orang nang takut tahadap (azab) Tuhannyo, sakalipun orang-orang tu idak mangimak-Nyo, dan orang-orang tu takut tahadap (tibonyo) hari Kiamat

## 21:50

Ko (Al-Qur’an) adolah peringatan nang dibarkahi nang lah Kami turunkan. Mako, apokah kamu manjadi pangengkar tahadapnyo ?

## 21:51

Sungguh, Kami benar-benar lah maganugerahkan kapado Ibrahim hidayah sabelum (Musa dan Harun), dan Kami lah mangetaui dirinyo.

## 21:52

(Ingatlah), katiko dio (Ibrahim) bakato kapado bapaknyo dan kaumnyo, “Patungpatung apokah ko nang kamu tekun manyembahnyo?”

## 21:53

Orang-orang tu manjawab, “Kami mandapati nenek moyang kami manjadi para panyembahnyo.”

## 21:54

Io (Ibrahim) bakato, “Sungguh, kamu dan nenek moyang kamu barado dalam kasesatan nang nyato.”

## 21:55

Orang-orang tu bakato, “Apokah kamu datang kapado kami mambawak kabenaran ataukah kamu (hanyo) bamain-main?”

## 21:56

Io (Ibrahim) manjawab, “Sabenarnyo Tuhan kamu adolah Tuhan langit dan bumi nang lah manciptokannyo dan aku adalah salah sikok bukti atas tu.”

## 21:57

(Nabi Ibrahim bakato dalam hatinyo,) “Demi Allah, sungguh, aku bakal malakukan tipu dayo tahadap berhala-berhalomu sasudah kamu pegi maninggalkannyo.

## 21:58

Io (Ibrahim) lalu manjadikan orang-orang tu (berhala-berhala tu) hancur bakepingkeping, kacuali (sikok patung) nang tabesak milik orang-orang tu supayo orang-orang tu balik (untuk batanyo) kapadonyo.

## 21:59

Orang-orang tu bakato, “Siapokah nang malakukan (perbuatan) ko tahadap tuhantuhan kami? Sasungguhnyo io tamasuk orang-orang nang aniayo.”

## 21:60

Orang-orang tu (paro panyembah berhalo nang lain) bakato, “Kami manganing saorang pemudo nang mancelo orang-orang tu (berhalo-berhalo). Io dipanggil dengan namo Ibrahim.

## 21:61

Orang-orang tu bakato, “(Kalau macam tu,) bawaklah dio dengan diperliatkan kapado orang banyak, supayo orang-orang tu manyaksikan(-nyo).”

## 21:62

Orang-orang tu batanyo, “Apokah kamu nang malakukan (pabuatan) ko tahadap tuhan-tuhan kami, oi Ibrahim?”

## 21:63

Io (Ibrahim) manjawab, “Sabenarnyo (patung) nang besak ko nang malakukannyo. Tanyokanlah kapado orang-orang tu (patung-patung lainnyo) jiko orang-orang tu dapat babicaro.”

## 21:64

Mako, orang-orang tu balik kapado diri orang-orang tu dewek (mulai sadar) lalu bakato (kapado sasamo orang-orang tu), “Sasungguhnyo kamulah nang manganiayo (diri dewek)."

## 21:65

Kemudian orang-orang tu manundukkan kapalo (lalu bakato), “Sunguh, kamu (oi Ibrahim) pasti tau bahwa berhalo-berhalo tu idak dapat babicaro.”

## 21:66

Io (Ibrahim) bakato, “Mangapo kamu manyembah sasuatu selain Allah nang idak dapat mambagih manfaat sadikit pun dan idak (pulak) mambagih mudarat kapado kamu?

## 21:67

Celakolah kamu dan apo nang kamu sembah salain Allah. Apokah kamu idak mangerti?”

## 21:68

Orang-orang tu bakato, “Bakarlah dio (Ibrahim) dan bantulah tuhan-tuhan kamu jiko kamu benar-benar hendak babuat.”

## 21:69

Kami (Allah) bafirman, “Oi api, jadilah dingin dan kaselamatanlah bagi Ibrahim!”

## 21:70

Orang-orang tu nak babuat jahat tahadap Ibrahim, tapi Kami manjadikan orang-orang tu orang-orang nang paling marugi.

## 21:71

Kami manyelamatkannyo (Ibrahim) dan Lut ka tanah (Syam) nang lah kami berkati untuk sagalo alam

## 21:72

Kami jugo membagihkan kapado-nyo (Ibrahim) lshak (anak) dan sabagai tambahan (kami bagihkan pulak) Ya´qub (cucu). Masing-masing Kami jadikan orangorang nang saleh.

## 21:73

Kami manjadikan orang-orang tu pamimpinpamimpin nang mambagih patunjuk atas perintah Kami dan Kami mawahyukan kapado orang-orang tu (perentah) babuat kabaikan, manegakkan sembahyang, dan manunaikan zakat, serto hanyo kapado Kami orang-orang tu manyembah.

## 21:74

Kapado Lut, Kami mambagihkan hikmah serto ilmu dan Kami manyelamatkannyo dari (azab nang lah manimpo penduduk) negeri (Sodom) nang malakukan perbuatan keji. Sasungguhnyo orang-orang tu adolah kaum nang jahat lagi fasik.

## 21:75

Kami mamasukkannyo ka dalam rahmat Kami. Sasungguhnyo dio tamasuk gologann orang nang saleh.

## 21:76

(Ingatlah) Nuh katiko dio badoa sabelum tu. Kami mangabulkan (doa)-nyo dan Kami manyelamatkannyo basamo pangikutnyo dari bencana nang besar

## 21:77

Kami manolongnyo dari orang-orang nang lah mandustokan ayat-ayat Kami. Sasungguhnyo orang-orang tu adolah kaum nang jahat, mako Kami tenggelamkan orangorang tu sagalonyo.

## 21:78

(Ingatlah) Daud dan Sulaiman katiko orang-orang tu mambagihkan kaputusan mengenai ladang nang dirusak pado malam hari oleh kambing-kambing milik kaumnyo. Kami manyaksikan keputusan (nang dibagihkan oleh) orang-orang tu. [^490]

[^490]: Dalam peristiwa tu, Nabi Daud a.s. mambagih putusan bahwa kambing-kambing tu harus dibagihkan kapado pamilik ladang sabagai ganti karusakan ladangnyo. Tapi, Nabi Sulaiman a.s. mamutuskan bahwa pamilik kambing harus mananami ladang tu hinggo balik seperti samulo. Sementaro tu, io manyerahkan kambingnya untuk dimanfaatkan oleh pamilik ladang sampai tanaman tu tumbuh balik.

## 21:79

Lalu, Kami mambagih pamahaman kapado Sulaiman (tentang kaputusan nang lebih tepat). [^491]  Kapado masing-masing (Daud dan Sulaiman) Kami bagihkan hikmah dan ilmu. Kami manundukkan gunung-gunung dan burung-burung untuk batasbih basamo Daud. Kamilah nang malakukannyo.

[^491]: Menurut riwayat Ibnu Abbas, ado sakawanan kambing nang marusak tanaman pado waktu malam. Pamilik tanaman mangadukan hal ko kapado Nabi Daud a.s. Io mamutuskan bahwa kambing-kambing tu harus diserahkan kapada pamilik tanaman sabagai ganti tanaman nang rusak. Tapi Nabi Sulaiman a.s. mamutuskan agar kambing-kambing tu diserahkan sementaro kapado pamilik tanaman untuk diambil manfaatnya. Pamilik kambing diharuskan mangganti tanaman tu dengan tanaman nang baru. Apabilo tanaman nang baru lah dapat diambil hasilnyo, pamilik kambing tu boleh mangambil kambingnya balik. Putusan Nabi Sulaiman a.s. kolah nang lebih tepat.

## 21:80

Kami mangajarkan pulak kapado Daud caro mambuat baju besi untukmu guno malindungi kamu dari serangan musuhmu (dalam peperangan). Mako, apokah kamu basyukur (kapado Allah)?

## 21:81

(Kami manundukkan) pulak untuk Sulaiman angin nang sangat kencang tiupannyo nang bahembus dengan perentahnyo ka negeri nang kami beri berkah padonyo. Kami Maha Mengetaui sagalo sasuatu.

## 21:82

(Kami tundukkan pulak kapado Sulaiman) sagolongan setan nang manyelam (ka dalam laut) untuknyo dan mangerjokan pekerjaan selain tu. Kamilah nang manjago orangorang tu.

## 21:83

(Ingatlah) Ayub katiko io badoa kapado Tuhannyo, “(Ya Tuhanku,) Sasungguhnyo aku lah ditimpo panyakit, padohal Engkau Tuhan Nang Maha Panyayang dari sagalo nang panyayang.”

## 21:84

Mako, Kami mangabulkan (doa)-nyo, lalu Kami lenyapkan penyakit nang ado padonyo. Kami mangembalikan keluargonyo kapadonyo dan (Kami malipat gandokan jumlah orang-orang tu) sabagai suatu rahmat dari Kami dan pangingat bagi sagalo nang manyembah (Kami).

## 21:85

(Ingatlah pulak) Ismail, Idris dan Dzulkifli. Orang-orang tu sagalonyo tamasuk orangorang sabar.

## 21:86

Kami mamasukkan orang-orang tu ka dalam rahmat Kami. Sasungguhnyo orang-orang tu tamasuk orang-orang saleh.

## 21:87

(Ingatlah pulak) Dzun Nun (Yunus) katiko io pegi dalam kaadoan marah, lalu io manyangko bahwa Kami idak bakal manyulitkannyo. Mako, io badoa dalam kagelapan nang balapis lapis, [^492]  “Idak ado Tuhan salain Engkau. Mahasuci Engkau. Sasungguhnyo aku tamasuk orang-orang aniayo.”

[^492]: Maksudnya adolah kagelapan perut ikan, kagelapan laut nang dalam, dan kagelapan malam hari.

## 21:88

Kami lalu mangabulkan (doa)-nyo dan Kami manyelamatkannyo dari kadukaan. Macam tulah Kami manyelamatkan orang-orang mukmin

## 21:89

(Ingatlah) Zakaria katiko io badoa kapado Tuhannyo, “Ya Tuhanku, janganlah Engkau biakkan aku hidup saorang diri (tanpo katurunan) sedang Engkau adolah sabaik baik waris. [^493]

[^493]: Sakironya Allah Swt. idak mangabulkan doanyo, yakni mambagih katurunan, Nabi Zakaria a.s. bakal baserah diri kapado Allah Swt. kareno Allah Swt. adolah waris nang tabaik.

## 21:90

Mako, Kami mangabulkan (doa)-nyo, manugerahkan Yahya kapadonyo dan manjadikan bininyo dapat mangandung. Sasungguhnyo orang-orang tu salalu basegero dalam (mangerjokan) kabaikan dan badoa kapado Kami dengan penuh harap dan cemas. Orang-orang tu adolah orang-orang nang khusyuk kapado Kami.

## 21:91

(Ingatlah pulak) Maryam nang mameliharo kahormatannyo, lalu Kami maniupkan (ruh) dari kami ka dalam (tubuh)-nyo. Kami manjadikan dio dan anaknyo sabagai tando (kabesaran Kami) bagi saluruh alam.

## 21:92

Sasungguhnyo ko (ugamo Tauhid) adolah ugamomu, ugamo nang sikok dan Aku adolah Tuhanmu. Mako, sembahlah Aku.

## 21:93

Tapi, orang-orang tu tapecah belah dalam urusan (ugamo) di antaro orang-orang tu. Masing-masing (golongan tu) bakal balik kapado Kami.

## 21:94

Siapo nang mangerjokan kabajikan dan dio baiman, mako usahonyo idak bakal diengkari (disio-siokan). Sasungguhnyo, Kamilah nang mancatat untuknyo.

## 21:95

Mustahil bagi (penduduk) suatu negeri nanglah Kami binasokan bakal balik (ka dunio).

## 21:96

Hinggo apobilo (tembok) Ya´juj dan Ma´juj dibuka, Orang-orang tu turun dengan cepat dari sagalo genah nang tinggi. [^494]

[^494]: Yakni sampai hari Kiamat pun orang-orang tu mustahil balik ka dunio

## 21:97

(Apobilo) janji nang benar (yakni hari Kiamat) lah makin dekat tibo-tibo mato orang nang kufur tabelalak. (Orang-orang tu bakato). “Alangkah celakonyo kami. Kami benar-benar lengah tentang ko, bahkan kami adolah orang-orang aniayo.”

## 21:98

Sasungguhnyo kamu (orang kafir) dan apo nang kamu sembah salain Allah adolah bahan bakar (nerako) Jahannam. Kamu (pasti) masuk ka dalamnyo.

## 21:99

Sakironyo berhalo-berhalo tu Tuhan, tentulah orang-orang tu idak bakal mamasukinyo (nerako). Sagalonyo bakal kekal di dalamnyo.

## 21:100

Orang-orang tu marintih dan manjerit di dalamnyo (nerako) Orang-orang tu di dalamnyo idak biso manganing (apopun).

## 21:101

Sasungguhnyo orang-orang nang lah ado (katetapan) nang baik untuk orang-orang tu dari Kami, orang-orang tu bakal dijauhkan (dari nerako).

## 21:102

Orang-orang tu idak mandengar bunyi desis (api nerako), orang-orang tu kekal dalam (manikmati) sagalo nang orang-orang tu inginkan.

## 21:103

Kejutan nang dahsyat (hari Kiamat) idak mambuat orang-orang tu sedih dan paro malaikat bakal manyambut orang-orang tu (dengan ucapan), “Ko lah harimu nang lah dijanjikan kapadomu.”

## 21:104

(Ingatlah) hari katiko Kami manggulung langit seperti (halnyo) gulungan lembaranlembaran catatan. Samacam mano Kami lah mamulai panciptaan pertamo, macam tulah Kami bakal mangulanginyo lagi. (Itu adolah) janji nang pasti Kami tepati. Sasungguhnyo Kamil bakal malaksanokannyo.

## 21:105

Sungguh, Kami lah manuliskannyo di dalam Zabur [^495]  sasudah (tatulis) di dalam Az-Zikr (Lauh Mahfuz), bahwasanyo bumi ko bakal diwarisi oleh hambo-hambo-Ku nang saleh.

[^495]: Sabagian mufasir manyatokan bahwa Zabur adolah kitab nang diturunkan kapado Nabi Daud a.s., sedangkan Aż-Żikr adolah kitab Taurat. Manurut sabagian mufasir lain, Zabur adolah kitab-kitab nang diturunkan Allah Swt. kapada nabi-nabi satelah ditulis di Lauh Mahfuz.

## 21:106

Sasungguhnyo di dalam (Al-Qur’an) ko, benar-benar tadapat pesan (nang jelas) bagi kaum panyembah (Allah).

## 21:107

Kami idak mangutus kamu (Nabi Muhammad), kacuali sabagai rahmat bagi sagalo alam.

## 21:108

Katokanlah (Nabi Muhammad), “Sasungguhnyo nang diwahyukan kapadoku hanyolah (katetapan) bahwa Tuhanmu adolah Tuhan Nang So. Mako, apokah kamu lah baserah diri (kapado-Nyo)?”

## 21:109

Mako, jiko orang-orang tu bapaling, katokanlah (Nabi Muhammad), “Aku lah manyampaikan kapadomu (saluruh ajaran sahinggo kito mampunyai pangetauan) nang samo. Aku idak mangetaui apokah nang diancamkan kapadomu tu sudah dekat atau masih jauh.”

## 21:110

Sasungguhnyo Dio mangetaui perkatoan (nang kamu ucapkan) dengan terangterangan dan mangetaui (pulak) apo nang kamu rahasiokan.

## 21:111

Aku idak mangetaui (bahwa) boleh jadi hal tu (panundaan azab) marupokan cobaan dan kesenangan bagimu sampai waktu nang ditentukan.

## 21:112

Io (Nabi Muhammad) bakato, “Ya Tuhanku, bagihlah kaputusan dengan adil. Tuhan kami adolah Tuhan Nang Maha Pangasih (dan) Nang dimintoi sagalo patolongan atas sagalo nang kamu katokan.”

## 22:1

Oi manusio, batakwalah kapado Tuhanmu. Sasungguhnyo guncangan hari Kiamat tu adolah sasuatu nang sangat besar

## 22:2

Pado hari kamu mangimaknyo (guncangan itu), sagalo perempuan nang manyusui malupokan anak nang disusuinyo, satiap perempuan nang hamil bakal kaguguran kandungannyo dan kamu mangimak manusio mabuk padohal sabenarnyo orangorang tu idak mabuk. Tapi, azab Allah tu sangat keras.

## 22:3

Di antaro manusio ado nang badebat tentang Allah tanpo ilmu dan (hanyo) mangikuti satiap (langkah dan tipu dayo) setan nang sangat jahat.

## 22:4

Lah ditetapkan atasnyo (setan) itu, bahwa siapo nang bakawan dengannyo bakal disesatkan dan dibawaknyo ka azab (nerako) nang manyalo-nyalo.

## 22:5

Oi manusio, jiko kamu maragukan (hari) kabangkitan, sasungguhnyo Kami lah manciptokan (orang tuo) kamu (Nabi Adam) dari tanah, kemudian (kamu sabagai katurunannyo kami ciptokan) dari satetes mani, lalu sagumpal darah, lalu sagumpal daging, baik kajadiannyo sempurno maupun idak sempurno, supayo Kami jelaskan kapadomu (tando kakuasoan Kami dalam panciptoan). Kami tetapkan dalam rahim, apo nang Kami kendaki sampe waktu nang sudah ditentukan. Kemudian, Kami mangaluarkanmu sabagai bayi, lalu (Kami mameliharomu) hinggo kamu sampai kapado usio dewaso. Di antaro kamu ado nang diwafatkan dan (ado pulo) nang dibalikkan ka umur nang sangat tuo, sahinggo dio idak mangetaui lagi sasuatu nang pernah diketauinyo (pikun). Kamu imak bumi tu kering. Jiko Kami turunkan aek (hujan) di atasnyo, io pun hidup dan manjadi subur serto manumbuhkan babagai jenis (tumbuh-tumbuhan) nang indah.

## 22:6

Macam tulah (panciptoan manusio) kareno sasungguhnyo Allah, Diolah nang Mahaenar dan sasungguhnyo Dio manghidupkan orang-orang nang mati dan sasungguhnyo Dio Mahakuaso atas sagalo sasuatu.

## 22:7

Sasungguhnyo kiamat tu pasti datang, idak ado karaguan padonyo dan sasungguhnyo Allah bakal mambangkitkan siapo pun nang di dalam kubur

## 22:8

Di antaro manusio ado nang badebat tentang Allah tanpo ilmu, tanpo patunjuk dan tanpo kitab (wahyu) nan mamberi panerangan.

## 22:9

Sambil mamalingkan lehernyo (dengan congkak) untuk manyesatkan manusio dari jalan Allah. Bagi diolah kahinoan di dunio dan pado hari Kiamat Kami marasokan kapadonyo azab (nerako) nang mambakar

## 22:10

(Bakal dikatokan kapadonyo,) “Hal tu disebabkan apo nang dahulu kamu lakukan dan sasungguhnyo Allah sakali-kali idak manganiayo hambo-hambo-Nyo.”

## 22:11

Di antaro manusio ado nang manyembah Allah hanyo di tepi (idak dengan penuh kayakinan). Jiko mamperoleh kabaikan, dio pun tenang. Tapi, jiko ditimpo bencano, dio babalik ka balakang (balik kufur). Dio marugi di dunio dan di akherat. Tulah karugian nang nyato.

## 22:12

Dio manyeru sasuatu salain Allah nang idak dapat mandatangkan mudarat dan idak (pulak) mambagihkan manfaat kapadanyo. Tulah kasesatan nang jauh.

## 22:13

Dio manyeru kapado sasuatu nang mudaratnyo benar-benar lebih dekat dari pado manfaatnyo. Sungguh, tu saburukburuk panolong dan sajahat-jahat kawan

## 22:14

Sasungguhnyo Allah bakal mamasukkan orang-orang nang baiman dan baamal saleh ka dalam surgo-surgo nang mangalir di bawahnyo sungei-sungei. Sasungguhnyo Allah malakukan apo nang Dio kendaki.

## 22:15

Siapo nang manyangko bahwa Allah idak bakal manolongnyo (Nabi Muhammad) di dunio dan akherat hendaklah marentangkan tali ka langit-langit (rumahnyo untuk mancekik lehernyo), lalu mamutuskan tali tasebut. Kemudian hendaklah dio mamperatikan apokah tipu dayonyo tu dapat malenyapkan apo nang manyakitkan (hatinyo)?

## 22:16

Macam tulah Kami lah manurunkannyo (Al-Qur’an) sabagai ayat-ayat nang jelas dan sasungguhnyo Allah mambagihkan patunjuk kapado siapo nang di kendaki.

## 22:17

Sasungguhnyo orang-orang nang baiman, orang-orang Yahudi, Sabiin, Nasrani, Majusi, dan orang-orang nang manyekutukan Allah, bakal Allah bagih kaputusan di antaro orangorang tu pado hari Kiamat. Sasungguhnyo Allah manjadi saksi atas sagalo sasuatu.

## 22:18

Idakkah kamu mangetaui bahwa siapo nang ado di langit dan siapo nang ado di bumi basujud kapado Allah, jugo matahari, bulan, bintang, gunung, pohon, hewan melata dan kabanyakan manusio? Tapi banyak (manusio) nang pantas mandapatkan azab. Siapo nang dihinokan Allah idak saorang pun nang mamuliokannyo. Sasungguhnyo Allah malakukan apo nang Dio kandaki.

## 22:19

Ko lah duo golongan (mukmin dan kafir) nang batengkar. Orang-orang tu batengkar tentang Tuhan orang-orang tu. Bagi orangorang nang kufur dibuatkan pakaian dari api nerako. Ka atas kapalo orang-orang tu disiramkan aek nang mandidih.

## 22:20

Dengan (aek mandidih) tu bakal diluluhlantakkan apo nang ado dalam perut orang-orang tu dan (jugo) kulit (orangorang tu).

## 22:21

Untuk orang-orang tu (azab barupo) palu (godam) dari besi.

## 22:22

Satiap kali nak ka luar darinyo (nerako) kareno tasikso, orang-orang tu dibalikkan (lagi) ka dalamnyo. (Kapado orang-orang tu dikatokan,) “Rasokanlah azab (nerako) nang mambakar ko.”

## 22:23

Sasungguhnya Allah bakal mamasukkan orang-orang baiman dan baamal saleh ka dalam surgo-surgo nang mangalir di bawahnyo sungei-sungei. Di dalamnyo orang-orang tu dibagih perhiasan barupo gelang emas dan mutiara. Pakaian orangorang tu adolah sutera

## 22:24

Orang-orang tu dibagih patunjuk pado ucapan nang baik dan dibagih patunjuk (pulak) ka jalan (Allah) Nang Maha Tapuji.

## 22:25

Sasungguhnyo orang-orang nang kufur dan manghalangi (manusio) dari jalan Allah dan (dari) Masjidilharam nang lah Kami jadikan (tabuka) untuk samuo manusio, baik nang bamukim di sano maupun nang datang dari luar (bakal mandapatkan sikso nang amat pedih). Siapo bae nang bamaksud malakukan kajahatan secaro aniayo di dalamnyo, pasti bakal Kami jadikan dio marasokan sabagian sikso nang pedih.

## 22:26

(Ingatlah) katiko Kami manempatkan Ibrahim di genah Baitullah (dengan bafirman), “Janganlah kamu menyekutukan Aku dengan apo pun, sucikanlah rumah-Ku bagi orang-orang nang tawaf, mukim (di sekitarnyo), serto rukuk (dan) sujud.

## 22:27

(Oi Ibrahim,) serulah manusio untuk (mangerjokan) haji, niscayo orang-orang tu bakal datang kapadamu dengan bajalan kaki dan manaiki unto kurus nang datang dari sagenap panjuru nang jauh.

## 22:28

(Orang-orang tu badatangan) supayo manyaksikan babagai manfaat untuk orangorang tu dan manyebut namo Allah pado hari-hari nang lah ditentukan [^496]  atas rezeki nang lah dibagihkan-Nyo kapado orangorang tu barupo binatang ternak. Makanlah sabagian darinyo dan (sabagian lagi) bagihlah makan orang-orang nang sengsaro lagi fakir

[^496]: Hari rayo haji dan hari Tasyriq yaitu tanggal 10, 11, 12 dan 13 Zulhijah

## 22:29

Kemudian, hendaklah orang-orang tu manghilangkan kotoran [^497]  nang ado pado badan orang-orang tu, manyempurnokan nazar-nazar orang-orang tu dan malakukan tawaf sakeliling Baitulatiq (Baitullah). [^498]

[^497]: Nang dimaksud dengan “mangilangkan kotoran” di siko iolah mamotong rambut, mamotong kuku, dan sabagainyo.

[^498]: Al-Bait al-‘Atīq’ adolah rumah tuo kareno marupokan rumah ibadah nang pertamo kali dibangun di muko bumi. ‘Al-‘Atīq’ bisa jugo bamakno nang dibebaskan dari ancaman paro pandurhako

## 22:30

Macam tulah (patunjuk dan perentah Allah). Siapo nang mangagungkan apo nang tahormat di sisi Allah (hurumāt) [^499]  lebih baik baginyo di sisi Tuhannyo. Sagalo hewan ternak lah dihalalkan bagimu, kacuali nang diterangkan kapadomu (kaharomannyo). Mako jauhilah (panyembahan) berhaloberhalo nang najis tu dan jauhilah (pulak) perkatoan dusto.

[^499]: Arti “nang tahormat (ḥurumāt)” pado ayat ko iolah bulan haram (Zulkaidah, Zulhijah, Muharam, Rajab), tanah haram dan maqam Ibrahim.

## 22:31

(Baibadahlah) dengan ikhlas kapado Allah, tanpo mampersekutukan-Nyo. Siapo nang mampersekutukan Allah, saolah-olah io jatuh dari langit, lalu disambar oleh burung atau diterbangkan angin ka genah nang jauh.

## 22:32

Macam tulah (perentah Allah). Siapo nang mangagungkan syiar-syiar Allah [^500] sasungguhnyo hal tu tamasuk katakwaan hati.

[^500]: Syiar Allah Swt. iolah sagalo amalan nang dikerjokan dalam rangka ibadah haji dan genah-genah mangerjokannyo

## 22:33

Bagi kamu padonyo (hewan hadyu) [^501] ado baberapo manfaat, [^502]  sampe waktu nang ditentukan, kemudian genah panyembelihannyo barado di sekitar Baitul Atiq (tanah haram sagalonyo).

[^501]: Imak surahal-Baqarah/2: 196.

[^502]: Maksudnyo, binatang-binatang hadyu boleh kamu ambil manfaatnyo seperti dikendarai, diambik susunyo, dan sabagainyo, sampai hari nahar.

## 22:34

Bagi satiap umat lah Kami syariatkan panyembelihan (kurban) supayo orangorang tu manyebut namo Allah atas binatang ternak nang lah dianugerahkan-Nyo kapado orang-orang tu. Tuhanmu iolah Tuhan Nang Maha SO. Mako, baserah dirilah kapado-Nyo. Sampaikanlah (Nabi Muhammad) kabar gembiro kapado orang-orang nang rendah hati lagi taat (kapado Allah).

## 22:35

(Yaitu) orang-orang nang apobilo disebut namo Allah, hati orang-orang tu bagetar, sabar atas apo nang manimpo orangorang tu, mandirikan sembahyang dan manafkahkan sabagian rezeki nang lah Kami anugerahkan kapado orang-orang tu.

## 22:36

Unto-unto tu Kami jadikan untukmu sabagai bagian dari syiar ugamo Allah. Bagimu tadapat kabaikan padonyo. Mako, sebutlah namo Allah (katiko kamu bakal manyembelihnyo, sedang unta itu,) dalam kaadoan badiri [^503]  (dan kaki-kaki lah taikat). Lalu, apobilo lah rebah (mati), makanlah sabagiannyo dan bagihlah makan orang nang maraso cukup dengan apo nang ado padonyo (idak maminta-minta) dan orang nang maminta-minta. Macam tulah Kami lah manundukkannyo (unto-unto) itu, supayo kamu basyukur

[^503]: Lazimnya, unto disembelih dalam posisi badiri.

## 22:37

Daging (binatang kurban) dan darahnyo tu sakali-kali idak sampai kapado Allah, tapi nang sampai kapado-Nyo adolah katakwaanmu. Macam tulah Dio manundukkannyo untukmu supayo kamu mangagungkan Allah atas hidayah nang Dio bagihkan kapadomu. Bagihlah kabar gembiro kapado orang nang babuat baik.

## 22:38

Sasungguhnyo Allah mambelo orang nang lah baiman. Sasungguhnyo Allah idak manyukoi satiap orang nang amat khianat lagi amat kufur.

## 22:39

Diizinkan (baperang) bagi orang-orang nang diperangi kareno sasungguhnyo orang-orang tu dianiayo. Sasungguhnyo Allah benar-benar Mahakuaso mambelo orang-orang tu.

## 22:40

(Yaitu) orang-orang nang diusir dari kampung halamannyo, tanpo alasan nang benar hanyo kareno orang-orang tu bakato, “Tuhan kami adolah Allah.” Sakironyo Allah idak manolak (keganasan) sabagian manusio dengan sabagian nang lain, tentu lah dirobohkan biara-biara, gereja-gereja, sinagoge-sinagoge, dan masjid-masjid nang di dalamnyo banyak disebut namo Allah. Sunguh, Allah pasti manolong orang nang manolong (ugamo)-Nyo. Sasungguhnyo Allah benar-benar Mahakuat lagi Mahaperkaso.

## 22:41

(Yaitu) orang-orang nang jiko Kami bagihkan kamantapan (hidup) di bumi, orang-orang tu mandirikan sembahyang, manunaikan zakat, manyuruh babuat makruf dan mancegah dari perbuatan nang mungkar. Hanyo kapado Allahah kasudahan sagalo urusan.

## 22:42

Jiko orang-orang tu (orang-orang musyrik) mandustakan kamu (Nabi Muhammad), sungguh, sabelum orang-orang tu, kaum (Nabi) Nuh, ´Ad dan Samud lah mandustokan (paro rasul).

## 22:43

(Macam tu jugo) kaum (Nabi) Ibrahim dan kaum (Nabi) Lut.

## 22:44

(Macam tu jugo) penduduk Madyan. Musa (jugo) lah didustokan. Namun, Aku bagih tenggat waktu kapado orang kafir, kemudian Aku azab orang-orang tu. Mako, batapo kuantyo pangengkaran-Ku (tahadap sikap orang-orang tu).

## 22:45

Batapo banyak negeri nang lah Kami binasokan kareno (penduduk)-nyo dalam kaadoan aniayo, sahinggo bangunanbangunannyo runtuh dan (batapo banyak pulak) sumur nang lah ditelantarkan serto istana tinggi (nang ditinggalkan).

## 22:46

Idakkah orang-orang tu bajalan di bumi sahinggo hati orang-orang tu dapat mamahami atau talingo orang-orang tu dapat manganing? Sasungguhnyo bukanlah mato tu nang buto, tapi nang buto adolah hati nang barado dalam dado.

## 22:47

Orang-orang tu (kaum musyrik Makkah) maminta kapadomu (Nabi Muhammad) supayo azab tu disegerokan, padohal Allah idak bakal manyalahi janji-Nyo. Sasungguhnyo sahari di sisi Tuhanmu adolah seperti saribu taun manurut peritunganmu.

## 22:48

Barapo banyak negeri nang Aku tangguhkan (azab)-nyo, padohal (penduduk)-nyo babuat aniayo, kemudian Aku azab orang-orang tu. Hanyo kapado-Ku genah balik (sagalo sasuatu).

## 22:49

Katokanlah (Nabi Muhammad), “Oi manusio, sasungguhnyo aku hanyolah saorang pambagih peringatan nang nyato kapadomu.”

## 22:50

Orang-orang nang baiman dan baamal saleh, bagi orang-orang tu ado ampunan dan rezeki nang mulio (halal dan mamuaskan).

## 22:51

Adopun orang-orang nang bausaho manentang ayat-ayat Kami dengan maksud malemahkan (kamauan untuk baiman), orang-orang tu adolah paro panghuni (nerako) Jahim.

## 22:52

Kami idak mangutus saorang rasul dan idak (pulo) saorang nabi sabelum kamu (Nabi Muhammad), kacuali apobilo io mampunyoi suatu kainginan, [^504]  setan pun mamasukkan (godaan-godaan) ka dalam kainginannyo tu. Lalu, Allah manghapus apo nang dimasukkan setan tu, kemudian Allah mamantapkan ayatayat-Nyo (dalam hati orang-orang baiman). Allah Maha Mangetaui lagi Mahabijaksano.

[^504]: Sabagian mufasir mangartikan ‘tamannā’ dengan ‘mambaco’ dan ‘umniyyatihi’ dengan ‘bacoannya.’ Yaitu apobilo Nabi saw. mambaco suatu ayat nang isinyo mamberikan peringatan kapado orang-orang kafir, orang-orang tu segero mangikuti bacoan Nabi saw. dengan tambahan kato-kato nang mambenarkan kayakinan orang-orang tu.

## 22:53

Dio (Allah) handak manjadikan apo nang dilontarkan setan tu, sabagai cobaan bagi orang-orang nang di dalam hatinyo ado panyakit dan hatinyo keras. Sasungguhnyo orang-orang nang aniayo itu benar-benar dalam patengkaran nang jauh (dari kabenaran).

## 22:54

Supayo orang-orang nang lah dibagih ilmu tu mangetaui bahwa io (Al-Qur’an) adolah kabenaran dari Tuhanmu sahinggo orangorang tu baiman dan hati orang-orang tu tunduk kapadonyo. Sasungguhnyo Allah benar-benar Maha Pambagih patunjuk kapado orang-orang nang bariman kapado jalan nang lurus.

## 22:55

Orang-orang nang kufur tu sanantiaso dalam karaguan tentang hal tu (Al-Qur’an), hinggo saat (kamatian) datang kapado orang-orang tu dengan tibo-tibo atau azab hari kiamat datang kapado orang-orang tu.

## 22:56

Sagalo kakuasoan pado hari tu hanyo milik Allah. Dio mambagih kaputusan di antaro orang-orang tu. Orang-orang nang baiman dan baamal saleh barado di dalam surgosurgo Na’īm (nang penuh kanikmatan).

## 22:57

Sementaro tu, orang-orang yang kufur dan mandustokan ayat-ayat Kami, bagi orangorang tu ado azab nang manghinokan.

## 22:58

Orang-orang nang bahijrah di jalan Allah, kemudian tabunuh atau mati, sungguh bakal dibagih oleh Allah rezeki nang baik (surgo). Sasungguhnyo hanyo Allah sabaik-baik pambagih rezeki.

## 22:59

Sungguh, Dio (Allah) pasti bakal mamasukkan orang-orang tu ka genah masuk nang orang-orang tu suko (surgo). Sasungguhnyo Allah Maha Mangetaui lagi Maha Panyantun.

## 22:60

Macam tulah, siapo nang mambalas saimbang dengan panganiayaan nang lah dio derito kemudian dio dizalimi (lagi), pasti bakal ditolong oleh Allah. Sasungguhnya Allah benar-benar Maha Pamaaf lagi Maha Pangampun.

## 22:61

Hal tu (pertolongan Allah tajadi) kareno sasungguhnyo Allah mamasukkan malam ka dalam siang dan mamasukkan siang ka dalam malam. Sasungguhnyo Allah Maha Manganing lagi Maha Mangimak.

## 22:62

Hal tu (kakuasoan Allah balaku) kareno Allah, Diolah (Tuhan) Nang Mahabenar dan apo bae nang orang-orang tu seru salain Dio, tulah nang batil. Sasungguhnyo Allah, Diolah Nang Mahatinggi lagi Mahaagung.

## 22:63

Idakkah kamu mamperatikan bahwa Allah manurunkan aek (hujan) dari langit sahinggo bumi mahijau? Sasungguhnya Allah Mahalembut lagi Mahateliti.

## 22:64

Milik-Nyo apo nang ado di langit dan apo nang ado di bumi. Sasungguhnyo Allah benar-benar Mahakayo lagi Maha Tapuji.

## 22:65

Idakkah kamu mamperatikan bahwaAllah menundukkan bagimu apo nang ado di bumi dan kapal nang balayar di laut dengan perentah-Nyo. Dio manahan (benda-bendo) langit sahinggo idak jatuh ka bumi, kacuali dengan izin-Nyo? Sasungguhnyo Allah benar-benar Maha Panyantun lagi Maha Panyayang kapado manusio.

## 22:66

Diolah (Allah) nang manghidupkanmu, kemudian mamatikanmu, kemudian mangidupkanmu balik (pado hari kabangkitan). Sasungguhnyo manusio itu benar-benar sangat kufur

## 22:67

Bagi satiap umat lah Kami tetapkan syariat tatentu nang (harus) orang-orang tu amalkan. orang-orang tu sakali-kali idak boleh mambantahmu (Nabi Muhammad) dalam urusan (syariat) tu dan serulah orangorang tu kapado Tuhanmu. Sasungguhnya kamu (Nabi Muhammad) benar-benar barado di atas patunjuk nang lurus.

## 22:68

Jiko orang-orang tu mambantahmu, katokanlah, “Allah lebih tau tentang apo nang kamu kerjokan.”

## 22:69

Allah bakal mamutuskan di antaro kamu pado hari Kiamat apo nang salalu kamu perselisihkan.

## 22:70

Idakkah kamu tau bahwa Allah mangetaui apo nang di langit dan di bumi? Sasungguhnyo hal tu tadapat dalam kitab (Lauh Mahfuzh). Sasungguhnyo nang macam tu sangat mudah bagi Allah.

## 22:71

Orang-orang tu manyembah salain Allah, tanpo bukti nang Dio turunkan (tentang kalayakannyo untuk disembah) dan nang orang-orang tu idak mampunyoi pangetauan tentang itu. Idak ado saorang panolong pun bagi orang aniayo.

## 22:72

Apobila ayat-ayat Kami nang terang dibacokan di hadapan orang-orang tu, kamu bakal mangetaui (tando-tando) kaengkaran pado muko orang-orang nang kufur itu. orang-orang tu hampir manyerang orang-orang nang mambacokan ayat-ayat Kami kapado orang-orang tu. Katokanlah (Nabi Muhammad), “Apokah bakal aku kabarkan kapadomu (sasuatu) nang lebih buruk daripado tu?” (Tulah) nerako nang lah diancamkan Allah kapado orang-orang nang kufur. Tulah saburuk-buruknyo genah balik.

## 22:73

Oi manusio, suatu perumpamoan lah dibuat. Mako, simaklah! Sasungguhnyo sagalo nang kamu seru salain Allah sakali-kali idak dapat manciptokan saekor lalat pun, walaupun orang-orang tu basatu manciptokannyo. Jiko lalat tu marampas sasuatu dari orang-orang tu, orang-orang tu idak dapat marebutnyo kambali dari lalat tu. (Samo-samo) lemah nang manyembah dan nang disembah.

## 22:74

Orang-orang tu idak mangagungkan Allah dengan sabenar-benarnyo. Sasungguhnyo Allah benar-benar Mahakuat lagi Mahaperkaso.

## 22:75

Allah mamilih para utusan dari malaikat dan manusio. Sasungguhnyo Allah Maha Manganing lagi Maha Mangimak.

## 22:76

Dio (Allah) mangetaui apo nang di hadapan dan apo nang di balakang orang-orang tu. Hanyo kapado Allah sagalo urusan dibalikkan.

## 22:77

Oi orang-orang nang baiman, rukuklah, sujudlah, sembahlah Tuhanmu dan lakukanlah kabaikan supayo kamu bauntung.

## 22:78

Bajuanglah kamu pado (jalan) Allah dengan sabenar-benarnyo. Dio lah mamilih kamu dan idak manjadikan kasulitan untukmu dalam ugamo. (Ikutilah) ugamo nenek moyangmu, Ibrahim. Dio (Allah) lah menamokan kamu orang-orang muslim sejak dahulu dan (macam tu pulak) dalam (kitab) ko (Al-Qur’an) supayo Rasul (Nabi Muhammad) manjadi saksi atas dirimu dan supayo kamu sagalonyo manjadi saksi atas sagenap manusio. Mako, dirikanlah sembahyang, tunaikanlah zakat dan bapegang teguhlah kapado (ajaran) Allah. Dio adolah Palindungmu. Dio adolah sabaik-baik Palindung dan sabaik-baik Panolong.

## 23:1

Sungguh bauntung orang-orang mukmin.

## 23:2

(Yaitu) orang-orang nang khusuk dalam sembahyangnyo,

## 23:3

orang-orang nang maninggalkan (perbuatan dan perkatoan) nang idak baguno,

## 23:4

orang-orang nang manunaikan zakat,

## 23:5

orang-orang nang manjago kahormatannyo

## 23:6

Kacuali tahadap bini-bini orang-orang tu atau hambo sahayo nang orang-orang tu punyoi. [^505] Sasungguhyo orang-orang tu idak tacela (kareno manggaulinyo).

[^505]: Hambo sahayo (budak-budak) nang didapat dalam paperangan dengan orang kafir, kenyok budak nang didapat di luar paperangan ugamo, nang sekarang sudah idak ado lagi.

## 23:7

Mako, siapo nang mancari (palampiasan syahwat) salain tu, orang-orang tu nang malampaui batas.

## 23:8

(Sungguh bauntung pulak) orang-orang nang mameliharo amanat dan janjinyo

## 23:9

Orang-orang nang mameliharo sembahyangnyo.

## 23:10

Orang-orang tu lah orang nang bakal mawarisi,

## 23:11

(Yaitu) orang-orang nang bakal mawarisi (surgo) Firdaus. Orang-orang tu kekal di dalamnyo.

## 23:12

Sungguh, Kami lah manciptokan manusio dari sari pati (nang baasal) dari tanah.

## 23:13

Kemudian, Kami manjadikannyo aek mani di dalam genah nang kokoh (rahim).

## 23:14

Kemudian, aek mani tu Kami jadikan sasuatu nang manggantung (darah), lalu sasuatu nang manggantung tu Kami jadikan sagumpal daging. Lalu, sagumpal daging tu Kami jadikan tulang balulang. Lalu tulang balulang tu kami bungkus dengan daging. Kemudian, Kami manjadikannyo makhluk nang (babentuk) lain. Mahasuci Allah sabaik-baik pancipto.

## 23:15

Kemudian, sasungguhyo kamu sasudah tu benar-benar bakal mati.

## 23:16

Kemudian, sasungguhnyo kamu pado hari Kiamat bakal dibangkitkan.

## 23:17

Sungguh, Kami lah manciptokan tujuh langit di atas kamu, dan Kami idaklah lengah tahadap ciptoan (Kami).

## 23:18

Kami turunkan aek dari langit dengan suatu ukuran, lalu Kami jadikan aek tu manetap di bumi dan sasunggunhnyo Kami Mahakuaso malenyapkannyo.

## 23:19

Lalu, dengan (aek) tu Kami tumbuhkan untukmu kebun-kebun kurmo dan anggur. Di sano kamu mamperoleh buah-buahan nang banyak dan dari sabagiannyo tu kamu makan.

## 23:20

(Kami tumbuhkan) pohon (zaitun) nang tumbuh di Bukit Sinai, nang manghasilkan minyak dan lauk-pauk pambangkit salero bagi orang-orang nang makan.

## 23:21

Sasungguhnyo pado binatang-binatang ternak tadapat palajaran bagi kamu. Kami mambagih minum kamu dari sabagian apo nang ado dalam perutnyo (aek susu), padonyo tadapat banyak faedah untukmu, dan sabagian darinyo kamu makan.

## 23:22

Di atasnyo (binatang-binatang ternak) dan di atas kapal-kapal kamu diangkut.

## 23:23

Sungguh, Kami lah mangutus Nuh kapado kaumnyo, lalu Dio bakato, “Oi kaumku, sembahlah Allah, idak ado Tuhan bagimu salain Dio. Apokah kamu idak batakwa?”

## 23:24

Mako, para pamuko orang-orang nang kufur dari kaumnyo bakato, “Orang ko idak lain hanyolah manusio seperti kamu. Dio nak manjadi orang nang lebih mulio daripado kamu. Sakironyo Allah bakendak, tentu Dio bakal mangutus malaikat. Belum parnah Kami manganing (seruan nang seperti) ko pado (maso) nenek moyang Kami dahulu

## 23:25

Dio hanyolah saorang laki-laki nang gilo, Tunggulah dio sampe waktu nang ditentukan.”

## 23:26

Dio ( Nuh) badoa, “Oi Tuhanku, tolonglah aku kareno orang-orang tu mandustokan aku.”

## 23:27

Kami wahyukan kapadanyo, “Buatlah kapal dengan pangawasan dan patunjuk Kami, Apobilo perentah Kami lah tibo dan tungku (dapur) lah mamancarkan aek, masukkanlah ke dalam (kapal) tu sapasangsapasang dari satiap jenis (binatang), jugo keluargomu, kacuali orang nang lah lebih dahulu ditetapkan (bakal ditimpo siksoan) di antaro orang-orang tu. Janganlah kamu bicarokan dengan-Ku tentang orang-orang nang aniayo. Sasungguhnyo orang-orang tu bakal ditenggelamkan.

## 23:28

Apobilo kamu dan orang-orang nang basamomu lah barado di atas kapal,  ucapkanlah, “Sagalo puji bagi Allah nang lah manyelamatkan Kami dari kaum nang aniayo.”

## 23:29

Badoalah, “Oi Tuhanku, tempatkanlah aku pada genah nang diberkati, dan Engkau adolah sabaik-baik pambagih genah.”

## 23:30

Sasungguhnyo pado (kajadian) tu benarbenar tadapat baberapo tando (kaagungan Allah). Sasungguhnyo Kami benar-benar manimpokan siksoan (kapado kaum Nuh tu)

## 23:31

Kemudian, Kami ciptokan satelah orang-orang tu umat nang lain (Kaum ‘Ad).

## 23:32

Lalu, Kami utus kapado orang-orang tu saorang rasul dari bagian orang-orang tu dewek. (Dio bakato), “Sembahlah Allah, idak ado Tuhan bagimu salain Dio. Apokah kamu idak batakwa?

## 23:33

Paro pamuko kaumnyo nang kufur dan mandustokan pertemuan hari akherat serto orang-orang tu nang lah Kami bagih kamewahan dan kasenangan dalam kahidupan di dunio bakato, “(Orang) ko idak lain hanyolah manusio seperti kamu. Dio makan apo nang kamu makan dan dio minum apo nang kamu minum

## 23:34

Sungguh, jiko manaati manusio nang seperti kamu, niscayo kamu pasti marugi.

## 23:35

Adokah dio manjanjikan kapadomu bahwa apobilo kamu lah mati dan manjadi tanah dan tulang balulang, Sabenar-benarnnyo kamu bakal dikaluarkan (dari kuburmu)?

## 23:36

Jauh, jauh sekali apo nang diancamkan kapadomu tu (dari kabenaran).

## 23:37

Io (kahidupan tu) idak lain hanyolah kahidupan kito di dunio ko. (Di sanolah) kito mati, hidup, [^506]  dan idak bakal dibangkitkan (lagi).

[^506]: Sabagian manusio mati, dan sabagian lagi dilahirkan

## 23:38

Dio (Hud) idak lain hanyolah saorang lakilaki nang mangado-adokan kabohongan tahadap Allah dan kito idak bakal mampercayoinyo.”

## 23:39

Dio (Hud) badoa “Ya Tuhanku, tolonglah aku kareno orang-orang tu lah mandustokanku.”

## 23:40

Dio (Allah) bafirman, “Idak lamo lagi orangorang tu benar-benar bakal manyesal.”

## 23:41

Lalu, orang-orang tu dimusnahkan oleh suaro nang manggelegar dengan sabenar-benarnyo dan Kami jadikan orang-orang tu (seperti) sampah nang dihanyutkan banjir. [^507] Mako, kabinasoanlah bagi kaum nang aniayo

[^507]: Macam tu buruknyo akibat orang-orang tu, sampe orang-orang tu idak badayo sadikitpun, idak ubahnyo sabagai sampah nang dianyutkan banjir. Padohal orang-orang tu babadan besak dan kuat.

## 23:42

Kemudian, Kami ciptokan sasudah orang-orang tu umat-umat nang lain.

## 23:43

Idak ado sekok umat pun nang dapat manyegerokan ajalnyo dan idak (pulak) manangguhkan(-nyo).

## 23:44

Kemudian, Kami utus rasul-rasul Kami sacaro baturut-turut. Satiap kali saorang rasul tibo kapado suatu umat, orang-orang tu mandustokannyo. Mako, Kami iringkan (kabinasoan) sabagian orang-orang tu dengan sabagian nang lain. Kami jadikan (pulak) orang-orang tu bahan pambicaroan. Mako, kabinasoanlah bagi kaum nang idak baiman.

## 23:45

Kemudian, Kami utus Musa dan saudaronyo, Harun, dengan mambawak tando-tando (kaagungan) Kami dan bukti nang nyato [^508]

[^508]: Mukjizat Nabi Musa a.s. nang Sembilan macam.

## 23:46

Kapado Fir’aun dan paro pamuko kaumnyo. Tapi, orang-orang tu congkak dan sejak dahulu orang-orang tu adolah kaum nang sombong.

## 23:47

Orang-orang tu bakato, “Apokah (patut) kito percayo kapado duo orang manusio seperti kito, padohal kaum orang-orang tu (Bani Israil) adolah orang-orang nang mangabdikan diri kapado kito?”

## 23:48

Mako, orang-orang tu mandustokan kaduonyo. Kareno tu, orang-orang tu tamasuk orang-orang nang dibinasokan.

## 23:49

Sungguh Kami benar-benar lah mambagikan Kitab (Taurat) kapado Musa supayo orangorang tu (Bani Israil) mandapat patunjuk.

## 23:50

Lah Kami jadikan (Isa) anak laki-laki Maryam basamo emaknyo sabagai suatu tando (kaaunguan Kami) dan Kami lindungi orang-orang tu di sabuah dataran Tinggi nang tenang untuk ditinggali dengan aek nang mangalir

## 23:51

Allah bafirman, “Oi paro rasul, makanlah dari (makanan) nang baik-baik dan baamal salehlah. Sasungguhnyo Aku Maha Mangetaui apo nang kamu kerjokan.

## 23:52

Sasungguhnyo (ugamo Tauhid) kolah ugamo kamu, ugamo nang sekok, dan Akulah Tuhanmu, Mako, batakwalah kapado-Ku

## 23:53

Lalu, orang-orang tu (paro pangikut rasul) tapecah belah dalam urusan (ugamo)- nyo manjadi baberapo golongan. Satiap golongan bangga dengan apo nang ado pado orang-orang tu (masing-masing).

## 23:54

Mako, biakkanlah orang-orang tu dalam kasesatannyo sampe maso nang ditentukan.

## 23:55

Apokah orang-orang tu mangiro bahwa apo nang Kami bagih kapado orang-orang tu barupo harto dan anak-anak

## 23:56

(tu baarti bahwa) Kami basegero mambagihkan kabaikan-kabaikan kapado orang-orang tu? (Idaklah macam tu), tapi orang-orang tu idak manyadarinyo.

## 23:57

Sasungguhnyo orang-orang nang amat bahati-hati kareno takut (sikso) Tuhannyo,

## 23:58

orang-orang nang baiman dengan tandotando (kakuasoan) Tuhannyo,

## 23:59

orang-orang tu nang idak mampersutukan Tuhannyo,

## 23:60

dan orang-orang nang malakukan (kabaikan) nang lah orang-orang tu kerjokan dengan hati penuh raso takut (kareno orangorang tu tau) bahwa sasungguhnyo orang-orang tu bakal balik kapado Tuhannyo.

## 23:61

Orang-orang tu basegero dalam (malakukan) kabaikan-kabaikan dan orangorang tulah orang-orang nang lebih dahulu mamperolehnyo.

## 23:62

Kami idak mambebani sasaorang pun, kacuali manurut kasanggupannyo. Pado Kami ado suatu catatan nang manuturkan dengan sabenanyo dan orang-orang tu idak dizalimi.

## 23:63

Tapi, hati orang-orang tu (orang-orang kafir) dalam kasesatan dari (mamahami AlQur’an) ko dan orang-orang tu mampunyoi perbuatan-perbuatan (buruk) salain tu nang terus orang-orang tu kerjokan.

## 23:64

Sahinggo, apobilo Kami timpokan siksoan kapado orang-orang nang hidup bamewah-mewah di antaro orang-orang tu, sakatiko tu orang-orang tu mamekik-mekik maminta pertolongan.

## 23:65

Janganlah kamu mamekik-mekik maminta tolong pado hari ko! Sasungguhnyo kamu idak bakal mandapat pertolongan dari Kami

## 23:66

Sungguh, ayat-ayat-Ku (Al-Qur’an) salalu dibacokan kapadomu (para pandurhako), tapi kamu salalu bapaling ka balakang,

## 23:67

dengan manyombongkan diri dan mangucapkan perkatoan-perkatoan keji tahadapnyo (Al-Qur’an) pado waktu kamu bacakap-cakap pado malam ari.

## 23:68

Mako, idakkah orang-orang tu marenungkan firman (Allah) atau adokah lah tibo kapado orang-orang tu apo nang idak pernah tibo kapado nenek moyang orang-orang tu tadahulu?

## 23:69

Atau, orang-orang tu idak mengenal Rasulnyo (Nabi Muhammad), kareno tu orang-orang tu mamungkirinyo?

## 23:70

Atau orang-orang tu bakato, “Orang tu (Nabi Muhammad) gilo”. Padohal, dio lah tibo mambawak kabenaran kapado orangorang tu tapi kabanyakan orang-orang tu mambenci kabenaran tu.

## 23:71

Saandainyo kabenaran tu manuruti kainginan orang-orang tu, niscayo binasolah langit dan bumi serto samuo nang ado di dalamnyo. Bahkan, Kami lah mandatangkan (Al-Qur’an sabagai) peringatan orangorang tu, tapi orang-orang tu bapaling dari peringatan tu.

## 23:72

Ataukah kamu (Nabi Muhammad) maminta imbalan kapado orang-orang tu, sedangkan imbalan dari Tuhan-mu lebih baik kareno Dio sabaik-baik pambagih rezeki?

## 23:73

Sasungguhnyo kamu benar-benar manyeru orang-orang tu kapado jalan nang lurus.

## 23:74

Sasungguhnyo orang-orang nang idak baiman kapado akherat benar-benar lah manyimpang jauh dari jalan (nang lurus).

## 23:75

Saandainyo Kami rahmati orang-orang tu dan Kami lenyapkan kamudaratan nang manimpo orang-orang tu, niscayo orang-orang tu [^509]  bakal terus taombang-ambing dalam kasesatannyo.

[^509]: Bahayo kalaparan. Kaum musyrikin pernah mangalami kalaparan, kareno idak tibonya bahan makanan dari Yaman ke Mekkah, sedang Makkah dan sakitarnyo dalam keadaan paceklik, hinggo sangat malaratlah pado waktu tu.

## 23:76

Sungguh, Kami benar-benar lah manimpokan siksoan kapado orangorang tu, [^510]  tapi orang-orang tu idak mau tunduk kapado Tuhan-nyo, dan (jugo) idak marendahkan diri.

[^510]: Antaro lain kakalahan orang-orang tu pado Perang Badr, nang dalam paperangan tu orang-orang nang takemuko dari orang-orang tu banyak nang tabunuh atau ditawan, dan musim kering nang manimpo orang-orang tu, sehinggo orang-orang tu manderito kalaparan.

## 23:77

Sahinggo, apobilo Kami bukakan untuk orang-orang tu pintu siksoan nang amat keras, sakatiko tu orang-orang tu manjadi putus asa.

## 23:78

Dioalah nang lah manciptokan bagimu panganingan, pangliatan dan hati nurani, tapi sadikit sakali kamu basyukur.

## 23:79

Diolah nang manciptokan dan mangembangbiakkan kamu di bumi dan kapado-Nyolah kamu bakal dikumpulkan.

## 23:80

Diolah nang mangidupkan dan mamatikan, Bagi-Nyolah (kakuasoan mangatur) pagantian malam dan siang. Apokah kamu idak ngerti?

## 23:81

Bahkan, orang-orang tu mangucapkan perkatoan nang sarupo dengan apo nang diucapkan oleh orang-orang tadahulu.

## 23:82

Orang-orang tu bakato: “Apokah apobilo kami lah mati serto manjadi tanah dan tulang balulang, kami benar-benar bakal dibangkitkan?

## 23:83

Sungguh, nang demikian ko sudah dijanjikan kapado kami dan kapado nenek moyang kami dahulu. [^511]  Ko idak lain hanyolah dongeng orang-orang tadahulu!”

[^511]: Diancam dengan hari kabangkitan.

## 23:84

Katokanlah (Nabi Muhammad), “Punyo siapokah bumi dan samuo nang ado didalamnyo jiko kamu mangetaui?”

## 23:85

Orang-orang tu bakal manjawab, “Punyo Allah.” Katokanlah: “Apokah kamu idak ingat?”

## 23:86

Katokanlah, “Siapokah pamilik langit nang tujuh dan pamilik ‘Arsy nang agung?”

## 23:87

Orang-orang tu bakal manjawab, “Punyo Allah.” Katokanlah, “Mako apokah kamu idak batakwa?”

## 23:88

Katokanlah, “Siapokah nang di tanganNyo kakuasoan sagalo sasuatu, sedangkan Dio malindungi dan idak ado nang dapat dilindungi dari (siksoan-Nyo), jiko kamu mangetaui?”

## 23:89

Orang-orang tu bakal manjawab, “Punyo Allah.” Katokanlah, “(Kalu macam tu), bagaimano kamu sampai tatipu?”

## 23:90

Padohal, Kami lah mambawak kabenaran kapado orang-orang tu, tapi sasungguhnyo orang-orang tu benar-benar pandusto

## 23:91

Allah idak mangangkat anak dan idak ado Tuhan (nang lain) basamo-Nyo. Jiko macam tu, niscayo satiap Tuhan tu bakal mambawak apo (makhluk) nang diciptokannyo dan sabagian dari tuhan-tuhan tu bakal mangalahkan sabagian nang lain. Mahasuci Allah dari apo nang orang-orang tu sifatkan tu,

## 23:92

Nang Maha Mangetaui sagalo nang gaib dan nang tampak, Mahatinggi (Allah) dari apo nang orang-orang tu persekutukan.

## 23:93

Katokanlah (Nabi Muhammad), “Ya Tuhanku, jiko Engkau benar-benar bakal mamperliatkan kapadoku apo (azab) nang diancamkan kapado orang-orang tu,

## 23:94

Ya Tuhanku, janganlah Engkau jadikan aku tamasuk kaum nang aniayo.

## 23:95

Sasungguhnyo Kami benar-benar kuaso untuk mampaliatkan kapadomu (Nabi Muhammad) apo-apo nang Kami ancamkan kapado orang-orang tu.

## 23:96

Tolaklah kaburukan (orang-orang tu) dengan (perbuatan) nang lebih baik. Kami lebih mangetaui apo nang orang-orang tu sifatkan.

## 23:97

Katokanlah, “Ya Tuhanku, aku balindung kapado-Mu dari bisikan-bisikan setan

## 23:98

dan aku balindung (pulak) kapado-Mu ya Tuhanku, dari kadatangan orang-orang tu kapadoku.”

## 23:99

(Macam tulah kaadaan orang-orang kafir tu), hinggo apobilo tibo kamatian kapado sasaorang dari orang-orang tu, Dio bakato, “Ya Tuhanku, balikkanlah aku (ka dunio)

## 23:100

supayo aku dapat baamal saleh nang lah aku tinggalkan.” Sakali-kali idak! Sasungguhnyo tu adolah dalih nang diucapkan bae. Di hadapan orang-orang tu ado (alam) barzakh [^512]  sampe pado hari orang-orang tu dibangkitkan.

[^512]: Barzakh yaitu tempat atau kaadoan orang sasudahh mati sampai dio dibangkitkan pado hari Kiamat

## 23:101

Apobilo sangkokalo ditiup, pado hari tu (hari Kiamat), idak ado lagi patalian keluargo di antaro orang-orang tu dan idak (pulak) orang-orang tu saling batanyo.

## 23:102

Siapo nang berat timbangan (kabaikan)- nyo, orang-orang tulah orang-orang nang bauntung.

## 23:103

Siapo nang ringan timbangan (kabaikan)-nyo, orang-orang tulah orang-orang nang marugikan dirinyo dewek. Orang-orang tu kekal di dalam (nerako) Jahannam.

## 23:104

Muko orang-orang tu dibakar api nerako, dan orang-orang tu dalam kaadoan amat manyeramkan.

## 23:105

Bukankah ayat-ayat-Ku lah dibacokan kapadomu, tapi kamu salalu mandustokannyo?

## 23:106

Orang-orang tu bakato, “Ya Tuhan Kami, kadurhakoan kami lah manguasoi kami dan kami adolah orang-orang nang sesat

## 23:107

Ya Tuhan Kami, kaluarkanlah kami darinyo (api narako dan balikkan ka dunio). Kemudian, jiko kami masih mangulangi (kakafiran), sasungguhnyo kami adolah orang-orang nang aniayo.”

## 23:108

Dio (Allah) bafirman, “Tinggallah kamu di sano dengan hino dan janganlah bacakap dengan-Ku.

## 23:109

Sasungguhnyo sagolongan dari hambahamba-Ku badoa, “Ya Tuhan kami, kami lah baiman, mako ampunilah kami dan bagihlah Kami rahmat. Engkau adolah sabaik-baik pembagih rahmat.”

## 23:110

Lalu, kamu jadikan orang-orang tu bahan ejekan sahinggo tu mambuatmu lupo mangingat-Ku dan kamu (salalu) mangatawoi orang-orang tu.

## 23:111

Sasungguhnyo pado hari ko Aku mambagih balasan kapado orang-orang tu, kareno kasabaran orang-orang tu. Sasungguhnyo orang-orang tulah orang-orang nang menang.

## 23:112

Dio (Allah) bafirman, “Berapo taunkah lamonyo kamu tinggal di bumi?”

## 23:113

Orang-orang tu menjawab, “Kami tinggal (di bumi) sahari atau satengah hari. Tanyokanlah kapado orang-orang nang mangitung."

## 23:114

Dio (Allah) bafirman, “Kamu tinggal (di bumi) hanyo sabentar jiko kamu benarbenar mangetaui.

## 23:115

Apokah kamu mangiro bahwa Kami manciptokan kamu main-main (tanpa ado maksud) dan kamu idak bakal dibalikkan kapado kami?

## 23:116

Mahatinggi Allah, Rajo nang sabenanyo. Idak ado Tuhan salain Dio, pemilik ‘Arsy nang mulio.

## 23:117

Siapo nang manyembah tuhan nang lain selain Allah, padohal idak ado suatu bukti pun baginyo (nang mambenarkan) tentang tu, mako perhitungan (amal)-nyo hanyo pado Tuhannyo. Sabenanyo, orang-orang kafir tu idak bakal bauntung

## 23:118

Katokanlah (Nabi Muhammad), “Ya Tuhanku, bagihlah ampunan dan rahmat, Engkaulah sabaik-baik pembagih rahmat.”

## 24:1

(Kolah) surah nang Kami turunkan, Kami wajibkan (manjalankan hukum-hukum)- nyo dan Kami turunkan di dalamnyo ayatayat nang jelas supayo kamu mangambik palajaran.

## 24:2

Pazino perempuan dan pazino laki-laki, cambuklah masing-masing dari kaduonyo saratus kali dan janganlah raso belas kasian kapado kaduonyo mancegah kamu untuk (malaksanakan) ugamo (hukum) Allah jiko kamu baiman kapado Allah dan hari kemudian. Hendaklah (pelaksanoan) hukuman atas orang-orang tu disaksikan oleh sabagian orang-orang mukmin

## 24:3

Pazino laki-laki idak pantas manikah, kacuali dengan pazino perempuan atau dengan perempuan musyrik, pazino perempuan idak pantas manikah, kacuali dengan pazino laki-laki atau dengan laki-laki musyrik. Nang macam tu diharamkan bagi orang-orang Mukmin.

## 24:4

Orang-orang nang manuduh (bazino tahadap) perempuan nang baik-baik dan orang-orang tu idak mandatangkan empat orang saksi, mako cambuklah orang-orang tu (para penuduh tu) delapan puluh kali dan janganlah kamu manerimo kasaksian orang-orang tu untuk salamo-lamonyo. Orang-orang tulah orang-orang nang fasik.

## 24:5

Kacuali orang-orang tu nang batobat sasudah tu dan mamperbaiki (dirinyo), mako Sabenarnyo Allah Maha Pangampun lagi Maha Panyayang

## 24:6

Orang-orang nang manuduh bininyo bazino, padohal orang-orang tu idak mampunyoi saksi-saksi salain diri orang-orang tu dewek, mako kasaksian masing-masing orang tu iolah empat kali basumpah atas (namo) Allah, bahwa sasungguhnyo dio tamasuk orang nang benar

## 24:7

(Sumpah) nang kalimo bahwa laknat Allah atasnyo jiko dio tamasuk orang-orang nang babohong. [^513]

[^513]: Maksud ayat 6-7 iolah orang nang manuduh babuat zino dengan idak mangajukan empat orang saksi, haruslah basumpah, dengan namo Allah empat kali, bahwo dio adolah benar dalam tuduhannyo itu. Kemudian dio basumpah sakali lagi bahwo dio bakal keno laknat Allah jiko dio babohong. Masalah ko dalam fikih dikenal dengan Lian.

## 24:8

Bini tu tahindar dari hukuman apobilo dio basumpah empat kali atas (namo) Allah bahwa dio (lakinyo) benar-benar tamasuk orang-orang nang babohong.

## 24:9

(Sumpah) nang kalimo bahwa kamurkoan Allah bakal manimponyo (bini) jiko dio (suaminyo) tu tamasuk orang nang bakato benar.

## 24:10

Sakironyo bukan kareno karunio Allah dan Rahmat-Nyo kapadomu dan (bukan kareno) Allah Maha Panerimo tobat lagi Mahabijaksano (niscayo kamu bakal manemui kasulitan).

## 24:11

Sasungguhnyo orang-orang nang mambawak berito bohong tu adolah dari kelompok kamu (jugo). Janganlah kamu mangiro bahwa peristiwo tu buruk bagimu, Sabaliknyo tu baik bagimu. Satiap orang dari orang-orang tu bakal mandapat balasan dari doso nang diperbuatnyo. Adopun orang tu nang mangambik peran besak di antaro orang-orang tu, dio mandapat azab nang amat berat [^514]

[^514]: Berito bohong ko mangenai bini Rasulullah saw. Aisyah r.a. ummul Mukminin, sasudah perang dengan Bani Musthaliq pado bulan Sya’ban 5 H. Paperangan tu diikuti oleh kaum munafik dan turut pulak ‘Aisyah r.a. dengan Nabi saw. Badasarkan undian nang diadokan di antaro bini-bini beliau. Dalam perjalanan balik dari paperangan, orang-orang tu barenti pado suatu genah, ‘Aisyah r.a. keluar dari sekedupnyo untuk suatu kaperluan, lalu balik, tibo-tibo io meraso kalungnyo ilang, lalu balik lagi mancarinyo. Sementaro tu, rombongan barangkat dengan manyangko bahwo ‘Aisyah r.a. masih di dalam sekedupnyo. Sasudah ‘Aisyah r.a. mangatui, sekedupnyo lah barangkat. Io duduk di genahnyo dan baharap sekedup tu bakal balik lagi manjemputnyo. Kebetulan lewat di genah tu, seorang sahabat Nabi, Shafwan bin Mu‘aththal. Dio nemui saorang lagi tiduk. Shafwan pun takejut, sarayo bakato : inna lilahi wa inna ilaihi rojiun, bini Rosul!.” ‘Aisyah tabangun. Lalu dipersilahkan oleh Shafwan mangendarai untonyo. Shafwan bajalan manuntun unto hinggo tibo di Madinah. Orang-orang nang maliat orang-orang tu mambicarokannyo manurut pandapat masingmasing. Mulai timbul desas-desus dan kaum munafik mambesak-besakannyo. Mako fitnah atas ‘Aisyah r.a. tu pun batambah luas, hinggo mambuat kaguncangan di kalangan kaum muslimin.

## 24:12

Mangapo orang-orang Mukmin dan Mukminat idak babaik sangko tahadap kelompok orang-orang tu dewek, katiko kamu manganing berito bohong tu dan bakato, “Iko adolah (berito) nang nyato.”

## 24:13

Mangapo orang-orang tu (nang manuduh tu) idak tibo mambawak empat saksi? Kareno idak mambawak saksi-saksi, orang-orang tu adolah orang-orang para pandusto dalam pandangan Allah.

## 24:14

Saandainyo bukan kareno karunia Allah dan rahmat-Nyo kapadomu di dunio dan di akherat, niscayo kamu ditimpo azab nang amat berat, disebabkan oleh pambicaroan kamu tentang (berito bohong) tu.

## 24:15

(Ingatlah) katiko kamu manerimo (berito bohong) tu dari mulut ka mulut ; kamu mangatokan dengan mulutmu apo nang idak kamu ketaui sadikit pun ; dan kamu manganggapnyo enteng, padohal dalam pandangan Allah tu masalah besak.

## 24:16

Mangapo katiko manganingnyo (berito bohong tu), kamu idak bakato, “Dak pantas bagi kito mambicarokan ko. Mahasuci Engkau. Ko adolah kabohongan nang besak.”

## 24:17

Allah mangingatkan kamu supayo (jangan) balik mangulangi samacam tu salamolamonyo jiko kamu orang-orang mukmin.

## 24:18

Allah manjelaskan ayat-ayat(-Nyo) kapadomu. Allah Maha Mangetaui lagi Mahabijaksano.

## 24:19

Sasungguhnyo orang-orang nang senang atas tasebarnyo (berito bohong) nang amat keji tu di kalangan orang-orang nang baiman, orang-orang tu mandapat azab nang amat pedih di dunio dan di akherat. Allah Mangetaui, sedangkan kamu idak mangetaui

## 24:20

Kalu bukan kareno karunia Allah dan rahmat-Nyo kapadomu dan (bukan kareno) Allah Maha Penyantun lagi Maha Panyayang (niscayo kamu bakal ditimpo azab nang besak).

## 24:21

Oi orang-orang nang baiman, Janganlah kamu mangikuti langkah-langkah setan. Siapo nang mangikuti langkah-langkah setan, mako Sabenarnyo dio (setan) manyuruh (manusio mangerjokan perbuatan) nang keji dan mungkar. Kalu bukan kareno karunio Allah dan rahmatNyo kapadomu, niscayo idak saorang pun di antaro kamu bersih (dari perbuatan keji dan mungkar tu) salamo-lamonyo. Tapi Allah mambersihkan siapo nang Dio kendaki. Allah Maha Manganing lagi Maha Mangetaui.

## 24:22

Janganlah orang-orang nang mampunyoi kalebihan dan kalapangan (rezeki) di antaro kamu basumpah (idak) bakal mambagih (bantuan) kapado kerabat(- nyo), orang-orang miskin dan orang-orang nang bahijrah di jalan Allah. Hendaklah orang-orang tu mamaafkan dan balapang dado. Apokah kamu idak suko bahwa Allah mangampunimu? Allah Maha Pengampun lagi Maha Panyayang.

## 24:23

Sasungguhnyo orang-orang nang menuduh perempuan baik-baik, polos [^515]  dan baiman (dengan tuduhan bazino), orang-orang tu dilaknat di dunio dan di akherat, dan orang-orang tu bakal mandapat azab nang besak.

[^515]: Nang dimaksud dengan perempuan-perempuan nang lengah iolah perempuan-perempuan nang idak pernah sakalipun taingat bakal perbuatan nang keji.

## 24:24

Pado hari (katiko) lidah, tangan, dan kaki orang-orang tu manjadi saksi atas orangorang tu tahadap apo nang dahulu orangorang tu kerjokan.

## 24:25

Pado hari tu Allah manyempurnokan balasan nang Sabenarnyo bagi orang-orang tu, dan orang-orang tu mangetaui bahwa Sabenarnyo Allah Mahabenar lagi Maha Manjelaskan.

## 24:26

Perempuan-perempuan nang keji untuk laki-laki nang keji, dan laki-laki nang keji untuk perempuan-perempuan nang keji (pulak), sedangkan perempuan-perempuan nang baik untuk laki-laki nang baik, dan laki-laki nang baik untuk perempuan-perempuan nang baik (pulak). Orang-orang (nang baik) tu bersih dari apo nang dituduhkan orang. Bagi orang-orang tu ampunan dan rezeki nang mulio. [^516]

[^516]: Ayat ko manunjukkan kasucian ‘Aisyah r.a. dan Safwan dari sagalo tuduhan nang ditujukan kapado orang-orang tu. Rasulullah adolah orang nang paling baik. Mako, perempuan nang baik pulaklah nang manjadi bini beliau

## 24:27

Oi orang-orang nang baiman, janganlah kamu mamasuki rumah nang bukan rumahmu sabelum mamintak izin dan mambagih salam kapado panghuninyo. Nang macam tu lebih baik bagimu supayo kamu mangambik palajaran.

## 24:28

Jiko kamu idak manemui saorang pun di dalamnyo, janganlah kamu masuk sabelum kamu mandapat izin. Jiko dikatokan kapadomu, “Baliklah,” (hendaklah) kamu balik. Tu lebih suci bagimu. Allah Maha Mangetaui apo nang kamu kerjokan.

## 24:29

Idak ado doso atasmu mamasuki rumah nang idak dihuni (sabagai tempat umum) nang di dalamnyo ado kapentingan kamu; Allah mangetaui apo nang kamu nyatokan dan apo nang kamu singitkan.

## 24:30

Katokanlah kapado laki-laki nang baiman supayo orang-orang tu manjago pandangannyo dan mameliharo kamaluannyo. Nang macam tu lebih suci bagi orangorang tu. Sasungguhnyo Allah Mahateliti tahadap apo nang orang-orang tu perbuat

## 24:31

Katokanlah kapado perempuan nang baiman supayo orang-orang tu manjago pandangannyo dan mameliharo kamaluannyo, dan janganlah manampakkan perhiasannyo (bagian tubuhnyo), kacuali nang (biaso) ditengok. Hendaklah orangorang tu manutupkan kain kerudung ka dadonyo. Hendaklah pulak orang-orang tu idak manampakkan perhiasannyo (auratnyo), kacuali kapado laki (suami) orang-orang tu, ayah orang-orang tu, ayah dari laki orang-orang tu, anak-anak laki dari laki orang-orang tu, saudaro-saudaro laki-laki orang-orang tu, anak-anak laki-laki saudaro laki-laki orang-orang tu, anak-anak laki-laki saudaro perempuan orang-orang tu, para perempuan (sesamo muslim), hamba sahayo nang orang-orang tu miliki, pelayan-pelayan laki-laki (tuo) nang idak punyo kainginan (tahadap perempuan) atau anak-anak nang belum mangerti tentang aurat perempuan. Hendaklah pulak orang-orang tu idak mangentakkan kakinyo agar dikataui perhiasan nang orang-orang tu singitkan. Bataubatlah kamu sagalonyo kapado Allah, oi orang-orang nang baiman supayo kamu bauntung.

## 24:32

Nikahkanlah orang-orang nang masih mambujang di antaro kamu dan jugo orangorang nang patut (nikah) dari hambo-hambo sahayomu baik nang laki-laki maupun nang perempuan. Jiko orang-orang tu miskin, Allah bakal mambagih kamampuan kapado orang-orang tu dengan karunio-Nyo. Allah Mahaluas (anugerah-Nyo) lagi Maha Mangetaui.

## 24:33

Orang-orang nang idak mampu manikah hendaklah manjago kasucian (diri)-nyo, sampai Allah mambagih kamampuan kapado orang-orang tu dengan karunio-Nyo. (Apobilo) hamba sahayo nang kamu miliki manginginkan perjanjian (kabebasan), hendaklah kamu buat perjanjian dengan orang-orang tu, jiko kamu mangetaui ado kabaikan pado orang-orang tu, bagihlah kapado orang-orang tu sabagian dari harto Allah nang di karuniokan-Nyo kapadomu. Janganlah kamu pakso hamba sahayo perempuanmu untuk malakukan palacuran, jiko orang-orang tu dewek manginginkan kasucian, kareno kamu hendak mancari kauntungan kahidupan duniawi. Siapo nang mamakso orang-orang tu, mako Sabenarnyo, Allah Maha Pangampun lagi Maha Panyayang (kapado orang-orang tu) sasudah orang-orang tu dipakso.

## 24:34

Sungguh, Kami benar-benar lah manurunkan kapado kamu ayat-ayat nang mambagih panjelasan, contoh-contoh dari orang-orang nang tadahulu sabelum kamu, dan palajaran bagi orang-orang nang batakwa.

## 24:35

Allah (Pambagih) cahayo (kapado) langit dan bumi. Perumpamoan cahayo-Nyo seperti sabuah lubang (pado dinding) nang idak tembus [^517]  nang di dalamnyo ado pelito besak. Pelito tu di dalam tabung kaco (dan) tabung kaco tu bagaikan bintang (nang bakilauan seperti) mutiaro nang dinyalokan dengan minyak dari batang kayu nang diberkahi, (Yaitu) batang kayu zaitun nang tumbuh idak di timur dan idak pulo di barat, [^518]  nang minyaknyo (sajo) hampirhampir manerangi walaupun idak disentuh api. Cahayo di atas cahayo (balapis-lapis). Allah mambagih patunjuk manuju cahayoNyo kepada orang nang Dio kendaki. Allah mambuat perumpamoan-perumpamoan bagi manusio. Allah Maha Mangetaui sagalo sesuatu.

[^517]: “Lubang nang idak tembus”, (misykat), iolah suatu lubang di dinding rumah nang idak tembus sampai ke sabelahnyo, biasonyo digunokan untuk tempat lampu, atau barang-barang lain.

[^518]: Batang kayu zaitun tu tumbuh di puncak bukit, io mandapat sinar matohari baik pado waktu matohari terbit maupun katiko bakal tabenam, sahinggo batang kayunyo subur dan buahnyo menghasilkan minyak nang baik.

## 24:36

(Cahayo tu ado) di rumah-rumah nang Allah lah perentahkan untuk dimuliokan dan disebut di dalamnyo namo-Nyo. Di dalamnyo sanantiaso batasbih [^519]  kapado-Nyo pado waktu pagi dan petang.

[^519]: Nang batasbih iolah orang nang disebut pado ayat 37

## 24:37

Orang-orang nang idak dilalaikan oleh perniagoan dan jual beli dari mangingat Allah, mangerjokan sembahyang, dan manunaikan zakat. Orang-orang tu takut kapado hari katiko hati dan pangliatan manjadi guncang (hari Kiamat).

## 24:38

(Orang-orang tu malakukan tu) supayo Allah mambagih balasan kapado orang-orang tu dengan nang lebih baik daripado apo nang lah orang-orang tu kerjokan, dan supayo Dio manambah karunio-Nyo kapado orangorang tu. Allah mambagih rezeki kapado siapo bae nang Dio kendaki tanpa batas

## 24:39

Orang-orang nang kufur, amal perbuatan orang-orang tu seperti bayang-bayang di tanah nang datar, orang-orang nang dahago, manyangkonyo aek, hinggo apobilo io mandatanginyo, io idak manjumpoi apo pun. (Sabaliknyo) io mandapat (katetapan) Allah (baginyo) di sano, lalu Dio mambagihkan kapadonyo peritungan (amal-amal) dengan sempurno. Allah amat cepat peritunganNyo. [^520]

[^520]: Orang-orang kafir, kareno amal-amal orang-orang tu idak didasarkan atas iman, idaklah mandapat balasan dari Allah di akherat walaupun di dunio orang-orang tu mangiro bakal mandapat balasan atas amalnya.

## 24:40

Atau, (amal perbuatan orang-orang kufur tu) seperti gelap gulito di lautan nang dalam, nang diliputi oleh gelombang demi gelombang nang di atasnyo ado awan gelap. Tulah gelap gulito nang balapis-lapis. Apobilo dio mangeluarkan tangannyo, io benar-benar idak dapat mangimaknyo. Siapo nang idak dibagih cahayo (patunjuk) oleh Allah, mako dio idak mampunyoi cahayo sadikit pun.

## 24:41

Idaklah kamu (Nabi Muhammad) tau bahwa sabenarnyo kapado Allahlah apo nang di langit dan di bumi, dan burung-burung nang mangepakkan sayapnyo sanantiaso batasbih. Masing-masing lah mangetaui doa dan tasbihnyo. Allah Maha Mangetaui apo nang orang-orang tu kerjokan.

## 24:42

Punyo Allahlah kerajoan langit dan bumi, dan hanyo kapado Allahlah baliknyo (sagalo makhluk).

## 24:43

Idakkah kamu mangimak bahwa sabenarnyo Allah mangarahkan awan sacaro perlahan, kemudian mangumpulkannyo, lalu manjadikannyo batumpuk-tumpuk. Mako, kamu mangimak hujan kaluar dari celah-celahnyo. Dio (jugo) manurunkan (butiran-butiran) es dari langit, (Yaitu) dari (gumpalan-gumpalan awan seperti) gunung-gunung. Mako, Dio manimpokannyo (butiran-butiran es itu) kapado siapo nang Dio kendaki dan mamalingkannyo dari siapo nang Dio kendaki. Kilauan kilatnyo hampir-hampir mangilangkan pangliatan.

## 24:44

Allah manjadikan malam dan siang silih baganti. Sabenarnyo pado nang macam tu, pasti tadapat palajaran bagi orang-orang nang mampunyoi pangliatan (nang tajam).

## 24:45

Allah manciptokan sagalo jenis binatang dari aek. Sabagian bajalan dengan perutnyo, sabagian bajalan dengan duo kaki, dan sabagian (nang lain) bajalan dengan empat kaki. Allah manciptokan apo nang Dio kendaki. Sasungguhnyo Allah Mahakuaso atas sagalo sasuatu.

## 24:46

Sungguh, Kami lah manurunkan ayatayat nang mambagih panjelasan. Allah mambagih patunjuk kapado siapo nang Dio kendaki ka jalan nang lurus (badasarkan kasiapannyo untuk manerimo patunjuk).

## 24:47

Orang-orang tu (orang-orang munafik) bakato, “Kami lah baiman kapado Allah dan Rasul (Nabi Muhammad) dan Kami manaati (kaduonyo), “Kemudian sabagian dari orangorang tu bapaling sasudah tu. Orang-orang tu bukanlah orang-orang mukmin.

## 24:48

Apobilo orang-orang tu diajak kapado Allah dan Rasul-Nyo supayo io (Rasul) mamutuskan perkaro di antaro orang-orang tu, tibo-tibo sabagian dari orang-orang tu bapaling.

## 24:49

Tapi, jiko kabenaran (putusan Rasul) manguntungkan orang-orang tu, io datang kapadonyo (Rasul) dengan patuh.

## 24:50

Apokah (sikap orang-orang tu nang demikian kareno) dalam hati orang-orang tu ado panyakit atau (kareno) orang-orang tu ragu-ragu ataukah (kareno) takut kalu-kalu Allah dan Rasul-Nyo babuat zalim kapado orang-orang tu? Sabaliknyo, orang-orang tulah orang-orang nang aniayo.

## 24:51

Sasungguhnyo nang marupokan kato-kato orang mukmin, apobilo orang-orang tu diajak kapado Allah dan Rasul-Nyo agar io mamutuskan (perkaro) di antaro orangorang tu, [^521]   hanyolah, “Kami manganing dan kami taat.” Orang-orang tulah nang bauntung.

[^521]: Di antaro sasamo kaum Muslimin dan antaro Muslimin dengan nang bukan Muslimin.

## 24:52

Siapo nang taat kapado Allah dan RasulNyo serto takut kapado Allah dan batakwa kapado-Nyo, orang-orang tulah nang mandapat kamenangan.

## 24:53

Orang-orang tu basumpah atas (namo) Allah dengan sungguh-sungguh, bahwa jiko kamu manyuruh orang-orang tu (baperang), pastilah orang-orang tu bakal pegi. Katokanlah (Nabi Muhammad), “Janganlah kamu basumpah, (kareno nang diminta) adolah kataatan nang baik. Sasungguhnyo Allah Mahateliti tahadap apo nang kamu kerjokan.”

## 24:54

Katokanlah, “Taatlah kapado Allah dan taatlah kapado Rasul. Jiko kamu bapaling, sasungguhnyo kawajiban Rasul (Nabi Muhammad) hanyolah apo nang dibebankan kapadonyo dan kawajiban kamu hanyolah apo nang dibebankan kapadomu. Jiko kamu taat kapadonyo, niscayo kamu mandapat patunjuk. Kawajiban Rasul hanyolah manyampaikan (amanat Allah) dengan jelas.”

## 24:55

Allah lah manjanjikan kapado orang-orang nang baiman di antaro kamu dan nang mangerjokan kabajikan bahwa Dio benarbenar bakal manjadikan orang-orang tu bakuaso di bumi samacam mano Dio lah manjadikan orang-orang sabelum orangorang tu bakuaso; Dio sungguh bakal maneguhkan bagi orang-orang tu dengan ugamo nang lah Dio rida; dan Dio sungguh bakal mangubah (kaadoan) orang-orang tu, sasudah barado dalam katakutan manjadi aman sentosa. Orang-orang tu manyembahKu dengan idak mampersekutukan-Ku dengan sasuatu pun. Siapo nang kufur sasudah (janji) tasebut, orang-orang tulah orang-orang nang fasik.

## 24:56

Kerjokanlah sembahyang, tunaikanlah zakat, dan taatlah kapado Rasul (Nabi Muhammad) supayo kamu dibagih rahmat.

## 24:57

Janganlah kamu manyangko bahwa orangorang nang kafir tu dapat malemahkan Allah di bumi (sahinggo dapat manghindar dari sikso-Nyo). Tempat balik orang-orang tu (di akherat) adolah nerako. Tulah saburukburuk tempat balik.

## 24:58

Oi orang-orang nang baiman, hendaklah hambo sahayo (laki-laki dan perempuan) nang kamu miliki, dan orang-orang nang belum balig (dewaso) di antaro kamu maminta izin kapado kamu tigo kali, yaitu sabelum sembahyang Subuh, katiko kamu malepaskan pakaian (luar)-mu di tengah hari, dan satelah sembahyang Isya. (Tu adolah) tigo (waktu nang biasonyo) aurat (tabukak) bagi kamu. [^522] Idak ado doso bagimu dan idak (pulak) bagi orang-orang tu salain dari (tigo waktu) tu. (Orang-orang tu) sering kaluar masuk manemuimu. Sabagian kamu (memang sering kaluar masuk) atas sabagian nang lain. Demikianlah Allah manjelaskan ayatayat kapadomu. Allah Maha Mangetaui lagi Mahabijaksano.

[^522]: Tigo macam waktu nang biasonyo pado waktu-waktu tu badan banyak tabuka. Sebab tu, Allah malarang hambo sahayo dan budak-budak kecik di bawah umur untuk masuk ka kamar tiduk orang dewaso tanpa izin

## 24:59

Apobilo anak-anak di antaromu lah sampe umur dewaso, mako hendaklah orang-orang tu maminta izin, seperti halnyo orang-orang nang (lah dewaso) sabelum orang-orang tu (jugo) maminta izin. [^523] Macam tulah Allah manjelaskan ayat-ayat-Nyo kapado-mu. Allah Maha Mangetaui lagi Mahabijaksano.

[^523]: Anak-anak dari orang merdeka nang bukan mahrom nang lah balig, haruslah maminta izin talebih dahulu jiko bakal masuk ka kamar tiduk orang tuo, seperti caro orang-orang nang disebut dalam ayat 27 dan 28 surah ko.

## 24:60

Paro perempuan tuo nang lah barenti (dari haid dan mangandung) nang idak lagi bahasrat manikah, idak ado doso bagi orangorang tu mananggalkan pakaian (luar) [^524] dengan idak (bamaksud) manampakkan perhiasan. Tapi mameliharo kahormatan (tetap mamakai pakaian luar) lebih baik bagi orang-orang tu. Allah Maha Manganing lagi Maha Mangetaui.

[^524]: Pakaian luar nang kalu dibuka idak manampakkan aurat.

## 24:61

Dak ado halangan bagi orang buto, orang pincang, orang sakit, dan dirimu untuk makan (basamo-samo orang-orang tu) di rumahmu di rumah bapak-bapakmu, di rumah emak-emakmu, di rumah saudarosaudaromu nang laki-laki, di rumah saudarosaudaromu nang perempuan, di rumah saudaro-saudaro bapakmu nang laki-laki, di rumah saudaro-saudaro bapakmu nang perempuan, di rumah saudaro-saudaro emakmu nang laki-laki, di rumah saudarosaudaro emakmu nang perempuan, atau (di rumah) nang kamu miliki kuncinyo, atau (di rumah) kanti-kantimu. Idak ado halangan bagi kamu makan basamosamo orang-orang tu atau dewek-dewek. Apobilo kamu mamasuki rumah-rumah tu

## 24:62

(Nang disebut) orang-orang (nang benar) mukmin hanyolah orang-orang nang baiman kapado Allah dan Rasul-Nyo (Nabi Muhammad), dan apobilo orang-orang tu barado basamo-samo dengan dio (Nabi Muhammad) dalam suatu urusan basamo, orang-orang tu idak maninggalkan (Rasulullah) sabelum maminta izin kapadonyo. Sasungguhnyo orang-orang nang maminta izin kapadomu (Nabi Muhammad), orang-orang tulah orang-orang nang (benar-benar) baiman kapado Allah dan Rasul-Nyo. Mako, apobilo orang-orang tu maminta izin kapadomu kareno suatu kaperluan, bagihlah izin kapado siapo nang kamu kendaki di antaro orang-orang tu, dan mohonkanlah ampunan untuk orang-orang tu kapado Allah. Sasungguhnyo Allah Maha Pangampun lagi Maha Panyayang.

## 24:63

Janganlah kamu manjadikan panggilan Rasul (Nabi Muhammad) di antaro kamu seperti panggilan sabagian kamu kapado sabagian (nang lain). Sungguh, Allah mangetaui orang-orang nang kaluar (sacaro) diam-diam di antaro kamu dengan balindung (kapado kantinyo). Mako, hendaklah orang-orang nang manyalahi perentah Rasul-Nyo takut bakal mandapat cobaan atau ditimpo sikso nang pedih.

## 24:64

Katauilah (bahwa) sasungguhnyo punyo Allah-lah apo nang di langit dan di bumi. Dio benar-benar mangetaui kaadoanmu kini dan (benar-benar mangetaui pulak) hari (katiko orang-orang tu) dibalikkan kapado-Nyo, lalu Dio manerangkan kapado orang-orang tu apo nang lah orang-orang tu kerjokan. Allah Maha Mangetaui sagalo sasuatu.

## 25:1

Maha malimpah anugerah (Allah) nang lah manurunkan Furqon (Al-Qur’an) kapado hambo-Nyo (Nabi Muhammad) supayo dio manjadi pambagih peringatan kapado sagalo alam.

## 25:2

(Yaitu Zat) Nang milik-Nyolah karajoan langit dan bumi, (Dio) idak mampunyoi anak dan idak ado suatu sakutupun dalam kakuasoan-(Nyo). Dio lah manciptokan sagalo sasuatu, lalu manetapkan ukuran-ukurannyo dengan tepat.

## 25:3

Orang-orang tu mangambik sembahan salain Dio, padohal orang-orang tu (sembahan tu) idak dapat manciptokan apo pun. Bahkan orang-orang tu dewek diciptokan dan idak kuaso untuk (manolak) bahayo tahadap dirinyo dan idak dapat (mandatangkan) manfaat serto idak kuaso mamatikan, mangidupkan, dan idak (pulak) mambangkitkan.

## 25:4

Orang-orang kafir bakato, “(Al-Qur’an) ko idak lain hanyolah kabohongan nang diado-adokan oleh dio (Nabi Muhammad) dengan dibantu oleh orang-orang lain.” Sungguh, orang-orang tu lah babuat aniayo dan dusto nang besak.

## 25:5

Orang-orang tu bakato, “(Tu) dongeng-dongeng orang-orang dahulu nang diminta (oleh Nabi Muhammad) supayo (dongeng) tu dituliskan. Lalu dibacokanlah dongeng tu kapadonyo satiap pagi dan petang.”

## 25:6

Katokanlah (Nabi Muhammad), “(Al-Qur’an) tu diturunkan oleh (Allah) nang mangetaui rahasio di langit dan di bumi. Sasungguhnyo Dio Maha Pangampun lagi Maha Panyayang.”

## 25:7

Orang-orang tu bakato, “Mangapo Rosul (Nabi Muhammad) ko mamakan makanan dan bajalan di pasar-pasar? Mangapo malaikat idak diturunkan kapadonyo (agar malaikat) tu mambagih peringatan basamo dio.

## 25:8

Atau (mangapo idak) diturunkan kapadonyo harto kakayoan atau kebun baginyo, sahinggo dio dapat makan dari (hasil)nyo?” Orang-orang aniayo tu bakato, “Kamu idak lain hanyolah mangikuti saorang laki-laki nang keno sihir.”

## 25:9

Imaklah (Nabi Muhammad) bagaimano orang-orang tu mambuat perumpamoan-perumpamoan (nang buruk) tentang engkau! Mako, sesatlah orang-orang tu. Orang-orang tu idak sanggup (mandapatkan) jalan (untuk manentang kerasulanmu).

## 25:10

Maha malimpah anugerah (Allah) nang jiko Dio mangendaki, niscayo Dio manjadikan bagimu (sasuatu) nang lebih baik daripado (nang orang-orang tu katokan) tu, (Yaitu) kebun-kebun nang mangalir di bawah (di sekitar)-nyo sungei-sungei, Dio manjadikan (pulak) istano-istanao untukmu.

## 25:11

Sabenanyo orang-orang tu mandustokan hari Kiamat. Kami manyediokan nerako nang manyalo-nyalo bagi siapo nang mandustokan hari Kiamat.

## 25:12

Apobilo io (nerako) maliat orang-orang tu dari genah nang jauh, orang-orang tu menganing darinyo suaro nang gemuruh kareno marah dan geram..

## 25:13

Apobilo orang-orang tu dilemparkan ka genah nang sempit di nerako dalam kaadoan dibelenggu, orang-orang tu di sano mamekik mangharapkan kabinasoan. [^525]

[^525]: Orang-orang tu mangharapkan kabinasoan supayo talepas dari sikso nang sangat besak, yaitu sikso di nerako nang sangat panas dengan dibelenggu di genah nang sangat sempit pulak, samacam mano nang digambarkan tu.

## 25:14

(Bakal dikatokan kapado orang-orang tu), “Janganlah kamu mangharapkan pado hari ko mangharapkan sikok kabinasoan bae, tapi harapkanlah kabinasoan nang banyak.”

## 25:15

Katokanlah (Nabi Muhammad), “Apokah (sikso) seperti tu nang baik atau surgo nang kekal nang dijanjikan kapado orang-orang nang batakwa sabagai balasan dan genah balik bagi orang-orang tu?”

## 25:16

Bagi orang-orang tu sagalo nang orang-orang tu kendaki ado di dalamnyo (surgo). Orang-orang tu kekal (di dalamnyo), tulah janji Tuhanmu nang pantas dimohonkan (kapado-Nyo).

## 25:17

(Ingatlah) hari (katiko) Allah mangumpulkan orang-orang tu basamo dengan apo nang orang-orang tu sembah salain Allah, Dio lalu bafirman (kapado nang disembah), “Apokah kamu nang manyesatkan hambo-hambo-Ku tu atau orang-orang tu deweklah nang sesat dari jalan (nang benar)?”

## 25:18

Orang-orang tu (nang disembah itu) manjawab, “Mahasuci Engkau, isaklah pantas bagi kami mangambik palindung salain Engkau, [^526] tapi Engkaulah mambagih orang-orang tu dan nenek moyangnyo kanikmatan hidup sahinggo orang-orang tu malupokan peringatan dan orang-orang tu kaum nang binaso.”

[^526]: Satelah orang-orang tu dikumpulkan basamo-samo dengan apo nang orang-orang tu sembah, yaitu malaikat, “Uzair, Nabi Isa.as. dan berhalo-halo, dan satelah Allah mananyokan kapado nang disembah itu, apokah orang-orang tu nang manyesatkan orang-orang itu ataukah orang-orang tu nang sesat dewek. Mako nang disembah itu manjawab bahwo daklah pantas bagi orang-orang tu untuk manyembah salain Allah, apolagi manyuruh orang lain manyembah salain Allah.

## 25:19

Sungguh, orang-orang tu (nang disembah tu) lah mangengkari apo nang kamu katokan. Mako, kamu idak bakal dapat manolak (sikso) dan idak dapat (pulak) manolong (dirimu). Siapo di antaro kamu nang babuat aniayo, niscayo Kami timpokan kapadonyo azab nang besak.

## 25:20

Kami idak mangutus rasul-rasul sabelummu (Nabi Muhammad), malainkan orang-orang tu pasti manyantap makanan dan bajalan di pasar. Kami jadikan sabagian kamu sabagai cobaan bagi sabagian nang lain. Maukah kamu basabar? Tuhanmu Maha Mangimak.

## 25:21

Orang-orang nang idak mangharapkan partemuan dengan Kami (di akherat) bakato, “Mangapo idak diturunkan kapado kito Malaikat atau (mangapo) kito (idak) mangimak Tuhan kito?” Sungguh, orang-orang tu benar-benar lah manyombongkan diri dan lah malampoi batas (kazaliman) nang amat besak.

## 25:22

(Ingatlah) hari (katiko) orang-orang tu mangimak paro malaikat. Pado hari tu idak ado kabar gembiro bagi paro pandoso dan orang-orang tu (paro malaikat) bakato, “Sungguh talarang bagi kamu (kabar gembiro) .” [^527]

[^527]: Ko adolah suatu ungkapan nang biaso disebut orang Arab di waktu manemui musuh atau bencaono nang idak dapat dielakkan. Ungkapan ko baarti “Semoga Allah manjauhkan bahayo ko dari sayo.”

## 25:23

Kami imakkan sagalo amal [^528] nang orang-orang tu kerjokan, lalu Kami jadikan amal tu (bagaikan) debu nang baterbangan.

[^528]: Amal-amal baik nang orang-orang tu kerjokan di dunio idak dibalas oleh Allah kareno orang-orang tu idak baiman

## 25:24

Paro panghuni surgo pado hari tu paling baik genah tinggalnyo dan paling elok genah istirahatnyo.

## 25:25

(Ingatlah) hari (katiko) langit pacah balah mangeluarkan kabut putih dan malaikat diturunkan (sacaro) bagalombang.

## 25:26

Kerajoan nang hak pado hari tu adolah punyo Tuhan Nang Maha Pamurah. Tu adolah hari nang panuh kasukaran bagi orang-orang kafir.

## 25:27

(Ingatlah) hari (katiko) orang nang aniayo manggigit kaduo tangannyo, sarayo bakato, “Oh, sakironyo (dahulu) aku mangambik jalan basamo-samo rasul.”

## 25:28

Oh, celako aku! Sakironyo aku (dahulu) idak manjadikan si fulan [^529] sabagai kanti setio.

[^529]: Nang dimaksud dengan si fulan, iolah setan atau orang nang lah manyesatkannyo di dunio.

## 25:29

Sungguh, dio benar-benar lah manyesatkanku dari peringatan (Al-Qur’an) katiko lah datang kapadoku. Setan tu adolah (makhluk) nang idak mau manolong manusio.

## 25:30

Rasul (Nabi Muhammad) bakato, “Ya Tuhanku, sasungguhnyo kaumku manjadikan Al-Qur’an ko (sabagai) sasuatu nang diabaikan.”

## 25:31

Macam tulah, bagi satiap nabi, lah Kami adokan musuh dari paro pandoso. Cukuplah Tuhanmu manjadi pambagih patunjuk dan panolong.

## 25:32

Orang-orang nang kafir bakato, “Mangapo Al-Qur’an tu idak diturunkan kapadonyo sakali bae?” Macam tulah [^530] supayo Kami perkuat hatimu (Nabi Muhammad) dengannyo dan Kami mambacokannyo sacaro tartil (taratur, palahan dan banar).

[^530]: Maksudnyo, Al-Qur’an tu idak diturunkan sakaligus, tapi diturunkan sacaro baangsur-angsur supayo dengan caro nang macam tu hati Nabi Muhammad s.a.w manjadi kuat dan mantap.

## 25:33

Idaklah orang-orang tu datang kapadomu (mambawak) sasuatu nang ganjil, malainkan Kami datangkan kapadomu suatu nang benar dan nang paling baik panjelasannyo.

## 25:34

Orang-orang nang dihimpunkan ka (narako) Jahannam dengan diseret atas muko-mukonyo tulah orang nang paling buruk genahnyo dan paling sesat jalanNyo.

## 25:35

Sasungguhnyo Kami benar-benar lah mambagihkan Kitab (Taurat) kapado Musa dan Kami lah manjadikan Harun saudaronyo untuk manyertoi dio sabagai wazir (pambantu).

## 25:36

Kemudian Kami bafirman (kapado kaduonyo), “Pegilah kamu baduo kapado kaum nang mandustokan ayat-ayat Kami.” Lalu,Kami hancurkan orang-orang tu dengan sahancur-hancurnyo.

## 25:37

(Kami lah mambinasokan) kaum Nuh tatkalo orang-orang tu mandustokan rasul-rasul. Kami tanggelamkan orang-orang tu dan Kami jadikan (cerito) orang-orang tu sabagai palajaran bagi manusio. Kami lah manyediokan bagi orang-orang aniayo azab nang amat padih.

## 25:38

(Kami lah mambinasokan) kaum ‘Ad dan Samud, penduduk Rass [^531] dan banyak (lagi) generasi di antaro (kaum-kaum) tu.

[^531]: Rass adolah telago nang sudah kering aeknyo. Kato tasebut kemudian dijadikan namo suatu kaum, yaitu kaum Rass. Orang-orang tu manyembah patung, lalu Allah mangutus Nabi Syuaib a.s. kapadonyo.

## 25:39

Masing-masing lah Kami bagihkan kapadonyo perumpamoan-perumpamoan (nasib umat tadahulu) dan masing-masing lah Kami hancurkan sahancur-hancurnyo.

## 25:40

Sungguh, orang-orang tu (kaum musyrik Makkah) benar-benar lah malalui sabuah nageri (Sodom) nang (dahulu) dihujani dengan hujan nang buruk (hujan batu). Idakkah orang-orang tu manyaksikannyo? Bahkan, orang-orang tu sabenarnyo idak mangharapkan adonyo kabangkitan.

## 25:41

Apobilo mangimak kamu (Nabi Muhammad), orang-orang tu idak manjadikan kamu salain sabagai ejekan (dengan mangatokan), “Ko kah orangnyo nang di utus Allah sabagai Rasul?

## 25:42

Sasungguhnyo hampir bae dio (Nabi Muhammad) manyesatkan kito dari sasembahan kito sakironyo kito idak tetap batahan (manyembah)-nyo.” Kagi orang-orang tu bakal mangetaui di saat orang-orang tu mangimak azab, siapo gerangan nang paling sesat jalannyo.

## 25:43

Sudahkah kamu (Nabi Muhamamd) mangimak orang nang manjadikan hawo nafsunyo sabagai Tuhannyo. Apokah kamu dapat manjadi palindungnyo?

## 25:44

Atau, apokah kamu mangiro bahwa kabanyakan orang-orang tu manganing atau mamahami? Orang-orang tu idak lain hanyolah separti binatang ternak. Bahkan, orang-orang tu lebih sesat jalannyo.

## 25:45

Apokah kamu idak mamperatikan (panciptoan) Tuhanmu? Bagaimano Dio mamanjangkan (dan mamandekkan) bayang-bayang? Sakironyo Dio mangendaki niscayo Dio manjadikannyo (bayang-bayang tu) tetap. Kemudian, Kami jadikan matohari sabagai patunjuk atas (bayang-bayang tu).

## 25:46

Kemudian, Kami manariknyo (bayang-bayang tu) ka (arah nang) Kami (kendaki) sadikit demi sadikit. [^532]

[^532]: Maksud kalimat ko adolah bayang-bayang tu Kami hapuskan dengan palahan-lahan sasuai dengan perjalanan matohari manuju genah tabenamnyo.

## 25:47

Diolah nang manjadikan untukmu malam (sabagai) pakaian dan tidur untuk istirahat. Dio manjadikan siang untuk bangkit bausaho.

## 25:48

Diolah nang maniupkan angin (sabagai) pambawak berito gembiro dekat sabelum

## 25:49

Supayo dengannyo (aek tu) Kami manghidupkan negeri (tanah) nang mati (tandus) dan agar Kami mambagih minum kapado sabagian apo nang lah kami ciptokan, (barupo) binatang-binatang ter-nak dan manusio nang banyak.

## 25:50

Sasungguhnyo, Kami lah mampergilirkan (hujan tu) di antaro orang-orang tu supayo orang-orang tu mangambik palajaran (dari padonyo). Tapi, kabanyakan manusio tu idak mau (basyukur), bahkan orang-orang tu mangengkari (nikmat).

## 25:51

Sakironyo Kami mangendaki, niscayo Kami utus saorang pambagih peringatan pado satiap negeri.

## 25:52

Mako, janganlah kamu mangikuti orang-orang kafir dan bajihadlah manghadapi orang-orang tu dengannyo (Al-Qur’an) dengan (semangat) jihad nang besak.

## 25:53

Diolah nang mambiakkan duo laut nang mangalir (badampingan); nang ko tawar lagi segar dan nang lain asin lagi pahit; dan Dio jadikan antaro kaduonyo dinding dan batas nang idak tembus.

## 25:54

Diolah (pulo) nang manciptokan manusio dari aek (mani). Lalu, Dio manjadikannyo (manusio tu mampunyoi) keturunan dan mushāharah (pasamendaan). [^533] Tuhanmu adolah Mahakuaso.

[^533]: Mushaharah (pasamendaan) artinyo hubungan kakeluargoan nang timbul dan ikatan perkawinan, separti manantu, ipar, martuo dan sabagainyo.

## 25:55

Orang-orang tu manyembah salain Allah apo nang idak mambagihkan manfaat dan idak (pulak) mambagih mudarat kapado orang-orang tu. Orang kafir adolah panolong (bagi setan untuk babuat durhako) tahadap Tuhannyo.

## 25:56

Idaklah Kami mangutus kamu (Nabi Muhammad), malainkan hanyo sabagai pambawak kabar gembiro dan pambagih peringatan.

## 25:57

Katokanlah (Nabi Muhammad), “Aku idak mamintak imbalan sadikit pun dari kamu (dalam manyampaikan risalah tu), malainkan (mangharapkan supayo) orang-orang nang mau mangambik jalan kapado Tuhannyo.”

## 25:58

Batawakkallah kapado (Allah) nang Mahahidup (kekal) nang idak mati dan batasbihlah dengan mamuji-Nyo. Cukuplah Dio Maha Mangetaui doso hambo-hambo-Nyo.

## 25:59

(Allah) nang manciptokan langit dan bumi sarto apo nang ado di antaro kaduonyo dalam enam maso. Kemudian, Dio basamayam di atas ‘Arsy [^534] . (Diolah) nang Maha Pengasih. Tanyokanlah (wahai Nabi Muhammad) tentang Dio (Allah) kapado Nang Maha Mangetaui (Allah).

[^534]: Basamayam di atas ‘Arsy iolah sikok sifat Allah nang wajib kito imani, sasuai dengan kabesaran Allah dan kasucian-Nyo.

## 25:60

Apabilo dikatokan kapado orang-orang tu, “Sujudlah kamu sakalian kapado nang Maha Panyayang.” Orang-orang tu manjawab, “Siapokah nang Maha Pengasih tu? Apokah Kami basujud kapado (Allah) nang kamu (Nabi Muhammad) perentahkan kapado kami?” (Perentah) tu manambah orang-orang tu makin jauh (dari kabenaran).

## 25:61

Maha suci Allah nang manjadikan di langit gugusan-gugusan bintang dan Dio manjadikan jugo padonyo pelito (matohari) dan bulan nang bacahayo.

## 25:62

Dio (pulo) nang manjadikan malam dan siang silih baganti bagi orang nang ingin mangambik palajaran atau orang nang ingin basyukur.

## 25:63

Hambo-hambo Tuhan Nang Maha Panyayang tu (iolah) orang-orang nang bajalan di atas bumi dengan rendah hati dan apobilo orang-orang jahil manyapo orang-orang tu, (dengan kato-kato nang manghino), orang-orang tu mangucapkan, “Salam.”

## 25:64

Dan, orang-orang nang malalui malam harinyo untuk baibadah dengan basujud dan badiri untuk Tuhan orang-orang tu.

## 25:65

Dan, orang-orang nang bakato, “Ya Tuhan Kami, jauhkan azab Jahannam dari Kami (kareno), sasungguhnyo azabnyo tu adolah kebinasoan nang kekal.”

## 25:66

Sasungguhnyo io (Jahannam tu) adolah saburuk-buruk genah manetap dan genah kadiaman.

## 25:67

Dan, orang-orang nang apabilo mambelanjokan (harto), orang-orang tu idak balebihan, dan idak (pulo) lokek, (pambelanjoan orang-orang tu) adolah pertengahan antaro kaduonyo.

## 25:68

Dan, orang-orang nang idak mampasekutukan Allah dengan sembahan lain, idak mambunuh orang nang diharamkan Allah (mambunuhnyo) kacuali dengan (alasan) nang benar, dan idak bazino. Siapo bae nang mangerjokan macam tu, niscayo dio mandapat (pambalasan) doso.

## 25:69

Baginyo bakal dilipat gandokan azab untuknyo pado hari Kiamat dan dio bakal kekal dalam azab tu dalam kaadoan tahino.

## 25:70

Kacuali, orang-orang nang bataubat, baiman dan mangerjokan amal saleh. Mako kajahatan orang-orang tu diganti Allah dengan kabaikan. Allah Maha Pangampun lagi Maha Panyayang.

## 25:71

Siapo nang bataubat dan mangerjokan amal saleh, mako sasungguhnyo dio bataubat kapado Allah dengan taubat nang sabenar-benarnyo.

## 25:72

Dan, orang-orang nang idak mambagihkan kasaksian palsu serto apobilo orang-orang tu batemu dengan (orang-orang) nang mangerjokan pabuatan-pabuatan nang idak bafaedah, orang-orang tu balalu dengan manjago kahormatannyo.

## 25:73

Dan, orang-orang nang apabilo dibagih peringatan dengan ayat- ayat Tuhan orang-orang tu idaklah basikap sabagai orang- orang nang pekak dan buto.

## 25:74

Dan, orang orang nang bakato, “Ya Tuhan Kami, anugerahkanlah kapado kami bini-bini dan keturunan kami sabagai panyenang hati (kami), dan jadikanlah kami imam bagi orang-orang nang batakwa.

## 25:75

Orang-orang tu adolah orang nang dibagih balasan dengan martabat nang Tinggi (dalam surgo) kareno kasabaran orang-orang tu dan orang-orang tu disambut dengan panghormatan dan salam.

## 25:76

Orang-orang tu kekal di dalamnyo. (Surgo) tu sabaik-baik genah manetap dan genah kediaman.

## 25:77

Katokanlah (Nabi Muhammad kapado orang-orang musyrik), “Tuhanku idak bakal mangindahkan kamu, malainkan kalu ado ibadahmu. Padohal kamu sungguh lah mandustokan-Nyo? Kareno tu, kagi (azab) pasti (manimpomu).”

## 26:1

Ṭā Sīn Mīm.

## 26:2

Tulah ayat-ayat Kitab (Al-Qur’an) nang jelas.

## 26:3

Boleh jadi kamu (Nabi Muhammad) bakal mambinasokan dirimu (dengan kesedihan), kareno orang-orang tu (penduduk Makkah) idak baiman.

## 26:4

Kalu bakendak, niscayo Kami manurunkan kapado orang-orang tu bukti (mukjizat) dari langit, sahinggo tengkuk orang-orang tu tunduk kapadonyo.

## 26:5

Idak datang kapado orang-orang tu suatu paringatan baru (ayat Al-Qur’an) dari Tuhan nang Maha Pangasih, malainkan orang-orang tu salalu bapaling daripadonyo.

## 26:6

Sungguh, orang-orang tu lah mandustokan (Al-Qur’an). Mako, kagi bakal datang kapado orang-orang tu (kenyatoan dari) berito-berito nang salalu orang-orang tu perolok-olokkan.

## 26:7

Apokah orang-orang tu idak mamperatikan bumi, batapo banyaknyo Kami tumbuhkan di sano sagalo macam (tanaman) nang tumbuh baik?

## 26:8

Sasungguhnyo pado nang macam tu benar-benar tadapat suatu tando (kakuasoan Allah), tapi kebanyakan orang-orang tu idak baiman.

## 26:9

Sasungguhnyo Tuhanmu, Diolah nang benar-benar Mahaperkaso lagi Maha Panyayang.

## 26:10

(Ingatlah) katiko Tuhanmu manyeru Musa (dengan firman-Nyo), “Datangilah kaum nang aniayo tu.

## 26:11

(Yaitu) kaum Fir’aun. Mangapo orang-orang tu idak batakwa?”

## 26:12

Dio (Musa) bakato, “Ya Tuhanku, sasun-gguhnyo aku takut bahwa orang-orang tu bakal mandustokanku.

## 26:13

Dadoku   taraso   sempit   dan   lidahku   kelu.   Mako, utuslah Harun (basamoku). [^535]

[^535]: Nabi Musa as mamohon agar Harun tu diangkat manjadi rasul untuk mambantunyo.1

## 26:14

Aku badoso tahadap orang-orang tu. [^536] Mako, aku takut orang-orang tu bakal mambunuhku.”

[^536]: Nabi Musa a.s. maraso badoso tahadap orang-orang Masir kareno pernah mambunuh salah saorang di antaro orang Mesir tu dengan sangajo sabelum manjadi Nabi.

## 26:15

Dio (Allah) bafirman, “Jangan takut (orang-orang tu idak bakal dapat mambunuhmu)! Mako, pegilah kamu baduo dengan mambawak ayat-ayat kami (mukjizat-mukjizat). Sasungguhnyo, kami basamomu manganingkan (apo nang orang-orang tu katokan).

## 26:16

Mako, datanglah kamu baduo kapado Fir’aun dan katokanlah olehmu, “Sasungguhnyo kami adolah utusan Tuhan semesto alam.

## 26:17

Lepaskanlah Bani Israil (pegi) basamo kami (manuju Baitulmaqdis).”

## 26:18

Dio (Fir’aun) bakato, “Bukankah kami lah mangasuhmu dalam lingkungan (keluargo) kami, waktu kamu masih budak kecik dan kamu tinggal basamo kami baberapo tahun dari umurmu. [^537]

[^537]: Musa a.s. tinggal basamo Fir’aun kurang lebih 18 taun, sejak kecik.

## 26:19

Kamu (Musa) lah babuat suatu (kasalahan barupo) pabuatan nang lah kamu lakukan (mambunuh sasaorang dari kaumku) dan kamu tamasuk golongan orang-orang nang ingkar (tahadap kabaikan dan katuhananku).

## 26:20

Dio (Musa) bakato, “Aku lah malakukannyo. Sedang aku di waktu tu tamasuk orang-orang nang sesat.

## 26:21

Kemudian, aku lari maninggalkan kamu kareno aku takut kapadomu. Lalu, Tuhanku mambagihku hukum (ilmu dan kearifan) sarto Dio manjadikanku salah saorang di antaro rasul-rasul.

## 26:22

Tulah kanikmatan nang kamu limpahkan kapadoku, (sedangkan) kamu lah mam-perbudak Bani Israil.”

## 26:23

Fir’aun batanyo, “Siapo Tuhan semasto alam tu?”

## 26:24

Dio (Musa) manjawab, “Tuhan (pancipto dan pamelihao) langit, bumi, dan sagalo nang ado di antaronyo kalu kamu orang-orang nang yakin.”

## 26:25

Dio (Fir’aun) bakato kapado orang-orang sakelilingnyo, “Idakkah kamu manganing (apo nang dikatokannyo)?”

## 26:26

Dio (Musa) bakato, “(Dio) Tuhan kamu dan Tuhan nenek moyang kamu nang tadahulu.”

## 26:27

Dio (Fir’aun) bakato, ”Sasungguhnyo rasul-mu nang diutus kapado kamu benar-benar gilo.”

## 26:28

Dio (Musa) bakato, “(Dio) Tuhan (nang manguasoi) timur dan barat serto sagalo apo nang ado di antaro kaduonyo kalu kamu mangerti.”

## 26:29

Dio (Fir’aun) bakato, “Sungguh, kalu kamu manyembah Tuhan salain Aku, benar-benar aku bakal manjadikan kamu salah saorang nang dipenjarokan.”

## 26:30

Dio (Musa) bakato, “Apokah (kamu bakal malakukan tu) kendatipun aku tunjukkan kapadomu sasuatu (keterangan) nang nyato ?”

## 26:31

Dio (Fir’aun) bakato, “Datangkanlah (bukti nang jelas) tu kalu kamu adolah tamasuk orang-orang nang benar.”

## 26:32

Mako, dio (Musa) malemparkan tongkatnyo, lalu tibo-tibo (tongkat tu) manjadi ular besak nang nyato.

## 26:33

Di manarik tangannyo, tibo-tibo io (tangan tu) manjadi putih (basinar) bagi orang-orang nang mangimak(-nyo).

## 26:34

Dio (Fir’aun) bakato kapado paro pamuko nang barado di sakelilingnyo, “Sasungguhnyo dio (Musa) ko benar-benar saorang ahli sihir nang padek.

## 26:35

Dio hendak mangusir kamu dari nagerimu sendiri dengan sihirnyo. Mako, apo nang kamu anjurkan?”

## 26:36

Orang-orang tu bakato, “Tahanlah urusan (untuk samentaro) dio dan saudaronyo serto utuslah ka saluruh nageri orang-orang nang bakal mangumpulkan (panyihir).

## 26:37

Orang-orang tu bakal mandatangkan sagalo panyihir nang pandai kapadomu.”Perang Tanding antaro Nabi Musa dan Paro Panyihir.

## 26:38

Mako, dikumpulkan paro panyihir pado waktu (nang ditetapkan) di hari nang lah ditentukan.

## 26:39

Lalu, dikatokan kapado orang banyak, “Apokah kamu sakalian sudah bakumpul?

## 26:40

(Tujuannyo) supayo kito mangikuti paro panyihir tu kalu orang-orang tu jadi pamenang.

## 26:41

Mako, katiko paro panyihir datang, orang-orang tupun batanyo kapado Fir’aun, “Apokah Kami sungguh-sungguh mandapat upah nang besak kalu kami nang manjadi pamenang?”

## 26:42

Dio (Fir’aun) manjawab, “Ya, bahkan kamu pasti bakal manjadi orang-orang nang dekat (kapadoku).”

## 26:43

Musa bakato kapado orang-orang tu, “Lemparkanlah apo nang hendak kamu lemparkan.”

## 26:44

Lalu, orang-orang tu malemparkan tali temali dan tongkat-tongkatnyo serayo bakato, “Demi kakuasaan Fir’aun, sasungguhnyo kamilah nang benar-benar sabagai pamenang.”

## 26:45

Kemudian,    Musa    manjatuhkan    tongkatnyo,    mako  tibo-tibo  ia  (tongkatnyo  nang  sudah  manjadi  ular)  manelan  sagalo  nang  orang-orang tu ado-adokan. [^538]

[^538]: Tali temali dan tongkat-tongkat nang dilemparkan panyihir tu nang tabenam saolah-olah manjadi ular, sagalonyo ditelan oleh tongkat Musa as.

## 26:46

Mako, tasungkurlah paro panyihir tu (dalam kaadoan) basujud.

## 26:47

Orang-orang tu bakato, “Kami baiman kapado Tuhan semasto alam,

## 26:48

(Yaitu) Tuhannyo Musa dan Harun.”

## 26:49

Dio (Fir’aun) bakato, “Apokah kamu sakalian baiman kapadonyo (Musa) sabelum aku mambagih izin kapadomu? Sasungguhnyo dio benar-benar pamimpinmu nang mangajarkan sihir kapadomu. Mako, kamu kagi pasti benar-benar bakal mangetaui (akibat perbuatanmu). Sasungguhnyo aku bakal mamotong tanganmu dan kakimu sacaro basilang dan aku bakal manyalibmu sagalonyo.”

## 26:50

Orang-orang tu bakato, “Idak ado nang kami takutkan. Sasungguhnyo kami bakal balik kapado Tuhan kami.

## 26:51

Sasungguhnyo kami amat manginginkan bahwa Tuhan kami bakal mangampuni kasalahan kami, kareno kami adolah orang nang pertamo-tamo baiman.”

## 26:52

Kami wahyukan (perentahkan) kapado Musa, “Pegilah di malam hari dengan mambawak hambo-hambo-Ku (Bani Israil). Sasungguhnyo kamu sakalian pasti bakal diikuti.”

## 26:53

Lalu, Fir’aun mangirimkan orang ka kota-kota untuk mangumpulkan (balatentaranyo).

## 26:54

(Fir’aun bakato), “Sasungguhnyo orang-orang tu (Bani Israil) hanyo sagolongan kecik.

## 26:55

Sasungguhnyo orang-orang tu lah mambuat kito marah.

## 26:56

Sasungguhnyo kito sagalonyo benar-benar harus salalu waspada.”

## 26:57

Kami kaluarkan orang-orang tu (Fir’aun dan kaumnyo) dari (negeri orang-orang tu nang mampunyoi) taman-taman dan mato aek,

## 26:58

harto kakayoan dan genah tinggal nang elok. [^539]

[^539]: Kareno mangejar Nabi Musa as. dan Bani Israil, Fir’aun dan bala tentaronyo lah kaluar dari negeri orang-orang tu dengan maninggalkan karajoan, keagungan, kamewahan dan sabagainyo.

## 26:59

Macam tulah, dan Kami wariskan sagalonyo kapado Bani Israil [^540] .

[^540]: Satelah Fir’aun dan bala tentaronyo binaso, Nabi Musa as. dan Bani Israil balik ka Mesir untuk mangambik harto kekayoan dan tentaronyo. Orang-orang tu lalu malanjutkan perjalanan ka Baitulmaqdis.

## 26:60

Lalu, (Fir’aun dan bala tentronyo dapat) manyusuli orang-orang tu di waktu matohari terbit.

## 26:61

Katiko kaduo golongan tu saling mangimak, Pangikut-pangikut Musa bakato, “Sasungguhnyo kito benar-benar bakal tasusul.”

## 26:62

Dio (Musa) bakato, “Tidak! Sasungguhnyo Tuhanku basamoku. Kagi Dio bakal mambagih patunjuk kapadoku.”

## 26:63

Lalu, Kami wahyukan kapado Musa, “Pukullah lautan tu dengan tongkatmu.” Mako, tabelahlah (lautan tu) dan tiap-tiap belahan adolah separti gunung nang besak.

## 26:64

Di sanolah Kami dekatkan golongan nang lain. [^541]

[^541]: Nang dimaksud dengan ‘golongan nang lain’ iolah Fir’aun dan bala tentaronyo. Maksud ayat ko iolah di bagian nang tabelah tu Allah mandekatkan antaro Fir’aun dan balatentaronyo dengan Nabi Musa as. dan Bani Israil.

## 26:65

Kami selamatkan Musa dan sagalo orang-orang nang basamonyo.

## 26:66

Kemudian, Kami tanggelamkan golongan nang lain tu.

## 26:67

Sasungguhnyo pado nang demikian tu benar-benar marupakan suatu tando kekuasoan Allah (mukjizat), tapi kebanyakan orang-orang tu idak baiman.

## 26:68

Sasungguhnyo Tuhanmu, Diolah nang Mahaperkaso lagi Maha Panyayang.

## 26:69

Bacokanlah kapado orang-orang tu kisah Ibrahim.

## 26:70

Katiko dio (Ibrahim) bakato kapado bapaknyo dan kaumnyo, “Apokah nang kamu sembah?”

## 26:71

Orang-orang tu manjawab, “Kami manyembah berhalo-berhalo dan Kami sanantiaso tekun manyembahnyo.”

## 26:72

Dio Ibrahim bakato, “Apokah berhalo-berhalo tu manganing (doa)mu sawaktu kamu badoa (kapadonyo)?

## 26:73

Atau, (dapatkah) berhalo-berhalo tu mambagih manfaat kapadomu atau mambagih mudarat?”

## 26:74

Orang-orang tu manjawab, “Tidak, tapi kami mandapati nenek moyang kami babuat macam tu.”

## 26:75

Dio (Ibrahim) bakato, “Apokah kamu lah mamperatikan apo nang salalu kamu sembah.

## 26:76

Kamu dan nenek moyang kamu nang tadahulu?

## 26:77

Sasungguhnyo orang-orang tu adolah musuhku, lain halnyo Tuhan pameliharo semesto alam.

## 26:78

(Allah) nang lah manciptokanku. Mako, Dio (pulak) nang mambagih patunjuk kapadoku.

## 26:79

Dio (pulak) nang mambagih makan dan minum kapadoku.

## 26:80

Apobilo aku sakit, Diolah nang manyem-buhkanku.

## 26:81

Dio (nang) bakal mamatikanku, kemudian bakal manghidupkanku (balik).

## 26:82

(Dio) nang amat kuinginkan bakal mangam-puni kasalahanku pado hari Pambalasan.”

## 26:83

(Ibrahim badoa), “Ya Tuhanku, bagihlah kapadoku hukum (ilmu dan hikmah) dan pertemukanlah aku dengan golongan orang-orang nang saleh.

## 26:84

Jadikanlah aku sebagai buah tutur nang baik bagi kalangan orang-orang (nang datang) kemudian.

## 26:85

Jadikanlah aku tamasuk orang-orang nang mampusakoi surgo nang panuh kanikmatan.

## 26:86

Ampunilah bapakku! Sasungguhnyo io adolah tamasuk golongan orang-orang nang sesat.

## 26:87

Janganlah Engkau hinokan aku pado hari orang-orang tu dibangkitkan.

## 26:88

(Yaitu) di hari katiko harto dan anak-anak laki-laki idak baguno lagi.

## 26:89

Kacuali, orang-orang nang manghadap Allah dengan hati nang barsih.

## 26:90

Surgo didekatkan kapado orang-orang nang batakwa.

## 26:91

(Nerako) Jahim diperliatkan dengan jelas kapado orang-orang nang sesat.”

## 26:92

Dikatokan kapado orang-orang tu, “Di manokah berhalo-berhalo nang dahulu kamu salalu manyembah(-nyo).

## 26:93

Salain dari Allah? Dapatkah orang-orang tu manolong kamu atau manolong diri orang-orang tu dewek?”

## 26:94

Orang-orang tu (sembahan-sembahan tu) dijungkir-balikkan di dalamnyo (nerako) basamo-samo orang-orang nang sesat.

## 26:95

(Macam tu pulak) bala tentaro iblis (dan) sagalonyo (dijungkirbalikkan).

## 26:96

Orang-orang tu (orang-orang sesat) bakato sambil batengkar di dalamnyo (nerako).

## 26:97

“Demi Allah, sasungguhnyo kami dahulu (di dunio) dalam kesesatan nang nyato.

## 26:98

(Yaitu) katiko kami mampersamokan kamu (berhalo-berhalo) dengan Tuhan semasto alam.”

## 26:99

Idak ado nang manyesatkan kami, kacuali orang-orang nang badoso.

## 26:100

Idak ado pambagih syafaat (panolong) untuk kami.

## 26:101

Idak pulak mampunyai teman nang akrab.

## 26:102

Sakiranyo dapat balik (ka dunio), niscayo kami manjadi orang-orang nang baiman.”

## 26:103

Sasungguhnyo pado nang macam tu benar-benar tadapat tando-tando (kakuasoan Allah), tapi kabanyakan orang-orang tu idak baiman.

## 26:104

Sasungguhnyo Tuhanmu, Diolah nang benar-benar Mahaperkaso lagi Maha Panyayang. Kisah Nabi Nuh dan Kaumnyo

## 26:105

Kaum Nuh lah mandustokan paro rasul.

## 26:106

Katiko saudaro orang-orang tu (Nuh), bakato kapado orang-orang tu, “Mangapo kamu idak batakwa?

## 26:107

Sasungguhnyo aku adolah saorang rasul kepercayoan (nang diutus) kapadomu.

## 26:108

Mako, batakwalah kapado Allah dan taatlah kapadoku.

## 26:109

Aku idak mamintak imbalan kapadomu atas (ajakan) tu. Imbalanku idak lain hanyolah dari Tuhan semasto alam.

## 26:110

Mako, batakwalah kapado Allah dan taatlah kapadoku.”

## 26:111

Orang-orang tu bakato, “Apokah kami harus baiman kapadomu, padohal nang mangikuti kamu iolah orang-orang hino?”

## 26:112

Dio (Nuh) manjawab, “Apo pangetahuanku tentang apo nang biaso orang-orang tu kerjokan?

## 26:113

Peritungan (amal perbuatan) orang-orang tu idak lain, hanyolah ado pado Tuhanku kalu kamu manyadari.

## 26:114

Aku idak bakal mangusir orang-orang nang baiman.

## 26:115

Aku idak lain, malainkan pambagih peringatan nang jelas.”

## 26:116

Orang-orang tu bakato, “Oi Nuh, kalu kamu idak bahenti (dalam badakwah), niscayo kamu bakal tamasuk orang-orang nang dirajam.”

## 26:117

Dio (Nuh) bakato, “Ya Tuhanku, sasungguh-nyo kaumku lah mandustokanku.

## 26:118

Mako, bagihlah suatu keputusan antaro aku dan antaro orang-orang tu serto selamatkanlah aku dan orang-orang nang mukmin basertoku.”

## 26:119

Kami selamatkan dio (Nuh) dan orang-orang nang basamonyo di dalam kapal nang panuh muatan.

## 26:120

Kemudian, Kami tanggelamkan orang-orang nang tasiso (idak baiman) sasudah tu.

## 26:121

Sasungguhnyo pado nang demikian tu benar-benar tadapat tando (kakuasoan Allah), tapi kebanyakan orang-orang tu idak baiman.

## 26:122

Sasungguhnyo Tuhanmu, Diolah nang benar-benar Mahaperkaso lagi Maha Panyayang. Dakwah Nabi Hud kapado Kaum ‘Ad

## 26:123

(Kaum) ‘Aad lah mandustokan paro rasul.

## 26:124

Katiko saudaro orang-orang tu, Hud, bakato kapado orang-orang tu, “Mangapo kamu idak batakwa?

## 26:125

Sasungguhnyo aku adolah saorang rasul kapercayoan (nang diutus) kapadomu.

## 26:126

Mako, batakwalah kapado Allah dan taatlah kapadoku.

## 26:127

Aku idak mamintak imbalan kapadomu atas (ajakan) tu. Imbalanku idak lain hanyolah dari Tuhan semesto alam.

## 26:128

Apokah kamu mandirikan istana pado tiap-tiap tanah nang tinggi untuk kamegahan tanpa ditempati?

## 26:129

Kamu (jugo) mambuat benteng-benteng dengan maksud harapan hidup kekal ?

## 26:130

Apabilo manyikso, mako kamu lakukan dengan kejam dan bangis.

## 26:131

Mako, batakwalah kapado Allah dan taatlah kapadoku.

## 26:132

Batakwalah kapado (Allah) nang lah manganugerahkan kapadomu apo nang kamu ketaui.

## 26:133

Dio (Allah) lah manganugerahkan kapadomu binatang-binatang ternak dan anak-anak.

## 26:134

(Dio jugo manganugerahkan) kebun-kebun dan mato aek.

## 26:135

Sasungguhnyo aku takut kalu kamu bakal ditimpo azab pado hari nang dahsyat.”

## 26:136

Orang-orang tu manjawab, “Adolah samo bae bagi kami, apokah kamu mambagih nasehat atau idak mambagih nasehat.

## 26:137

(Ugamo kami) iko idak lain adolah adat kabiasaan orang tadahulu.

## 26:138

Kami (sakali-kali) idak bakal di azab.”

## 26:139

Mako, orang-orang tu mandustokannyo (Hud). Lalu, Kami mambinasokan orang-orang tu. Sasungguhnyo pado nang macam tu benar-benar tadapat tando (kakuasoan Allah), tapi kebanyakan orang-orang tu idak baiman.

## 26:140

Sasungguhnyo Tuhanmu, Diolah nang benar-benar Mahaperkaso lagi Maha Panyayang.

## 26:141

(Kaum) Samud lah mandustokan rasul-rasul.

## 26:142

Katiko saudaro orang-orang tu, Saleh, bakato kapado orang-orang tu, “Mangapo kamu idak batakwa?

## 26:143

Sasungguhnyo aku adolah saorang rasul kapercayoan (nang diutus) kapadomu.

## 26:144

Mako, batakwalah kapado Allah dan taatlah kapadoku.

## 26:145

Aku idak mintak imbalan kapadomu atas (ajakan) tu. Imbalanku idak lain hanyolah dari Tuhan semesto alam.

## 26:146

Apokah kamu (manyangko) bakal dibiakkan tinggal di siko (di negerimu) dengan aman.

## 26:147

(Yaitu) di dalam kebun-kebun serto mato aek.

## 26:148

Dan, tanam-tanaman dan pohon-pohon kurma nang mayangnyo lembut.

## 26:149

Kamu pahat dengan terampil sabagian dari gunung-gunung untuk dijadikan rumah-rumah nang mewah.

## 26:150

Mako, batakwalah kapado Allah dan taatlah kapadoku.

## 26:151

Janganlah kamu mangikuti perentah orang-orang nang malewati batas.

## 26:152

(Orang-orang tu) nang mambuat kerusakan di muko bumi dan idak mangadokan perbaikan.”

## 26:153

Orang-orang tu bakato, “Sasungguhnyo kamu adolah salah saorang nang tamasuk dari orang-orang nang keno sihir.

## 26:154

Kamu idak lain hanyolah saorang manusio seperti kami. Mako, datangkanlah sasuatu (mukjizat) kalu kamu memang tamasuk orang-orang nang benar.”

## 26:155

Dio (Saleh) manjawab, “Iko saekor unto batino. Dio mampunyoi (giliran) untuk mandapatkan aek (minum), dan kamu mampunyoi (giliran) pulak untuk mandapatkan air minum (pulak) di hari nang ditentukan.

## 26:156

Janganlah kamu manyentuhnyo dengan sasuatu kejahatan. Kagi kamu bakal ditimpo azab pado hari nang dahsyat.”

## 26:157

Orang-orang tu mambunuhnyo, lalu orang-orang tu manjadi orang-orang nang manyesal.

## 26:158

Orang-orang tu ditimpo azab. Sasungguhnyo pado nang macam tu benar-benar tadapat tando (kakuasoan Allah), tapi kabanyakan orang-orang tu idak baiman.

## 26:159

Sasungguhnyo Tuhanmu, benar-benar Diolah nang Mahaperkaso lagi Maha Panyayang.

## 26:160

Kaum Lut lah mandustokan rasul-rasul.

## 26:161

Katiko saudaro orang-orang tu, Luth bakato kapado orang-orang tu, “Mangapo kamu idak batakwa?”

## 26:162

Sasungguhnyo aku adolah saorang rasul kapercayoan (nang diutus) kapadomu.

## 26:163

Mako batakwalah kapado Allah dan taatlah kapadoku.

## 26:164

Aku idak mamintak imbalan kapadomu atas (ajakan) tu. Imbalanku idak lain hanyolah dari Tuhan semesta alam.

## 26:165

Mangapo kamu mandatangi jenis laki-laki di antaro manusio (babuat homoseks)?

## 26:166

Sementaro tu, kamu tinggalkan (perempuan) nang dijadikan oleh Tuhanmu untuk manjadi bini-binimu? Kamu (memang) kaum nang malampai batas.”

## 26:167

Orang-orang tu manjawab, “Oi Lut, sasungguhnyo kalu kamu idak bahenti (malarang kami), pastilah kamu benar-benar bakal tamasuk orang-orang nang diusir.”

## 26:168

Dio (Lut) bakato, “Sasungguhnyo aku tamasuk orang-orang nang sangat benci tahadap pabuatanmu.”

## 26:169

(Lut badoa), “Ya Tuhanku, selamatkanlah aku baserto keluargoku dari apo nang orang-orang tu kerjokan.”

## 26:170

Mako, Kami selamatkan io baserto sagalo keluargonyo.

## 26:171

Kacuali saorang batino tuo (bininyo) nang tamasuk dalam golongan (orang-orang kafir) nang tatinggal.

## 26:172

Kemudian, Kami binasokan nang lain.

## 26:173

Kami hujani orang-orang tu (dengan hujan batu). Mako amat buruklah hujan nang manimpo orang-orang nang lah dibagih peringatan tu.

## 26:174

Sasunguhnyo pado nang demikian tu benar-benar tadapat tando (kakuasaan Allah), tapi kabanyakan orang-orang tu idak baiman.

## 26:175

Sasungguhnyo Tuhanmu, Diolah nang benar-benar Mahaperkaso lagi Maha Panyayang.

## 26:176

Penduduk Aikah (Madyan) lah mandustokan rasul-rasul.

## 26:177

Katiko Syu’aib bakato kapado orang-orang tu, “Mangapo kamu idak batakwa?

## 26:178

Sasungguhnyo aku adolah saorang rasul kepercayoan (nang diutus) kapadomu.

## 26:179

Mako batakwalah kapado Allah dan taatlah kapadoku.

## 26:180

Aku idak mamintak imbalan kapadomu atas (ajakan) tu. Imbalanku idak lain hanyolah dari Tuhan samesto alam.

## 26:181

Sempurnokanlah takaran dan janganlah kamu tamasuk orang-orang nang marugikan orang lain.

## 26:182

Timbanglah dengan timbangan nang lurus.

## 26:183

Janganlah kamu marugikan manusio dengan mangurangi hak-haknyo dan janganlah kamu marajalela di muka bumi dengan mambuat karusakan.

## 26:184

Batakwalah kapado Allah nang lah manciptokan kamu dan umat-umat nang tadahulu.”

## 26:185

Orang-orang tu bakato, “Sasungguhnyo kamu adolah salah saorang dari orang-orang nang keno sihir.

## 26:186

Kamu idak lain malainkan saorang manusio seperti kami, dan sasungguhnyo kami yakin bahwa kamu benar-benar tamasuk orang-orang nang badusto.

## 26:187

Mako, jatuhkanlah atas kami kepingan dari langit (agar kami binaso) kalu kamu tamasuk orang-orang nang benar.

## 26:188

Dio (Syu’aib) bakato, “Tuhanku lebih mangetaui apo nang kamu kerjokan.”

## 26:189

Lalu, orang-orang tu mandustokannyo (Syu’aib). Mako, orang-orang tu ditimpo azab pado hari orang-orang tu dinaungi awan nang gelap. Sasungguhnyo azab tu adolah azab hari nang dahsyat.

## 26:190

Sasungguhnyo pado nang demikian tu benar-benar tadapat tando (kakuasoan Allah), tapi kebanyakan orang-orang tu idak baiman.

## 26:191

Sasungguhnyo Tuhanmu, benar-benar Diolah nang Mahaperkaso lagi Maha Panyayang.

## 26:192

Sasungguhnyo io (Al-Qur’an) benar-benar diturunkan oleh Tuhan semesto alam.

## 26:193

Dio (Al-Qur’an) dibawak turun oleh Ruhulamin (Jibril).

## 26:194

(Diturunkan) ka dalam hatimu (Nabi Muhammad) agar kamu manjadi salah saorang nang mambagih peringatan.

## 26:195

(Diturunkan) dengan bahasa Arab nang jelas.

## 26:196

Sasungguhnyo io (Al-Qur’an) benar-benar (disebut) dalam kitab-kitab orang nang tadahulu.

## 26:197

Apokah idak (cukup) manjadi bukti bagi orang-orang tu bahwa ia (Al-Qur’an) diketahui oleh para ulama Bani Israil?

## 26:198

Saandainyo Kami manurunkannyo kapado sabagian dari golongan non-Arab.

## 26:199

Lalu, dio mambacokannyo kapado orang-orang tu (orang-orang kafir), niscayo orang-orang tu idak jugo bakal baiman kapadonyo.

## 26:200

Macam tulah, Kami masukkan (sifat dusto dan engkar) ka dalam hati orang- orang nang durhako.

## 26:201

Orang-orang tu idak bakal baiman kapadonyo hinggo orang-orang tu mangimak azab nang pedih.

## 26:202

Mako, datanglah ia (azab) kapado orang-orang tu dengan tibo-tibo, sedangkan orang-orang tu idak manyadarinyo.

## 26:203

Lalu orang-orang tu bakato, “Apokah kami dapat dibagih panangguhan waktu?”

## 26:204

Bukankah orang-orang tu nang mamintak supayo disegerokan azab kami?

## 26:205

Bagaimano pandapatmu kalu Kami bagihkan kapado orang-orang tu kanikmatan hidup batahun-tahun?

## 26:206

Kemudian datang kapado orang-orang tu azab nang lah diancamkan kapadonyo.

## 26:207

Niscayo kanikmatan nang orang-orang tu rasokan idak baguno baginyo.

## 26:208

Kami idak mambinasokan suatu negeri, malainkan sasudah ado pambagih peringatan kapadonyo.

## 26:209

(Hal tu) sabagai peringatan. Kami sakali-kali bukanlah orang-orang aniayo.

## 26:210

(Al-Qur’an) tu idaklah dibawak turun oleh setan- setan.

## 26:211

Idaklah patut bagi orang-orang tu (mambawak turun Al-Qur’an tu) dan orang-orang tu pun idak bakal sanggup.

## 26:212

Sasungguhnyo orang-orang tu (setan-setan) benar-benar dijauhkan (daripado berito langit).

## 26:213

Mako, janganlah kamu (Nabi Muhammad) manyembah Tuhan nang lain di samping Allah. Nanti kamu tamasuk orang-orang nang diazab.

## 26:214

Bagihlah peringatan kapado keluargamu nang tadekat.

## 26:215

Rendahkanlah hatimu tahadap orang-orang nang mangikutimu, yaitu orang-orang nang baiman.

## 26:216

Kalu orang-orang tu mandurhakoimu, mako katokanlah, “Sasungguhnyo aku idak batanggung jawab tahadap apo nang kamu kerjokan.”

## 26:217

Batawakkallah kapado (Allah) nang Mahaperkaso lagi Maha Panyayang.

## 26:218

(Dio) nang mangimak kamu katiko kamu badiri (untuk sembahyang).

## 26:219

Dan (mangimak pulak) perobahan gerak badanmu di antaro orang-orang nang sujud.

## 26:220

Sasungguhnyo Dio adolah nang Maha Manganing lagi Maha Mangetaui.

## 26:221

Maukah Aku beritokan kapadomu, kapado siapo setan- setan tu turun?

## 26:222

Mereko (setan) turun kapado tiap-tiap pandusto lagi nang banyak duso.

## 26:223

Orang-orang tu manyampekan hasil pandengarannyo, sedangkan kabanyakan orang-orang tu adolah pandusto.

## 26:224

Para panyair-panyair tu diikuti oleh orang-orang nang sesat.

## 26:225

Idakkah kamu mangimak bahwasanyo orang-orang tu mangembaro di tiap- tiap lembah kapalsuan. [^542]

[^542]: Maksud ayat ko adolah bahwa sabagian panyair tu suko bamain kato-kato, idak mampunyoi tujuan nang baik, dan idak mampunyo pandirian.

## 26:226

Dan bahwasanyo orang-orang tu mangatokan apo nang orang-orang tu dewek idak mangerjokan(-nyo)?

## 26:227

Kacuali (panyair-panyair) nang baiman, baamal saleh, banyak manyebut Allah dan bangkit mambela (kabenaran) sasudah taaniayo. Orang-orang nang aniayo tu kagi bakal mangetaui ke genah mano orang-orang tu bakal balik.

## 27:1

Ṭā Sīn. Ko adolah ayat-ayat Al-Qur’an dan Kitab Suci nang jelas (kandungannyo)

## 27:2

(sabagai) patunjuk dan berito gembiro bagi orang-orang nang baiman.

## 27:3

(Yaitu) orang-orang nang mandirikan sambahyang, manunaikan zakat dan orang-orang tu yakin bakal adonyo akherat.

## 27:4

Sasungguhnyo orang-orang nang idak baiman kapado akherat, Kami jadikan orang-orang tu mamandang indah perbuatan-perbuatannyo (nang buruk). Mako, orang-orang tu taombang-ambing (dalam kasesatan).

## 27:5

Orang-orang tulah orang-orang nang mandapat siksoan buruk (di dunio) dan di akherat orang-orang tu adolah orang-orang nang paling marugi.

## 27:6

Sasungguhnyo kamu (Nabi Muhammad) benar-benar lah dibagih Al-Qur’an dari sisi (Allah) nang Mahabijaksano lagi Maha Mangetaui.

## 27:7

(Ingatlah) katiko Musa bakato kapado bininyo, “Sasungguhnyo aku mangimak api. Aku kagi bakal mambawak kapadomu kabar tentangnyo atau aku mambawak kapadomu suluh api (obor) supayo kamu dapat manghangatkan badan (dekat api).”

## 27:8

Mako, tatkalo tibo di sano (genah api tu), dio diseru, “Orang-orang nang barado di dekat api tu dan orang-orang nang barado di sakitarnyo lah diberkahi. Mahasuci Allah, Tuhan semesto alam.”

## 27:9

(Allah bafirman), “Oi Musa, sasungguhnyo Aku adolah Allah nang Mahaperkaso lagi Mahabijaksano.

## 27:10

Lemparkanlah tongkatmu!” Katiko (tongkat tu dilemparkan) Musa mangimaknyo bagerak-gerak separti saekor ular kecik nang gesit, larilah io sambil babalik ka balakang tanpa manoleh. (Allah pun bafirman), “Oi Musa, janganlah kamu takut! Sasungguhnyo di hadapan-Ku paro rasul idak perlu takut.

## 27:11

Kacuali orang nang balaku aniayo nang kemudian mangganti kaburukan(-nyo) dengan kabaikan (batobat). Sasungguhnyo Aku Maha Pangampun lagi Maha Panyayang.

## 27:12

Masukkanlah tanganmu ka leher bajumu, [^543] ia bakal ka luar (dalam kaadoan basinar) putih bukan kareno cacat. (Kaduo mukjizat iko) tamasuk sambilan macam mukjizat (nang bakal ditunjukkan) kapado Fir’aun dan kaumnyo. Sasungguhnyo orang-orang tu adolah kaum nang fasik.”

[^543]: Nang diaksud adolah maletakkan tangan ka dado malalui leher baju.

## 27:13

Katiko mukjizat-mukjizat Kami nang jelas tu sampai kapado orang-orang tu, orang-orang tu bakato, “Ko adolah sihir nang nyato.”

## 27:14

Orang-orang tu mangengkarinyo kareno kazaliman dan kasombongan, padohal hati orang-orang tu mayakini (kabenaran)-nyo. Peratikanlah bagaimano kasudahan orang-orang nang babuat karusakan.

## 27:15

Sungguh, Kami benar-benar lah mambagih ilmu kapado Daud dan Sulaiman. Kaduonyo bakato, “Sagalo puji bagi Allah nang malebihkan kami dari kabanyakan hambo-hambonyo nang baiman.”

## 27:16

Sulaiman lah mawarisi Daud [^544] dan dio (Sulaiman) bakato, “Oi manusio, kami lah diajari (untuk mamahami) bahasa burung dan kami dianugerahi sagalo sasuatu. Sasungguhnyo (sagalo) ko benar-benar suatu karunio nang nyato.”

[^544]: Maksudnyo Nabi Sulaiman manggantikan kenabian dan kerajoan Nabi Daud a.s. serto mawarisi ilmu pangetahuannyo dan kitab Zabur nang diturunkan kapadonyo.

## 27:17

Untuk Sulaiman dikumpulkan tentaronyo dari (kalangan) jin, manusio, dan burung, lalu orang-orang tu diatur dengan tertib.

## 27:18

Hinggo katiko sampai di lembah semut, ratu semut bakato, “Oi semut-semut, masuklah ka dalam sarang-sarangmu supayo kamu idak diinjak oleh Sulaiman dan tentaronyo, sedangkan orang-orang tu idak manyadarinyo.”

## 27:19

Dio (Sulaiman) tasanyum serayo katawo kareno (manganing) pakatoan semut tu. Dio badoa, “Ya Tuhanku bagihlah aku (ilham dan kamampuan) untuk tetap mansyukuri nikmat-Mu nang lah Engkau anugerahkan kapadoku dan kapado dua orang tuaku dan tetap mangerjokan amal saleh nang Engkau ridai. (Aku mamohon pulak) masukkanlah aku dengan rahmat-Mu ka dalam golongan hambo-hambo-Mu nang saleh.”

## 27:20

Dio (Sulaiman) mamerikso (pasukan) burung-burung, lalu bakato, “Mangapo aku idak mangimak Hudhud? [^545]  Ataukah io tamasuk nang idak hadir?

[^545]: Hudhud adolah sajenis burung pelatuk nang bamahkota (bajambul).

## 27:21

Pasti bakal kuhukum dengan hukuman nang berat atau kusembelih io, kacuali kalu io benar-benar datang kapadoku dengan alasan nang terang.”

## 27:22

Mako idak lamo kemudian (datanglah Hudhud), lalu io bakato, “Aku lah mangetaui sasuatu nang kamu balum mangetauinyo. Aku datang kapadomu dari negeri Saba [^546]  mambawak    suatu    berito    penting    nang    mayakinkan (kabenarannyo).

[^546]: Saba’ adolah namo kerajaan di zaman tadalu, ibu kotanyo Ma’rib nang letaknyo dekat kota San’a ibu kota Yaman sakarang.

## 27:23

Sasungguhnyo aku manjumpai saorang perempuan [^547] nang mamerentah orang-orang tu (penduduk negeri Saba’). Dio dianugerahi sagalo sasuatu serto mampunyoi singgasano nang besak.

[^547]: Nang dimaksud dengan perempuan dalam ayat ko adolah ratu Balqis nang mamerentah kerajoan Saba’ di zaman Nabi Sulaiman a.s.

## 27:24

Aku (burung Hudhud) mandapati dio dan kaumnyo manyembah matohari, bukan Allah. Setan lah manghiasi perbuatan-perbuatan (buruk tu agar taraso indah) bagi orang-orang tu lalu manghalanginyo dari jalan (Allah). Orang-orang tu idak mandapat patunjuk.

## 27:25

Orang-orang tu (jugo) idak manyembah Allah nang mangeluarkan apo nang tapendam di langit dan di bumi [^548] dan nang mangetaui apo nnag kamu singitkan dan apo nang kamu nyatokan.

[^548]: Nang dimaksud dengan ‘mangeluarkan apo nang tapendam di langit dan di bumi adolah seperti manurunkan hujan dari langit, manumbuhkan tanam-tanaman, serto mangeluarkan logam dan barang tambang dari bumi.

## 27:26

Allah, tiado Tuhan nang disembah kacuali Dio, Tuhan nang mampunyoi ‘Arsy nang Agung.”

## 27:27

Dio (Sulaiman) bakato, “Bakal kami lihat, apo kamu benar ataukah tamasuk orang-orang nang badusto.

## 27:28

Pegilah dengan (mambawak) suratku ko, lalu jatuhkanlah kapado orang-orang tu. Kemudian bapalinglah dari orang-orang tu, lalu perhatikanlah apo nang orang-orang tu bicarokan. “

## 27:29

Dio (Balqis) bakato, “O paro pambesak, sasungguhnyo lah disampaikan kapadoku sabuah surat nang penting.

## 27:30

Sasungguhnyo (surat) tu barasal dari SuIlaiman nang isinyo (babunyi), “Dengan manyebut namo Allah nang Maha Pamurah lagi Maha Panyayang.

## 27:31

Janganlah kamu sakalian balaku sombong tahadapku dan datanglah kapadoku sabagai orang-orang nang baserah diri.”

## 27:32

Dio (Balqis) bakato, “Oi paro pambesak, bagihlah aku pertimbangan dalam urusanku (ko). Aku idak pernah mamutuskan sasuatu persoalan sabelum kamu barado (dalam majelisku).”

## 27:33

Orang-orang tu manjawab, “Kito adolah orang-orang nang mamiliki kakuatan dan katangkasan nang luar biaso (untuk baperang), tapi kaputusan barado di tanganmu. Mako pertimbangkanlah apo nang bakal kamu perentahkan.”

## 27:34

Dio (Balqis) bakato, “Sasungguhnyo rajo-rajo apobilo mamasuki suatu negeri, niscayo orang-orang tu mambinasokannyo dan manjadikan penduduknyo nang mulio jadi hino. Demikian pulaklah nang bakal orang-orang tu perbuat.

## 27:35

Sasungguhnyo aku bakal mangirim utusan kapado orang-orang tu dengan (mambawak) hadiah dan (aku) bakal manunggu apo nang bakal dibawak balik oleh paro utusan tu.”

## 27:36

Katiko (para utusan tu) sampai kapado Sulaiman, dio bakato, “Apokah kamu bakal mambagih harto kapadoku (sabagai hadiah)? Apo nang dibagihkan Allah kapadoku lebih baik daripado apo nang dibagihkan-Nyo kapadomu, tapi kamu maraso bangga dengan hadiahmu.

## 27:37

Baliklah kapado orang-orang tu (dengan mambawak balik hadiahmu)! Kami pasti bakal mandatangi orang-orang tu dengan balatentaro nang orang-orang tu idak kuaso malawannyo. Kami bakal mangusir orang-orang tu dari negeri tu (Saba’) dalam kaadoan tahino lagi tunduk.”

## 27:38

Dio Sulaiman bakato, “Oi paro pambesak, siapokah di antaro kamu sakalian nang sanggup mambawo singgasanonyo kapadoku sabelum orang-orang tu datang kapadoku sabagai orang-orang nang baserah diri.”

## 27:39

‘Ifrit dari golongan jin bakato, “Akulah nang bakal datang kapadomu dengan mambawak singgsano tu kapadomu sabelum kamu badiri dari singgasanomu. Sasungguhnyo aku benar-benar kuat lagi dapat dipercayo.”

## 27:40

Saorang nang mampunyai ilmu dari Kitab Suci [^549] bakato, “Aku bakal mandatangimu dengan mambawak (singgasano) tu sabelum matomu bakedip.” Katiko dio (Sulaiman) mangimak (singgasano) tu taletak di hadapannyo, iapun bakato, “Ko tamasuk karunio Tuhanku untuk mangujiku apokah aku basyukur atau mangengkari (nikmat-Nyo). Siapo bae nang basyukur, mako sasungguhnyo dio basyukur untuk (kabaikan) dirinyo dewek. Siapo bae nang kufur, mako sasungguhnyo Tuhanku Mahakaya lagi Mahamulia.”

[^549]: Alkitab di siko maksudnyo iolah kitab nang diturunkan sabelum Nabi Sulaiman, yaitu Taurat dan Zabur.

## 27:41

Dio (Sulaiman) bakato, “Robahlah baginyo singgasanonyo, kito bakal mangimak apokah dio (Balqis) mangenali(-nyo) atau idak mangenal(nyo).”

## 27:42

Katiko dio (Balqis) datang, ditanyokanlah (kapadonyo), “Sarupo kokah singgasanomu?” Dio (Balqis) manjawab, “Sapertinyo yo. Kami lah dibagih pangetahuan sabelumnyo [^550] dan kami adolah orang-orang nang baserah diri (kapado Allah).”

[^550]: Balqis  lah  mangetaui  kenabian  Sulaiman  tu,  sabelum  dipindahkan  singgasanonyo  dari  negeri  Saba’  ke  Palestina  dalam sakejap mato.

## 27:43

Kabiasoannyo (Balqis) manyembah salain Allah lah mancegahnyo (dari tauhid). Sasungguhnyo dio dahulunyo tamasuk orang-orang nang kafir.

## 27:44

Dikatokan kapadonyo (Balqis), “Masuklah ka dalam istana.” Katiko dio (Balqis) mangimak (lantai istana) tu, dikironyo kolam air nang besak. Dio manyingkapkan (gaun nang manutupi) kaduo batisnyo. Dio (Sulaiman) bakato, “Sasungguhnyo ko hanyolah lantai licin (bakilap) nang tabuat dari kaco.” Dio Balqis bakato, “Ya Tuhanku, sasungguhnyo aku lah babuat aniayo tahadap diriku. Aku baserah diri basamo Sulaiman kapado Allah, Tuhan semesto alam.”

## 27:45

Sasungguhnyo, Kami lah mangutus kapado (kaum) Samud saudaro orang-orang tu (sasuku), yaitu Saleh (nang baseru), “Sambahlah Allah!”. Tibo-tibo orang-orang tu (manjadi) duo golongan nang bamusuhan.

## 27:46

Dio (Saleh) bakato, “Oi kaumku, mangapo kamu mamintak disegerokan kaburukan (azab) sabelum (mamintak) kabaikan (rahmat)? Mangapo kamu idak mamintak ampunan kapado Allah agar kamu dirahmati?

## 27:47

Orang-orang tu manjawab, “Kami mandapat nasib nang malang, disebabkan kamu dan orang-orang nang basertomu.” Dio (Saleh) bakato, “Nasibmu (malang atau idak ditetapkan) di sisi Allah (bukan kami nang manjadi sebab). Kamu adalah kaum nang sedang diuji.”

## 27:48

Di kota tu [^551] ado sambilan orang laki-laki nang mambuat karusakan di muko bumi. Orang-orang tu idak malakukan perbaikan.

[^551]: Nang dimaksud dengan “kota” dalam ayat ko iolah kota kaum Samud, yaitu kota Al-Hijr.

## 27:49

Orang-orang tu bakato, “Basumpahlah kamu masing-masing dengan (namo) Allah bahwa kito pasti bakal manyerangnyo (Saleh) baserto keluargonyo di malam hari. Kemudian, kito bakal mangatokan kapado ahli warisnyo (bahwa) kito idak manyaksikan kematian keluargonyo tu. Sasungguhnyo kito adolah orang-orang nang banar.”

## 27:50

Orang-orang tu mambuat tipu dayo dan Kamipun manyusun tipu dayo, sedangkan orang-orang tu idak manyadari.

## 27:51

Peratikanlah bagaimano akibat tipu dayo orang-orang tu, bahwa sasungguhnyo Kami mambinasokan orang-orang tu dan kaum orang-orang tu sagalonyo.

## 27:52

Tulah rumah-rumah orang-orang tu nang kosong (sabagi bukti bahwa orang-orang tu binaso) disebabkan kezaliman orang-orang tu. Sasungguhnyo pado nang macam tu tadapat tando (kakuasoan Allah) bagi kaum nang mangetaui.

## 27:53

Kami manyelamatkan orang-orang nang baiman [^552] dan salalu batakwa.

[^552]: Orang-orang tu adolah Nabi Shaleh a.s. dan pangikut-pangikutnyo.

## 27:54

(Ingatlah kisah) Lut, katiko dio bakato kapado kaumnyo, “Mangapo kamu mangerjokan pabuatan keji [^553] padohal kamu mangetaui (kakejiannyo)?

[^553]: Nang dimaksud dengan “pabuatan keji” pado ayat ko adolah panyimpangan seks, tamasuk hubungan sajenis.

## 27:55

Mangapo kamu mandatangi laki-laki, bukan perempuan, untuk (mamenuhi) syahwat(-mu)? Sungguh, kamu adolah kaum nang malakukan (perbuatan) bodoh.”

## 27:56

Jawaban kaumnyo idak lain hanyo dengan mangatokan, “Usirlah Lut dan pangikutnyo dari negerimu! Sasungguhnyo orang-orang tu adolah orang-orang nang salalu manyucikan diri (dari perbuatan keji).”

## 27:57

Kami selamatkan dio dan keluargonyo, kacuali istrinyo. Kami lah manentukan (istri)-nyo tamasuk (orang-orang kafir) nang tatinggal.

## 27:58

Kami hujani orang-orang tu (dengan batu). Betapo buruk hujan nang manimpo orang-orang nang lah dibagih peringatan tu.

## 27:59

Katokanlah (Nabi Muhammad), “Sagalo puji bagi Allah dan salam sejahtero atas hambo-hambo-Nyo nang dipilih-Nyo. Apokah Allah nang lebih baik ataukah apo nang orang-orang tu persekutukan (dengan-Nyo)?”

## 27:60

Apokah (nang kamu sekutukan tu lebih baik ataukah) Zat nang lah manciptokan langit dan bumi serto nang manurunkan aek dari langit untukmu, lalu Kami manumbuhkan dengan aek tu kebun-kebun nang bapemandangan indah (nang) kamu idak bakal mampu manumbuhkan pohon-pohonnyo? Apokah ado tuhan (lain) basamo Allah? Sabenarnyo orang-orang tu adolah orang-orang nang manyimpang (dari kebenaran).

## 27:61

Apokah (nang kamu sekutukan tu lebih baik ataukah) Zat nang lah manjadikan bumi sabagai tempat badiam, manjadikan sungei-sungei di celah-celahnyo, manjadikan gunung-gunung untuk (mangukuhkan)-nyo, dan manjadikan suatu pemisah antaro duo laut? [^554] Apokah ado tuhan (lain) basamo Allah? Sabenarnyo kabanyakan orang-orang tu idak mangetaui.

[^554]: Ungkapan ‘duo laut’ pado ayat ko marujuk pado laut nang asin dan sungei besak nang bamuaro di laut. Sungei nang tawar tu satelah tibo di muaro idak langsung menjadi asin.

## 27:62

Apokah (nang kamu sekutukan tu lebih baik ataukah) Zat nang mangabulkan (doa) orang nang barado dalam kasulitan apobilo dio badoa kapado-Nyo, mangilangkan kasusahan, dan manjadikan kamu (manusio) sabagai khalifah (pamimpin) di bumi? Apokah ado tuhan (lain) basamo Allah? Sedikit nian (nikmat Allah) nang kamu ingat.

## 27:63

Apokah (nang kamu sekutukan tu lebih baik ataukah) Zat nang mambagih patunjuk kapadomu dalam kagelapan darat dan laut serto nang mandatangkan angin sabagai kabar gembiro sabelum (kadatangan) rahmat-Nyo? Apokah ado tuhan (lain) basamo Allah? Mahatinggi Allah tahadap apo nang orang-orang tu persekutukan.

## 27:64

Apokah (nang kamu sekutukan tu lebih baik ataukah) Zat nang manciptokan (makhluk) dari permuloannyo kemudian mangulanginyo (lagi) dan nang mambagih rezeki kapadomu dari langit dan bumi? Apokah ado tuhan (lain) basamo Allah? Katokanlah, “Kamukokanlah bukti kabenaranmu jiko kamu orang-orang benar.”

## 27:65

Katokanlah (Nabi Muhammad), “Idak ado siapo pun di langit dan di bumi nang mangetaui sasuatu nang gaib salain Allah. Orang-orang tu jugo idak mangetaui kapan orang-orang tu bakal dibangkitkan.”

## 27:66

Bahkan, pangetauan orang-orang tu tentang akherat bakal diperoleh kemudian. Bahkan, orang-orang tu ragu-ragu tentang (akherat) tu. Bahkan, orang-orang tu buto tentang tu.

## 27:67

Orang-orang nang kufur bakato, “Sasudah kami manjadi tanah dan (macam tu pulo) nenek moyang kami, apokah benar sasungguhnyo kami bakal dikeluarkan (dari kubur)?

## 27:68

Sabelumnyo kami lah dibagih ancaman dengan (hari kebangkitan) ko dan (macam tu pulak) nenek moyang kami sabelumnyo. Sabenarnyo ko hanyolah dongengan orang-orang tadahulu.”

## 27:69

Katokanlah (Nabi Muhammad), “Bajalanlah di bumi, lalu imaklah macam mano kasudahan orang-orang nang badoso.”

## 27:70

Janganlah kamu basedih tahadap orang-orang tu dan janganlah maraso sempit (hati) tahadap upayo tipu dayo orang-orang tu.

## 27:71

Orang-orang (nang kufur) bakato, “Kapan datangnyo janji (azab) ini jiko kamu orang-orang benar?”

## 27:72

Katokanlah (Nabi Muhammad), “Boleh jadi sabagian dari (azab) nang kamu minta disegerokan itu lah hampir sampai kapadomu.”

## 27:73

Sasungguhnyo Tuhanmu benar-benar Zat nang mambagih karunio kapado manusio, tapi kabanyakan orang-orang tu idak basyukur.

## 27:74

Sasungguhnyo Tuhanmu mangetaui apo nang orang-orang tu singitkan dalam dadonyo dan apo nang orang-orang tu nyatokan.

## 27:75

Idak ado sasuatu pun nang tasingitkan di langit dan di bumi malainkan (tacatat) dalam kitab nang nyato (Lauh Mahfuz).

## 27:76

Sasungguhnyo Al-Qur’an ko manjelaskan kapado Bani Israil sabagian besak dari (persoalan) nang orang-orang tu perselisihkan.

## 27:77

Sasungguhnyo io (Al-Qur’an) benar-benar manjadi patunjuk dan rahmat bagi orang-orang mukmin.

## 27:78

Sasungguhnyo Tuhanmu bakal manyelesaikan (perkaro) di antaro orang-orang tu dengan putusan-Nyo. Diolah Nang Mahaperkaso lagi Maha Mangetaui.

## 27:79

Mako, batawakallah kapado Allah. Sasungguhnyo kamu (Nabi Muhammad) barado di atas kabenaran nang nyato.

## 27:80

Sasungguhnyo kamu idak dapat manjadikan orang nang mati dan orang nang tuli dapat manganing seruan apobilo orang-orang tu lah bapaling ka belakang.

## 27:81

Kamu bukanlah pambagih patunjuk bagi orang-orang nang buto (mato hatinyo) dari kasesatannyo. Kamu idak dapat manjadikan (saorang pun) manganing, kacuali orang nang baiman pado ayat-ayat Kami dan orang-orang tu baserah diri.

## 27:82

Apobilo perkatoan (katentuan maso kahancuran alam) lah balaku atas orang-orang tu, Kami pasti kaluarkan makhluk bagerak dari bumi nang bakal mangatokan kapado orang-orang tu bahwo manusio salamo ko idak yakin pado ayat-ayat Kami.

## 27:83

(Ingatlah) pado hari (katiko) Kami mangumpulkan sagolongan orang dari satiap umat, yaitu orang-orang nang mandustokan ayat-ayat Kami, lalu orang-orang tu dibagi-bagi (dalam kelompok).

## 27:84

Sahinggo, apobilo orang-orang tu tibo, Dia (Allah) bafirman, “Ngapo kamu mandustokan ayat-ayat-Ku, padohal kamu idak punyo pangetauan nang cukup tentang tu [^555] atau (jiko idak mandustokannyo), apo nang selalu kamu lakukan?”

[^555]: Orang-orang musyrik Arab mandustokan ayat-ayat Allah Swt. tanpa mikirkannyo lebih dulu

## 27:85

Balakulah perkatoan (kaputusan azab) atas orang-orang tu kareno kazalimannyo sahinggo orang-orang tu idak dapat bakato (untuk membela diri).

## 27:86

Apokah orang-orang tu idak mangimak bahwo Kami lah manciptokan malam supayo orang-orang tu baistirahat padonyo dan (manciptokan) siang nang terang benderang? Sasungguhnyo pado nang macam tu ado tando-tando (kaagungan Allah) bagi kaum baiman.

## 27:87

(Ingatlah) pado hari (katiko) sangkakala ditiup sahinggo takejutlah semuo nang ado di langit dan semuo nang ado di bumi, kacuali nang Allah kehendaki. Semuonyo datang manghadap-Nyo dengan marendahkan diri.

## 27:88

Engkau bakal nengok gunung-gunung nang engkau kiro tetap di tempatnyo, padohal io bajalan macam jalannyo awan. (Macam tu lah) panciptoan Allah jadikan sagalo sasuatu dengan sempurno. Sasungguhnyo Dio Mahateliti tahadap apo nang kamu kerjokan.

## 27:89

Siapo nang tibo mambawak kabaikan, mako dio mandapat (balasan) nang lebih baik daripadonyo dan orang-orang tu maraso aman dari kejutan (nang dahsyat) pado hari tu.

## 27:90

Siapo nang tibo mambawak kajahatan, mako disungkurkanlah wajahnyo ka dalam nerako. Apokah kamu dibagih balasan selain (nang setimpal) dengan apo yang lah kamu kerjokan?

## 27:91

Sasungguhnyo aku (Nabi Muhammad) hanyo diperintahkan untuk manyembah Tuhan negeri ko (Makkah) nang lah jadikannyo suci dan mampunyoi sagalo sasuatu. Aku diperintahkan supayo masuk ka dalam golongan orang-orang muslim.

## 27:92

(Aku jugo hanyo diperintahkan) supayo mambacokan Al-Qur’an (kapado manusio). Mako, siapo nang mandapat patunjuk, sasungguhnyo dio mandapatkannyo untuk (kabaikan) dirinyo. Siapo nang sesat, mako katokanlah, “Sasungguhnyo aku (ni) idak lain hanyolah salah seorang pambagih peringatan.”

## 27:93

Katokanlah (Nabi Muhammad), “Sagalo puji bagi Allah. Dio bakal perlihatkan kapadomu tando-tando (kaagungan)-Nyo sahinggo kamu bakal mangetauinyo. Tuhanmu idak lengah tahadap apo nang kamu kerjokan.”

## 28:1

Ṭā Sīn Mīm.

## 28:2

Tulah ayat-ayat Kitab (Al-Qur’an) nang jelas.

## 28:3

Kami mambacokan kapadomu sabagian dari kisah Musa dan Firʻaun dengan sabenarnyo untuk kaum baiman.

## 28:4

Sasungguhnyo Firʻaun lah babuat sawenang-wenang di bumi dan manjadikan penduduknyo bapecah-belah. Dio manindas sagolongan dari orang-orang tu (Bani Israil). Dio manyembelih anak laki-laki orang-orang tu dan mambiakkan hidup anak perempuannyo. Sasungguhnyo dio (Firʻaun) tamasuk orang-orang nang babuat karusakan.

## 28:5

Kami bakendak untuk mambagih karunio kapado orang-orang nang tatindas di bumi (Mesir) tu, manjadikan orang-orang tu pamimpin, dan manjadikan orang-orang tu golongan nang mawarisi (bumi),

## 28:6

Kami pun (bakendak untuk) maneguhkan kadudukan orang-orang tu (Bani Israil) di bumi dan mamperlihatkan kapado Firʻaun, Haman, dan bala tentaronyo apo nang selalu orang-orang tu takutkan dari Bani Israil. [^556]

[^556]: Fir‘aun selalu takut bahwa karajaannyo bakal dihancurkan oleh Bani Israil. Oleh kareno tu, dio mambunuh anak laki-laki nang lahir di kalangan Bani Israil. Ayat ni manyatokan bahwa bakal tajadi apo nang ditakutkannyo tu.

## 28:7

Kami mangilhamkan kapado emak Musa, “Susuilah dio (Musa). Jiko kamu khawatir atas (kaselamatan)-nyo, hanyutkanlah dio ka sungei (Nil dalam sabuah peti nang mangapung). Janganlah kamu takut dan janganlah (pulak) basedih. Sasungguhnyo Kami pasti mangembalikannyo kapadomu dan jadikannyo sabagai salah saorang rasul.”

## 28:8

Kemudian, keluargo Firʻaun mamungutnyo supayo (kagi) dio manjadi musuh dan (panyebab) kasedihan bagi orang-orang tu. Sasungguhnyo Firʻaun, Haman, dan bala tentaronyo adolah orang-orang salah.

## 28:9

Istri Firʻaun bakato (kapadonyo), “(Anak ko) adolah panyejuk hati bagiku dan bagimu. Janganlah kamu mambunuhnyo. Mudah-mudahan dio mambagih manfaat bagi kito atau kito mangambiknyo sabagai anak.” Orang-orang tu idak manyadari (bahwa anak tulah, Musa, nang kagi manjadi sebab kabinasoan orang-orang tu).

## 28:10

Hati emak Musa manjadi hampo. [^557] Sungguh, hampir bae dio mangungkapkan (bahwa bayi tu adolah anaknyo), saandainyo Kami idak maneguhkan hatinyo supayo dio tamasuk orang-orang nang baiman (kapado janji Allah).

[^557]: Sasudah ibunda Nabi Musa a.s. manganyutkan Musa a.s. kecik di sungei Nil, dio manyesal dan sangsi kareno khawatir anaknyo  idak  bakal  selamat,  bahkan  hampir-hampir  bateriak  minta  tolong  kapado  orang  lain  untuk  mangambik  anaknyo tu balik. Hal tasebut dapat mangakibatkan tabukaknyo rahasio bahwa Musa a.s. adolah anaknyo dewek.

## 28:11

Dio (emak Musa) bakato kapado saudaro perempuan Musa, “Ikutlah jejaknyo.” Kemudian, dio mangimaknyo dari jauh, sedang pangikut Firʻaun tu idak manyadarinyo.

## 28:12

Kami cegah dio (Musa) manyusu kapado perempuan-perempuan nang mau manyusui(-nyo) sabelum (dio balik ka pangkuan emaknyo). Bakatolah dio (saudaro perempuan Musa), “Maukah aku tunjukkan kapadomu keluargo nang bakal mameliharonyo untukmu dan orang-orang tu dapat balaku baik kapadonyo?”

## 28:13

Lalu, Kami balikkan dio (Musa) kapado ibunyo supayo senang hatinyo serto idak basedih, dan supayo dio mangetaui bahwa janji Allah adolah benar, tapi kabanyakan orang-orang tu idak mangetauinya.

## 28:14

Sasudah dio (Musa) dewaso dan sempurno akalnyo, Kami manganugerahkan kapadonyo hikmah dan pangetauan. Demikianlah Kami mambagih balasan kapado orang-orang nang babuat kabajikan

## 28:15

Dio (Musa) masuk ke kota [^558] katiko penduduknyo sedang lengah. Dio mandapati di dalam kota tu duo orang laki-laki nang sedang bakelahi, saorang dari golongannyo (Bani Israil) dan saorang (lagi) dari golongan musuhnyo (kaum Firʻaun). Orang nang dari golongannyo maminta pertolongan kapadonyo untuk (mangalahkan) orang nang dari golongan musuhnyo. Musa lalu mamukulnyo dan (tanpo sengajo) mambunuhnyo. Dio bakato, “Ko tamasuk perbuatan setan. Sasungguhnyo dio adolah musuh nang jelas-jelas manyesatkan.”

[^558]: Menurut sabagian mufasir, kota nang dimaksud pado ayat ni adolah Memphis, sebuah kota di Mesir bagian utaro.

## 28:16

Dio (Musa) badoa, “Ya Tuhanku, sasungguhnyo aku lah mananiayo diriku dewek, mako ampunilah aku.” Dio (Allah) lalu mangampuninyo. Sasungguhnyo Diolah Nang Maha Pangampun lagi Maha Panyayang.

## 28:17

Dio (Musa) bakato, “Ya Tuhanku, kareno nikmat nang lah Engkau anugerahkan kapadoku, (tuntunlah aku) sahinggo aku idak bakal manjadi panolong bagi orang-orang nang babuat durhako.”

## 28:18

Kareno (kajadian) tu, dio (Musa) manjadi katakutan barado di kota sambil manunggu (akibat dari apo nang dilakukannyo). Tibo-tibo orang nang kemarin maminta pertolongan bateriak-teriak minta pertolongan lagi kapadonyo. Musa bakato kapadonyo, “Sasungguhnyo kamu adolah orang nang jelas-jelas sesat.”

## 28:19

Katiko dio (Musa) hendak mamukul orang nang marupokan musuh orang tu baduo, dio (musuhnyo) bakato, “Oi Musa, apokah kamu bamaksud mambunuhku macam kemarin kamu mambunuh sasaorang? kamu cumo bamaksud manjadi orang nang babuat sawenang-wenang di negeri (ko) dan idak bamaksud menjadi salah sikok dari orang-orang nang mangadokan perdamaian.”

## 28:20

Saorang laki-laki tibo bagegas dari ujung kota sarayo bakato, “Oi Musa, sasungguhnyo pambesak-pambesak negeri sedang barunding tentang kamu untuk mambunuhmu. Mako, (cepatlah kamu) kaluar (dari kota ko). Sasungguhnyo aku tamasuk orang-orang nang mambagih nasehat kapadomu.”

## 28:21

Mako, kaluarlah dio (Musa) dari kota tu dengan raso takut dan waspada. Dio badoa, “Ya Tuhanku, selamatkanlah aku dari kaum nang aniayo.”

## 28:22

Katiko manuju ka arah negeri Madyan, [^559] dio (Musa) badoa, “Semoga Tuhanku mambimbingku ka jalan nang benar.”

[^559]: “Madyan” pado mulonyo adolah namo putra Nabi Ibrahim a.s. dari istri beliau nang katigo nang banamo Qatura. Dio nikah dengan Nabi Lut a.s. Lalu, kato “Madyan” dipakai untuk namo sikok suku nang barasal dari katurunan Madyan. Lokasinyo di pantai Laut Merah sabelah tenggara Gurun Sinai, yaitu antaro Hijaz, tepatnyo Tabuk Saudi Arabia dan Teluk Aqabah.

## 28:23

Katiko tibo di sumber aek negeri Madyan, dio batemu di sano sakumpulan orang nang sedang mambagih minum (ternaknyo) dan dio batemu di belakang orang-orang tu ado duo orang perempuan sedang mangalau (ternaknyo dari sumber aek). Dio (Musa) bakato, “Apo maksudmu (babuat macam tu)?” Kaduo (perempuan) tu manjawab, “Kami idak dapat mambagih minum (ternak kami) sabelum panggembala-panggembala tu bawak balik (ternaknyo), sedangkan ayah kami adolah orang tua nang lah lanjut usio.”

## 28:24

Mako, dio (Musa) mambagih minum (ternak) kaduo perempuan tu. Dio kemudian bapindah ka tempat nang teduh, lalu badoa, “Ya Tuhanku, sasungguhnyo aku sangat mamerlukan suatu kabaikan (rezeki) nang Engkau turunkan kapadoku.”

## 28:25

Lalu, tibolah kapado Musa salah saorang dari kaduonyo tu sambil bajalan dengan malu-malu. Dio bakato, “Sasungguhnyo ayahku mangundangmu untuk mambagih balasan sabagai imbalan atas (kabaikan)-mu mambagih minum (ternak) kami.” Katiko (Musa) mandatanginyo dan manceritokan kapadonyo kisah (dirinyo), dio bakato, “Jangan kamu takut! Kamu lah selamat dari orang-orang nang aniayo tu.”

## 28:26

Salah saorang dari kaduo (perempuan) tu bakato, “Oi bapakku, pakerjokanlah dio. Sasungguhnyo sabaik-baik orang nang kamu pakerjokan adolah orang nang kuat lagi dapat dipercayo.”

## 28:27

Dio (ayah kaduo perempuan itu) bakato, “Sasungguhnyo aku bamaksud manikahkanmu dengan salah saorang dari kaduo anak perempuanku ko dengan katentuan bahwa kamu bakerjo padoku salamo delapan tahun. Jiko kamu manyempurnokannyo sepuluh tahun, tu adolah (suatu kabaikan) darimu. Aku idak bamaksud mamberatkanmu. Insyaallah kamu bakal mandapatiku tamasuk orang-orang nang baik.”

## 28:28

Dio (Musa) bakato, “Tu (perjanjian) antaro aku dan kamu. Nang mano bae dari kaduo waktu nang ditentukan tu nang aku sempurnokan, mako idak ado tuntutan atas diriku (lagi). Allah manjadi saksi atas apo nang kito ucapkan.”

## 28:29

Mako, katiko Musa lah manyelesaikan waktu nang ditentukan tu dan barangkat dengan istrinyo, [^560] dio mangimak api di lereng gunung. Dio bakato kapado keluargonyo, “Tunggulah (di siko). Sasungguhnyo aku mangimak api. Mudah-mudahan aku dapat mambawak suatu berito kapadomu dari (tempat) api tu atau (mambawak) sapercik api supayo kamu dapat mangangatkan badan (dekat api).”

[^560]: Sasudah Nabi Musa a.s. manyelesaikan hal nang dijanjikan kapado mertuonyo, Syekh Madyan, dio berangkat basamo istrinyo ka Mesir untuk manjumpai ibunyo.

## 28:30

Mako, katiko dio (Musa) mandatangi (api) tu, dio dipanggil dari pinggir lembah di sabelah kanan (Musa) dari (arah) pohon di sabidang tanah nang diberkahi. “Oi Musa, sasungguhnyo Aku adolah Allah, Tuhan semesta alam. [^561]

[^561]: Di tempat dan katiko tulah Nabi Musa a.s. diangkat sebagai rasul.

## 28:31

Lemparkanlah tongkatmu!” Mako, katiko dio (Musa) mangimaknyo bagerak-gerak macam saekor ular kecik nang gesit, dio lari babalik ka belakang idak manoleh. (Allah bafirman), “Oi Musa, kemarilah dan jangan takut! Sasungguhnyo kamu tamasuk orang-orang nang aman. [^562]

[^562]: Kisah sarupo ado dalam surah Ṭāhā/20 ayat 20.

## 28:32

Masukkan tanganmu ka leher bajumu, io bakal kaluar (dalam kaadoan bacahayo) putih bukan kareno cacat. Dekapkanlah kaduo tanganmu jiko kamu takut. Tulah duo mukjizat dari Tuhanmu (nang bakal kamu tunjukkan) kapado Firʻaun dan pambesak-pambesaknyo. Sasungguhnyo orang-orang tu adolah kaum nang fasik.”

## 28:33

(Musa) bakato, “Wahai Tuhanku, sasungguhnyo aku lah mambunuh sasaorang dari orang-orang tu sahinggo aku takut orang-orang tu bakal mambunuhku.

## 28:34

Adopun saudaroku Harun, dio lebih fasih lidahnyo daripadoku. [^563] Mako, utuslah dio basamoku sabagai pambantuku untuk mambenarkan (perkatoan)-ku. Sasungguhnyo aku takut orang-orang tu bakal mandustokanku.”

[^563]: Nabi Musa a.s. selain maraso takut kapado Fir‘aun jugo maraso kurang lancar bacakap. Mako, dio mamohon kapado Allah Swt. supayo mangutus Harun a.s. nang lebih lancar cakapnyo untuk menjadi nabi basamonyo.

## 28:35

Dio (Allah) bafirman, “Kami bakal manguatkanmu dengan saudaromu dan Kami bakal bagih kapadomu baduo hujah (mukjizat). Mako, orang-orang tu idak bakal dapat mancapaimu. (Pegilah kamu baduo) dengan mambawak mukjizat Kami. Kamu baduo dan orang nang mangikutmu adolah pamenang-pamenang.”

## 28:36

Katiko Musa mandatangi orang-orang tu (Firʻaun dan pangikutnyo) dengan (mambawak) mukjizat Kami nang nyato, orang-orang tu bakato, “Ko hanyolah sihir nang dibuat-buat dan kami idak pernah manganing (ajakan) ko dari nenek moyang kami dulu.”

## 28:37

Musa manjawab, “Tuhanku lebih mangetaui siapo nang (pantas) mambawak patunjuk dari sisi-Nyo dan siapo nang bakal mandapat kasudahan (nang baik) di akherat. Sasungguhnyo orang-orang aniayo tu idak bauntung.”

## 28:38

Firʻaun bakato, “Oi pambesak-pambesak, aku idak mangetaui ado Tuhan bagimu salainku. Oi Haman, bakarlah tanah liat untukku (untuk mambuat batu bata), kemudian buatkanlah bangunan nang tinggi untukku supayo aku dapat naik mangimak Tuhannyo Musa! Sasungguhnyo aku yakin bahwa dio tamasuk pandusto-pandusto.”

## 28:39

Dio (Firʻaun) dan bala tentaronyo basikap sombong di bumi tanpo (alasan nang) benar. Orang-orang tu mangiro bahwa sasungguhnyo orang-orang tu idak bakal dibalikkan kapado Kami.

## 28:40

Kami manghukum dio (Firʻaun) dan bala tentaronyo. Kami manenggelamkan orang-orang tu ka dalam laut. Imaklah macam mano kasudahan orang-orang aniayo.

## 28:41

Kami jadikan orang-orang tu (Firʻaun dan bala tentaronyo) pamimpin-pamimpin nang mangajak (manusio) ka nerako. Pado hari Kiamat orang-orang tu idak bakal ditolong.

## 28:42

Kami mampaikutkan laknat kapado orang-orang tu di dunio ni dan pado hari Kiamat orang-orang tu tamasuk orang-orang nang dijauhkan (dari rahmat Allah).

## 28:43

Sungguh, Kami benar-benar manganugerahkan kapado Musa Kitab (Taurat) satelah Kami mambinasokan generasi tadahulu sabagai panerang, patunjuk, dan rahmat bagi manusio supayo orang-orang tu mendapat pelajaran.

## 28:44

Kamu (Nabi Muhammad) idak barado di sabelah barat (lembah suci Tuwa) katiko Kami manyampaikan risalah kapado Musa. kamu idak (pulak) tamasuk orang-orang nang manyaksikan (kejadian tu).

## 28:45

Tapi, Kami lah menciptakan beberapa umat dan lah berlalu atas orang-orang tu masa nang panjang. Kamu (Nabi Muhammad) idak pula tinggal basamo-sama penduduk Madyan, (sahinggo dapat) membacakan ayat-ayat Kami kepada mereka. Tapi, Kamilah pengutus (para rasul).

## 28:46

Kamu (Nabi Muhammad) idak pulak barado di dekat gunung (Sinai) katiko Kami mamanggil (Musa). Tapi, (kamu mangetauinyo) samato- mato kareno rahmat dari Tuhanmu supayo kamu mambagih peringatan kapado kaum nang belum didatangi oleh saorang pun pambagih peringatan sabelum kamu supayo orang-orang tu mendapat pelajaran.

## 28:47

Saandainyo bae waktu ditimpo azab kareno apo nang orang-orang tu kerjokan orang-orang tu idak badalih dengan mangatokan, “Ya Tuhan kami, mangapo kamu idak mangutus saorang rasul kapado kami supayo kami mangikut ayat-ayat-Mu dan tamasuk orang-orang mukmin?” (Mako, idak bakal ado rasul nang diutus).

## 28:48

Katiko lah tibo kapado orang-orang tu kabenaran (Al-Qur’an) dari sisi Kami, orang-orang tu bakato, “Mangapo idak dibagihkan kapadonyo (Nabi Muhammad mukjizat) macam apo nang lah dibagihkan kapado Musa?” Idakkah orang-orang tu lah engkar kapado apo nang dibagihkan kapado Musa dahulu? Orang-orang tu bakato, “(Al-Qur’an dan Taurat adolah) duo (kitab) sihir nang saling manguatkan.” Orang-orang tu (jugo) bakato, “Sasungguhnyo kami mangingkari kaduonyo.”

## 28:49

Katokanlah (Nabi Muhammad), “Datangkanlah sabuah kitab dari sisi Allah nang lebih banyak mambagih patunjuk daripado kaduonyo (Taurat dan Al-Qur’an), niscayo aku mangikutnyo, jiko kamu orang-orang benar.”

## 28:50

Jiko orang-orang tu idak manjawab (tantanganmu), ketauilah bahwa orang-orang tu hanyolah mangikut hawo nafsu orang-orang tu. Siapokah nang lebih sesat daripado orang nang mangikut kainginannyo tanpo mendapat patunjuk dari Allah? Sasungguhnyo Allah idak mambagih patunjuk kapado kaum nang aniayo.

## 28:51

Sungguh, Kami benar-benar lah manurunkan perkatoan tu (Al-Qur’an) sacaro bakesinambungan untuk orang-orang tu supayo selalu mangingat(-nyo).

## 28:52

Orang-orang nang lah Kami anugerahkan kapado orang-orang tu al-kitab sabelum Al-Qur’an, orang-orang tu baiman (pulak) kapadonyo (Al-Qur’an).

## 28:53

Apobilo (Al-Qur’an) dibacokan kapado orang-orang tu, orang-orang tu bakato, “Kami baiman kapadonyo. Sasungguhnyo (Al-Qur’an) tu adolah suatu kabenaran dari Tuhan kami. Sasungguhnyo sabelum ni kami adolah orang-orang muslim.”

## 28:54

Orang-orang tu dibagih pahalo duo kali (pahalo baiman pado Taurat dan Al-Qur’an) disebabkan kasabaran orang-orang tu. Orang-orang tu manolak kajahatan dengan kabaikan dan manginfakkan sabagian rezeki nang lah Kami anugerahkan kapado orang-orang tu.

## 28:55

Apobilo mandengar perkatoan nang buruk, orang-orang tu bapaling darinyo dan bakato, “Bagi kami amal-amal kami dan bagi kamu amal-amal kamu, salāmun ‘alaikum (semoga kaselamatan tacurah kapadomu), kami idak ingin (bagaul dengan) orang-orang bodoh.”

## 28:56

Sasungguhnyo kamu (Nabi Muhammad) idak (bakal dapat) mambagih patunjuk kapado orang nang kamu kasihi, tapi Allah mambagih patunjuk kapado siapo nang Dio kendaki (badasarkan kasiapannyo untuk manerimo patunjuk). Dio paling tau tentang orang-orang nang (mau) manerimo patunjuk.

## 28:57

Orang-orang tu bakato, “Jiko mangikut patunjuk basamo engkau, niscayo kami bakal diusir dari negeri kami.” (Allah bafirman,) “Bukankah Kami lah mangukuhkan kadudukan orang-orang tu di tanah haram nang aman, nang didatangkan ka tempat tu buah-buahan dari sagalo macam (tumbuh-tumbuhan) sabagai rezeki (bagimu) dari sisi Kami?” Tapi, kabanyakan orang-orang tu idak mangetaui.

## 28:58

Batapo banyak (penduduk) negeri nang lah Kami binasokan kareno kasenangan idup mambuatnyo lalai. Mako, tulah tempat tinggal orang-orang tu nang idak didiami (lagi) satelah orang-orang tu, kacuali sabagian kecik. Kamilah nang mawarisinyo. [^564]

[^564]: Satelah panduduknyo hancur, tempat tu manjadi kosong dan idak dimakmurkan lagi, sahinggo akhirnyo balik kapado pamiliknyo nang hakiki yaitu Allah Swt.

## 28:59

Tuhanmu idak bakal mambinasokan negeri-negeri, sabelum Dio mangutus saorang rasul di ibukotanyo nang mambacokan ayat-ayat Kami kapado orang-orang tu. Idak pernah (pulak) Kami mambinasokan (panduduk) negeri-negeri, kacuali panduduknyo dalam keadaan aniayo.

## 28:60

Apo pun nang dianugerahkan (Allah) kapadomu, tu adolah kasenangan idup duniawi dan perhiasannyo, sedangkan apo nang di sisi Allah adolah lebih baik dan lebih kekal. Apokah kamu idak mangerti?

## 28:61

Mako, apokah orang nang Kami janjikan kapadonyo janji nang baik (surgo) lalu dio mamperolehnyo samo dengan orang nang Kami bagihkan kapadonyo kasenangan idup duniawi [^565] kemudian pado hari Kiamat dio tamasuk orang-orang nang diseret (ka dalam nerako)?

[^565]: Orang-orang tu adolah orang nang dibagih kanikmatan duniawi, tapi idak manggunokannyo untuk mancari kabahagiaan akherat. Di akherat kagi dio bakal diseret ka dalam nerako.

## 28:62

(Ingatlah) hari katiko Dio (Allah) manyeru orang-orang tu dan bafirman, “Di manokah sekutu-sekutu-Ku nang dulu selalu kamu sangkokan?”

## 28:63

Orang-orang nang lah pasti bakal mandapat hukuman (tokoh-tokoh musyrik) bakato, “Ya Tuhan kami, orang-orang kolah orang-orang nang kami sesatkan tu. Kami lah manyesatkan orang-orang tu macam mano kami (dewek) sesat. Kami manyatokan kapado Engkau balepas diri (dari orang-orang tu). Orang-orang tu sakali-kali idaklah manyembah kami.”

## 28:64

Dikatokan (kapado orang-orang tu), “Serulah sekutu-sekutumu.” Orang-orang tu pun manyerunyo, tapi (nang diseru) idak manyambutnyo. Orang-orang tu mangimak azab. (Orang-orang tu bakainginan) saandainyo orang-orang tu dulu (mau) manerimo patunjuk.

## 28:65

(Ingatlah) hari katiko Dio (Allah) manyeru orang-orang tu lalu bafirman, “Apo jawabmu tahadap paro rasul?”

## 28:66

Mako, tatutuplah bagi orang-orang tu sagalo macam alasan pado hari tu. Oleh kareno tu, orang-orang tu idak saling batanyo.

## 28:67

Adopun orang nang batobat, baiman, dan baamal saleh mudah-mudahan tamasuk orang-orang nang bauntung.

## 28:68

Tuhanmu manciptokan dan mamilih apo nang Dio kehendaki. Sakali-kali idak ado pilihan bagi orang-orang tu. Mahasuci Allah dan Maha Tinggi Dio dari apo nang orang-orang tu persekutukan.

## 28:69

Tuhanmu mangetaui apo nang disembunyikan (dalam) dado orang-orang tu dan apo nang orang-orang tu nyatokan.

## 28:70

Diolah Allah, idak ado Tuhan (nang patut disembah), kacuali Dio. Bagi-Nyo sagalo puji di dunio dan di akherat dan bagi-Nyo (pulak) sagalo putusan. Hanyo kapado-Nya kamu dibalikkan.

## 28:71

Katokanlah (Nabi Muhammad), “Macam mano pendapatmu jiko Allah manjadikan untukmu malam tu terus-menerus sampai hari Kiamat? Siapokah Tuhan salain Allah nang bakal mandatangkan sinar terang kapadomu? Apokah kamu idak mandengar?”

## 28:72

Katokanlah (Nabi Muhammad), “Macam mano pendapatmu jiko Allah manjadikan untukmu siang tu terus-menerus sampai hari Kiamat? Siapokah Tuhan salain Allah nang bakal mandatangkan malam kapadomu sabagai waktu istirahatmu? Apokah kamu idak mamperhatikan?”

## 28:73

Berkat rahmat-Nyo, Dio jadikan untukmu malam dan siang supayo kamu baistirahat pado malam hari, supayo kamu mancari sabagian karunio-Nyo (pado siang hari), dan supayo kamu basyukur kapado-Nyo.

## 28:74

(Ingatlah) hari katiko Dio (Allah) manyeru orang-orang tu dengan bafirman, “Di manokah sekutu-sekutu-Ku nang dulu selalu kamu sangkokan?”

## 28:75

Kami datangkan dari satiap umat saorang saksi, [^566] lalu Kami katokan, “Kamukokanlah bukti kabenaranmu!” Mako, taulah orang-orang tu bahwa nang hak tu milik Allah dan lenyaplah dari orang-orang tu apo nang dulu orang-orang tu ado-adokan.

[^566]: “Saksi” di sini adolah rasul nang lah diutus kapado orang-orang tu katiko di dunio.

## 28:76

Sasungguhnyo Qarun tamasuk kaum Musa, [^567] tapi dio balaku aniayo tahadap orang-orang tu. Kami lah manganugerahkan kapadonyo perbendaharoan harto nang kunci-kuncinyo sungguh berat dipikul oleh sajumlah orang nang kuat-kuat. (Ingatlah) katiko kaumnyo bakato kapadonyo, “Janganlah kamu bangga balebihan. Sasungguhnyo Allah idak manyukoi orang-orang nang balebihan mambanggakan diri.

[^567]: Qarun adolah saudaro sepupu Nabi Musa a.s.

## 28:77

Dan, carilah pado apo nang lah dianu-gerahkan Allah kapadomu (pahalo) negeri akherat, tapi janganlah kamu lupokan bagianmu di dunio. Babuat baiklah (kapado orang lain) samacam mano Allah lah babuat baik kapadomu dan janganlah kamu babuat karusakan di bumi. Sasungguhnyo Allah idak manyukai orang-orang nang babuat karusakan.”

## 28:78

Dio (Qarun) bakato, “Sasungguhnyo aku dibagih (harto) tu samato-mato kareno ilmu nang ado padoku.” Idakkah dio tau bahwa sasungguhnyo Allah lah mambinasokan generasi sabelumnyo nang lebih kuat daripadonyo dan lebih banyak mangumpulkan harto? Orang-orang nang durhako tu idak perlu ditanyo tentang doso-dosonyo.

## 28:79

Mako, kaluarlah dio (Qarun) kapado kaum-nyo dengan kamegahannyo. Orang-orang nang manginginkan kahidupan dunio bakato, “Andai kito punyo harto kakayoan macam nang lah dibagihkan kapado Qarun. Sasungguhnyo dio benar-benar punyo kaberuntungan nang besak.”

## 28:80

Orang-orang nang dianugerahi ilmu bakato, “Celakolah kamu! (Ketauilah bahwa) pahalo Allah lebih baik bagi orang-orang nang baiman dan baamal saleh. (Pahalo nang besak) tu hanyo diperoleh orang-orang nang sabar.”

## 28:81

Lalu, Kami benamkan dio (Qarun) basamo rumahnyo ka dalam bumi. Mako, idak ado baginyo sikok golongan pun nang bakal manolongnyo salain Allah dan dio idak tamasuk orang-orang nang dapat mambela diri.

## 28:82

Orang-orang nang kemaren mangangan-angankan kadudukannyo (Qarun) tu bakato, “Aduhai, benarlah Allah malapangkan rezeki bagi siapo nang Dio kendaki dari para hambo-Nyo dan Dio (jugo) nang manyempitkan (rezeki bagi orang-orang tu). Andainyo Allah idak malimpahkan karunio-Nyo pado kito, tentu Dio lah mambenamkan kito pulak. Aduhai, benarlah idak bakal bauntung orang-orang nang ingkar (tahadap nikmat).”

## 28:83

Negeri akherat tu Kami jadikan untuk orang-orang nang idak manyombongkan diri dan idak babuat karusakan di bumi. Kasudahan (nang baik, yakni surgo) tu (disediokan) bagi orang-orang nang batakwa.

## 28:84

Siapo nang tibo dengan (mambawak) kabaikan, baginyo (pahalo) nang lebih baik daripado kabaikannya tu. Siapo nang tibo dengan (mambawak) kajahatan, mako orang-orang nang lah mangerjokan kajahatan tu hanyo dibagih balasan (saimbang) dengan apo nang selalu orang-orang tu kerjokan.

## 28:85

Sasungguhnyo (Allah) nang mawajibkan kamu (Nabi Muhammad) untuk manyampaikan dan bapegang teguh pado) Al-Qur’an benar-benar bakal mangembalikanmu ka tempat balik. [^568]  Katokanlah (Nabi Muhammad), “Tuhanku paling mangetaui siapo nang mambawak patunjuk dan siapo nang barado dalam kasesatan nang nyato.”

[^568]: Nang dimaksud dengan ‘tempat balik’ adolah kota Makkah. Nilah janji dari Allah Swt. bahwa Nabi Muhammad saw. bakal balik ka Makkah sabagai orang nang menang. Peristiwa ni tajadi pado tahun kadelapan Hijriah, pado waktu Nabi saw. manaklukkan Makkah. Nilah sabuah mukjizat Nabi Muhammad saw.

## 28:86

Engkau idak pernah mangarap supayo Kitab (Al-Qur’an) itu diturunkan kapadomu, tapi io (diturunkan) sabagai rahmat dari Tuhanmu. Oleh sebab tu, janganlah kamu sakali-kali manjadi panolong bagi orang-orang kafir.

## 28:87

Janganlah orang-orang tu sakali-kali mangalang-alangi kamu untuk (manyampaikan) ayat-ayat Allah satelah ayat-ayat tu diturunkan kapadomu. Serulah (manusio) supayo (baiman) kapado Tuhanmu dan janganlah kamu sakali-kali tamasuk (golongan) orang-orang musyrik.

## 28:88

Jangan (pulak) kamu sembah Tuhan nang lain (salain Allah). Idak ado Tuhan (nang berhak disembah) salain Dio. Sagalo sasuatu pasti binaso, kacuali zat-Nyo. Sagalo putusan manjadi wewenang-Nyo dan hanyo kapado-Nyo kamu dibalikkan.

## 29:1

Alif Lām Mīm.

## 29:2

Apokah manusio mangiro bahwa orang-orang tu bakal dibiakkan (hanyo dengan) bakato, “Kami lah baiman,” sedangkan orang-orang tu idak diuji?

## 29:3

Sungguh, Kami benar-benar lah manguji orang-orang sabelum orang-orang tu. Allah pasti mangetaui orang-orang nang benar dan pasti mangetaui paro pandusto.

## 29:4

Ataukah orang-orang nang mangerjokan kajahatan tu mangiro bahwa orang-orang tu bakal luput dari (azab) Kami? (Alangkah) buruk apo nang orang-orang tu tetapkan tu!

## 29:5

Siapo nang mangarapkan pertemuan dengan Allah, sasungguhnyo waktu (nang dijanjikan) Allah pasti tibo. Dio Nang Maha Mandengar lagi Maha Mangetaui.

## 29:6

Siapo nang bausaho dengan sungguh-sungguh (untuk babuat kabajikan), sasungguhnyo dio sedang bausaho untuk dirinyo dewek (kareno manfaatnyo balik kapado dirinyo). Sasungguhnyo Allah benar-benar Mahakayo (idak mamerlukan suatu apo pun) dari alam semesta.

## 29:7

Orang-orang nang baiman dan baamal saleh pasti bakal Kami hapus doso-dosonya, dan orang-orang tu pasti bakal Kami bagih balasan nang tabaik dari apo nang salamo ko orang-orang tu kerjokan.

## 29:8

Kami lah mewasiatkan (kapado) manusio supayo (babuat) kabaikan kapado kaduo orang tuonyo. Jiko kaduonyo mamaksomu untuk mampesekutukan-Ku dengan sasuatu nang kamu idak punyo ilmu tentang tu, janganlah kamu patuhi kaduonyo. Hanyo kapado-Ku kamu balik, lalu Aku bagih tau kapadomu apo nang salamo ko kamu kerjokan.

## 29:9

Orang-orang nang baiman dan baamal saleh pasti bakal Kami masukkan orang-orang tu dalam (golongan) orang-orang saleh.

## 29:10

Di antaro manusio ado nang bakato, “Kami baiman kapado Allah,” tapi apobilo dio disakiti kareno (dio baiman kapado) Allah, dio manganggap cobaan manusio tu macam siksoan Allah. [^569] Tapi, jiko datang pertolongan dari Tuhanmu, pasti orang-orang tu bakal bakato, “Sasungguhnyo kami basamo kamu.” Bukankah Allah paling mangetaui apo nang ado di dalam dado semuo manusio?

[^569]: Maksudnyo adolah bahwa orang tu manganggap dahsyatnyo kazaliman manusio samo macam dahsyatnyo azab Allah Swt., sahinggo dio maninggalkan imannyo.

## 29:11

Allah pasti mangetaui orang-orang nang baiman dan Dio pasti mangetaui orang-orang munafik.

## 29:12

Orang-orang nang kufur bakato kapado orang-orang nang baiman, “Ikutlah jalan kami dan kami bakal mamikul doso-doso kamu.” Padohal, orang-orang tu idak (sanggup) sadikit pun mamikul doso-doso orang-orang tu dewek. Sasungguhnyo orang-orang kafir tu benar-benar paro pandusto.

## 29:13

Orang-orang tu benar-benar bakal mamikul doso-doso orang-orang tu (dewek) dan doso-doso (orang lain nang orang-orang tu pedayo) di samping doso-doso orang- orang kafir tu dewek. Pado hari Kiamat orang-orang tu pasti bakal ditanyo tentang kabohongan nang selalu orang-orang tu ado-adokan.

## 29:14

Sungguh, Kami benar-benar lah mangutus Nuh kapado kaumnyo, lalu dio tinggal basamo kaumnyo tu salamo seribu tahun kurang lima puluh tahun. Kemudian, orang-orang tu dilanda banjir besak dalam keadaan sabagai orang-orang aniayo.

## 29:15

Mako, Kami selamatkan Nuh dan paro panumpang bahtera serto Kami jadikannyo sabagai pelajaran bagi alam semesta.

## 29:16

(Ingatlah) Ibrahim katiko bakato kapado kaumnyo, “Sembahlah Allah dan batakwalah kapado-Nyo. Nang demikian tu lebih baik bagimu jiko kamu mangetaui.

## 29:17

Sasungguhnyo apo nang kamu sembah selain Allah hanyolah berhala-berhala dan kamu mambuat kabohongan. Sasungguhnyo apo nang kamu sembah salain Allah idak mampu mambagih rezeki kapadomu. Mako, mintalah rezeki dari sisi Allah, sembahlah Dio, dan basyukurlah kapado-Nyo. Hanyo kapado-Nyo kamu bakal dibalikkan.

## 29:18

Jiko kamu mandustokan (ajaran Allah), sungguh umat-umat sabelum kamu jugo lah mandustokan (para rasul). Kewajiban rasul tu hanyolah manyampaikan (agamo Allah) dengan jelas.”

## 29:19

Apokah orang-orang tu idak mamperhatikan macam mano Allah mamulai panciptoan (makhluk), kemudian mangembalikannyo (mangidupkannyo lagi)? Sasungguhnyo nang demikian tu mudah bagi Allah.

## 29:20

Katokanlah, “Bajalanlah di (muko) bumi, lalu imaklah macam mano Allah mamulai panciptoan (semuo makhluk). Kemudian, Allah mambuat kajadian nang akhir (satelah mati di akherat kelak). Sasungguhnyo Allah Mahakuaso atas sagalo sasuatu.

## 29:21

Dio (Allah) bakal mangazab siapo nang Dio kendaki dan marahmati siapo nang Dio kendaki. Kapado-Nyolah kamu bakal dibalikkan.

## 29:22

Kamu samo sekali idak dapat malepaskan diri (dari azab Allah) di bumi dan di langit. Idak ado pulo palindung dan panolong bagimu salain Allah.”

## 29:23

Orang-orang nang kufur tahadap ayat-ayat Allah dan pertemuan dengan-Nyo, orang-orang tu baputus asa dari rahmatKu dan orang-orang tu bakal mandapat azab nang pedih.

## 29:24

Mako, idak ado jawaban kaumnyo (Ibrahim), salain mangatokan, “Bunuhlah atau bakarlah dio!” Lalu, Allah manyelamatkannyo dari api. Sasungguhnyo pado nang demikian tu benar-benar tadapat tando-tando (kakuasaan Allah) bagi kaum nang baiman.

## 29:25

Dio (Ibrahim) bakato, “Sasungguhnyo apo nang kamu sembah salain Allah berupo berhalo-berhalo hanyolah untuk manciptokan hubungan harmonis di antaro kamu dalam kahidupan dunio. Kemudian, pado hari Kiamat sabagian kamu bakal saling mangingkari dan saling mangutuk. Tempat balikmu adolah nerako dan samo sekali idak ado penolong bagimu.”

## 29:26

Mako, Lut mambenarkan (kanabian Ibrahim). Dio (Ibrahim) pun bakato, “Sasungguhnyo aku bahijrah ka (tempat nang diperintahkan) Tuhanku. Sasungguhnyo Diolah Nang Mahaperkaso lagi Mahabijaksano.”

## 29:27

Kami anugerahkan kapadonyo (Ibrahim) Ishaq dan Ya‘qub. Kami jadikan pado katurunannyo kanabian dan kitab serto Kami bagihkan kapadonyo balasan di dunio. [^570] Sasungguhnyo di akherat dio benar-benar tamasuk orang-orang saleh.

[^570]: “Balasan” nang dimaksud pado ayat ko adolah mambagihkan anak cucu nang baik, kanabian kapado katurunannyo, dan pujian.

## 29:28

(Ingatlah) katiko Lut bakato kapado kaumnyo, “Sasungguhnyo kamu benar-benar malakukan perbuatan nang keji nian (homoseksual) nang idak pernah dilakukan oleh saorang pun sabelum kamu di alam semesta.

## 29:29

Pantaskah kamu mandatangi laki-laki (untuk malampiaskan syahwat), manyamun, [^571] dan mangerjokan kamungkaran di tempat-tempat pertemuanmu?” Mako, jawaban kaumnyo idak lain hanyolah mangatokan, “Datangkanlah kapado kami azab Allah jiko kamu tamasuk orang-orang benar!”

[^571]: Sabagian mufasir mangartikan “taqṭa‘ūnas-sabīl” dengan “malakukan perbuatan keji tahadap orang-orang nang dalam perjalanan” kareno sabagian besak kaum Nabi Lut tu malakukan homoseks dengan tamu-tamu nang datang ka kampungnyo. Ado lagi nang mangartikan dengan ‘mamutus jalur katurunan’ kareno orang-orang tu babuat homoseks.

## 29:30

Dio (Lut) badoa, “Oi Tuhanku, tolonglah aku (dengan manimpokan azab) atas kaum nang babuat karusakan tu.”

## 29:31

Katiko utusan-utusan Kami (para malaikat) tibo kapado Ibrahim mambawak kabar gembiro, [^572] paro utusan (malaikat) tu bakato, “Sasungguhnyo kami bakal mambinasokan panduduk negeri ni. Sasungguhnyo panduduk negeri ko adolah orang-orang aniayo.”

[^572]: “Kabar gembiro” nang dimaksud adolah bahwa Nabi Ibrahim a.s. bakal mandapat anak laki-laki.

## 29:32

Dio (Ibrahim) bakato, “Sasungguhnyo di kota tu ado Lut.” paro utusan (malaikat) tu bakato, “Kami lebih tau siapo nang ado di kota tu. Kami pasti bakal manyelamatkan dio dan pangikut-pangikutnyo, kacuali istrinyo. Dio tamasuk (orang-orang kafir) nang tatinggal.”

## 29:33

Katiko paro utusan Kami tibo kapado Lut, dio sedih kareno (kadatangan) paro utusan tu [^573] dan maraso idak punyo kakuatan untuk malindunginyo. paro utusan tu pun bakato, “Janganlah takut dan jangan sedih. Sasungguhnyo kami bakal manyelamatkan kamu dan pangikut-pangikutmu, kacuali istrimu. Dio tamasuk (orang-orang kafir) nang tatinggal.”

[^573]: Nabi Lut a.s. maraso basedih bakal kadatangan utusan-utusan Allah Swt. tu kareno utusan-utusan tu adolah pemudo nang rupawan, sedangkan kaum Lut amat manyukoi pemudo-pemudo nang rupawan untuk diajak malakukan homoseks. Dio maraso idak sanggup malindungi utusan-utusan tu jiko ado gangguan dari kaumnyo.

## 29:34

Sasungguhnyo Kami bakal manurunkan suatu azab dari langit kapado penduduk negeri ko kareno orang-orang tu selalu babuat fasik.

## 29:35

Sungguh, benar-benar lah Kami tinggalkan darinyo suatu tando nang nyato [^574] bagi kaum nang bapikir.

[^574]: “Tando nang nyato” adolah bekas-bekas runtuhan kota Sodom, negeri kaum Lut a.s.

## 29:36

Kapado panduduk Madyan (Kami utus) saudaro orang-orang tu, (Yaitu) Syuʻaib. Dio bakato, “Oi kaumku, sembahlah Allah, harapkanlah (pahalo) hari akhir, dan janganlah bakeliaran di bumi untuk babuat karusakan.”

## 29:37

Panduduk Madyan mandustokannyo. Mako, gempo dahsyat manimpo orang-orang tu. Lalu, jadilah orang-orang tu (mayat-mayat nang) bagelimpangan di tempat tinggalnyo.

## 29:38

Jugo (ingatlah kaum) ‘Ad dan Samud. Sungguh lah nyato bagi kamu (kehancuran kaduo kaum tu) dari (puing-puing) tempat tinggal orang-orang tu. Setan manjadikan taraso indah perbuatan (buruk) orang-orang tu, sahinggo mangalangi orang-orang tu dari jalan (Allah), sedangkan orang-orang tu dulu adolah orang-orang nang bapandangan tajam,

## 29:39

Dan (jugo) Qarun, Fir‘aun dan Haman. Sungguh, benar-benar lah tibo kapado orang-orang tu Musa dengan (mambawak) katerangan-katerangan nang nyato. Tapi orang-orang tu balaku sombong di bumi, dan orang-orang tulah orang-orang nang idak luput (dari azab Allah).

## 29:40

Masing-masing (dari orang-orang tu) Kami azab kareno dosonyo. Di antaro orang-orang tu ado nang Kami timpokan angin kencang (nang mangandung) batu kerikil, ado nang ditimpo suaro keras nang manggelegar, ado nang Kami benamkan ka dalam bumi, dan ado pulo nang Kami tenggelamkan. Idaklah Allah manzalimi orang-orang tu, tapi orang-orang tulah nang mananiayo dirinyo dewek.

## 29:41

Perumpamoan orang-orang nang manjadikan salain Allah sabagai palindung [^575] adolah macam laba-laba batino nang mambuat rumah. Sasungguhnyo rumah nang paling lemah iolah rumah laba-laba. Jiko orang-orang tu tau, (niscayo idak bakal manyembahnyo).

[^575]: Imak catatan kaki surah Āli ‘Imrān/3: 28.

## 29:42

Sasungguhnyo Allah mangetaui apo bae nang orang-orang tu sembah salain Dio. Diolah Nang Mahaperkaso lagi Mahabijaksano.

## 29:43

Perumpamoan-perumpamoan tu Kami buat untuk manusio. Namun, idak ado nang mamahaminyo, kacuali orang-orang nang bailmu.

## 29:44

Allah manciptokan langit dan bumi dengan hak. [^576]  Sasungguhnyo pado nang macam tu benar-benar tadapat tando (kaagungan Allah) bagi orang-orang mukmin.

[^576]: Allah Swt. manciptokan sagalo nang disebutkan tu bukan dengan percumo, malainkan dengan penuh hikmah.

## 29:45

Bacolah (Nabi Muhammad) Kitab (Al-Qur’an) nang lah diwahyukan kapadomu dan tegakkanlah salat. Sasungguhnyo salat tu mancegah dari (perbuatan) keji dan mungkar. Sungguh, mangingat Allah (salat) tu lebih besak (kautamoannyo daripado ibadah nang lain). Allah mangetaui apo nang kamu kerjokan.

## 29:46

Janganlah kamu mandebat Ahlulkitab malainkan dengan caro nang lebih baik, kacuali tahadap orang-orang nang babuat aniayo di antaro orang-orang tu. Katokanlah, “Kami baiman pado (kitab) nang diturunkan kapado kami dan nang diturunkan kapadomu. Tuhan kami dan Tuhanmu adolah so. Hanyo kapado-Nyo kami baserah diri.”

## 29:47

Macam tulah Kami turunkan Kitab (Al-Qur’an) kapadomu. Adopun orang-orang nang lah Kami bagihkan Kitab (Taurat dan Injil), orang-orang tu baiman kapadonyo (Al-Qur’an). Di antaro orang-orang kafir Makkah tu, ado (pulak) nang baiman kapadonyo. Idaklah mangingkari ayat-ayat Kami, kacuali orang-orang kafir.

## 29:48

Engkau (Nabi Muhammad) idak pernah mambaco suatu kitab pun sabelumnyo (Al-Qur’an) dan idak (pulak) manuliskannyo dengan tangan kananmu. Sakironyo (engkau pernah mambaco dan manulis,) niscayo orang-orang nang mangengkarinyo ragu (bahwa io dari Allah).

## 29:49

Sabenarnyo, io (Al-Qur’an) adolah ayat-ayat nang jelas di dalam dado orang-orang nang bailmu. Idaklah mangingkari ayat-ayat Kami, kacuali orang-orang aniayo.

## 29:50

Orang-orang kafir bakato, “Ngapo idak diturunkan kapadonyo bukti-bukti (mukjizat) dari Tuhannyo?” Katokanlah (Nabi Muhammad), “Bukti-bukti (mukjizat) tu hanyo ado di sisi Allah, sedangkan aku hanyolah pambagih peringatan nang jelas.”

## 29:51

Idak cukupkah bagi orang-orang tu bahwa Kami manurunkan Kitab (Al-Qur’an) kapadomu nang dibacokan kapado orang-orang tu? Sasungguhnyo di dalam (Al-Qur’an) tu benar-benar tadapat rahmat dan palajaran bagi orang-orang nang baiman.

## 29:52

Katokanlah (Nabi Muhammad), “Cukuplah Allah manjadi saksi antaro aku dan kamu. Dio mangetaui apo nang ado di langit dan di bumi. Orang-orang nang mampercayoi kabatilan dan kufur kapado Allah, orang-orang tulah orang-orang yang rugi.”

## 29:53

Orang-orang tu mintak supayo kamu manyegerokan (tibonyo) azab. Kalu bukan kareno waktunyo lah ditetapkan, niscayo  azab  tibo  kapado  orang-orang  tu.  (Azab  tu)  benar-benar  bakal  tibo  kapado  orang-orang tu dengan tibo-tibo, sedangkan orang-orang tu idak manyadarinyo.

## 29:54

Orang-orang kafir tu mintak supayo kamu manyegerokan (turunnyo) azab. Sasungguhnyo (nerako) Jahanam benar-benar malingkupi orang-orang kafir

## 29:55

pado hari (katiko) azab manutupi orang-orang tu dari atas dan dari bawah kakinyo. (Allah) bafirman, “Rasokanlah (balasan) apo nang salamo ko kamu kerjokan!”

## 29:56

Oi hambo-hambo-Ku nang baiman, sasungguhnyo bumi-Ku tu luas, mako manyembahlah hanyo kapado-Ku.

## 29:57

Satiap nang banyawo pasti bakal marasokan kamatian. Kemudian, hanyo kapado Kami kamu dibalikkan.

## 29:58

Orang-orang nang baiman dan baamal saleh benar-benar bakal Kami tempatkan orang-orang tu pado tempat tinggal nang mulio di dalam surgo. Mangalir di bawahnyo sungei-sungei (dan) orang-orang tu kekal di dalamnyo. Tulah sabaik-baik balasan bagi orang-orang nang baamal (saleh).

## 29:59

(Yaitu) orang-orang nang basabar dan batawakal kapado Tuhannyo.

## 29:60

Betapo banyak binatang bagerak nang idak dapat mangusahokan rezekinyo dewek. Allahlah nang mambagih rezeki kapadonyo dan kapadomu. Dio Maha Manganing lagi Maha Mangetaui.

## 29:61

Jiko kamu batanyo kapado orang-orang tu, “Siapokah nang manciptokan langit dan bumi serto manundukkan matohari dan bulan,” pasti orang-orang tu bakal manjawab, “Allah.” Mako, mangapo orang-orang tu biso dipalingkan?

## 29:62

Allah malapangkan rezeki bagi orang nang Dio kendaki di antaro hambo-hambo-Nyo dan Dio (pulak) nang manyempitkan (rezeki) baginyo. Sasungguhnyo Allah Maha Mangetaui sagalo sasuatu.

## 29:63

Jiko kamu batanyo kapado orang-orang tu, “Siapokah nang manurunkan aek dari langit, lalu dengan (aek) tu manghidupkan bumi sasudah mati,” pasti orang-orang tu bakal manjawab, “Allah.” Katokanlah, “Sagalo puji bagi Allah.” Tapi, kabanyakan orang-orang tu idak mangerti.

## 29:64

Kahidupan dunio ko idak lain hanyolah senda gurau dan permainan. Sasungguhnyo negeri akherat tulah kahidupan nang sabenarnyo saandainyo orang-orang tu mangetaui.

## 29:65

Apobilo naik ka dalam bahtera, orang-orang tu badoa kapado Allah dengan penuh raso pangabdian (ikhlas) kapado-Nyo. Tapi, katiko Dio (Allah) manyelamatkan orang-orang tu sampai ka darat, tibo-tibo orang-orang tu (balik) mampersekutukan (Allah).

## 29:66

Biakkanlah orang-orang tu mangengkari nikmat nang lah Kami anugerahkan kapado orang-orang tu dan biakkanlah orang-orang tu (hidup) basenang-senang (dalam kakafiran). Kagi orang-orang tu bakal mangetaui (akibat perbuatannyo).

## 29:67

Idakkah orang-orang tu mangimak bahwa Kami lah manjadikan (negeri orang-orang tu) tanah suci nang aman, padohal manusio di sekitarnyo sering mangalami panculikan? Manggapo (sasudah nyato kabenaran) orang-orang tu masih percayo kapado nang batil dan engkar kapado nikmat Allah?

## 29:68

Siapokah nang lebih aniayo daripado orang nang mangado-adokan kabohongan kapado Allah atau orang nang mandustokan kabenaran [^577] katiko (kabenaran) tu tibo kapadonya? Bukankah dalam (nerako) Jahanam ado genah bagi orang-orang kafir?

[^577]: Nang dimaksud dengan ‘mandustokan kabenaran’ di siko adolah macam mandustokan kanabian Muhammad saw.

## 29:69

Orang-orang nang bausaho dengan sungguh-sungguh untuk (mancari karidaan) Kami benar-benar bakal Kami tunjukkan kapado orang-orang tu jalan-jalan Kami. Sasungguhnyo Allah benar-benar basamo orang-orang nang babuat kabaikan.

## 30:1

Alif Lām Mīm.

## 30:2

Bangso Romawi lah dikalahkan, [^578]

[^578]: ‘Bangso nang dikalahkan’ pado ayat ko maksudnyo adolah Romawi Timur nang bapusat di Konstantinopel.

## 30:3

Di negeri nang tadekat [^579] dan orang-orang tu sasudah kakalahannyo tu bakal menang [^580]

[^579]: Kato ‘tadekat’ maksudnyo negeri nang dekat negeri Arab, yaitu Suriah dan Palestina.

[^580]: Bangso Romawi (pado saat ayat ko diturunkan) adolah suatu bangso nang baugamo Nasrani nang punyo Kitab Suci, sedangkan bangso Persia nang baugamo Majusi, manyembah api dan berhalo (musyrik). Kaduo bangso tu baperang. Katiko tasiar berito kakalahan bangso Romawi oleh bangso Persia, kaum musyrik Makkah manyambutnyo dengan penuh gembiro kareno bapihak kapado kaum musyrik Persia. Sabaliknyo, kaum muslim baduko karenonya. Ayat ko dan ayat sasudahnyo lalu turun untuk manerangkan bahwa sasudah kalah, bangso Romawi bakal menang dalam maso baberapo taun bae. Tu benar-benar tajadi. Baberapo taun sasudah tu menanglah bangso Romawi dan kalahlah bangso Persia. Dengan kajadian tu nyatolah kabenaran Nabi Muhammad saw. sabagai nabi dan rasul serto kabenaran Al-Qur’an sabagai firman Allah Swt.

## 30:4

Dalam baberapo tahun (lagi). [^581]  Milik Allahlah urusan sabelum dan sasudah (orang-orang tu menang). Pado hari (kamenangan bangso Romawi) tu bagembirolah orang-orang mukmin.

[^581]: Kata biḍ‘ manunjukkan bilangan antaro tigo sampe sembilan. Waktu antaro kakalahan bangso Romawi (taun 614-[^615] dengan kamenangannyo (taun 622 M) adolah sekitar tujuh tahun.

## 30:5

Kareno pertolongan Allah. Dio manolong siapo nang Dio kendaki. Dio Mahaperkaso lagi Maha Panyayang.

## 30:6

(Tulah) janji Allah. Allah idak bakal manyalahi janji-Nyo, tapi kabanyakan manusio idak mangetahui.

## 30:7

Orang-orang tu mangetaui nang lahir (tampak) dari kahidupan dunio, sedangkan tahadap (kahidupan) akherat orang-orang tu lalai.

## 30:8

Apokah orang-orang tu idak bapikir tentang (kajadian) dirinyo? Allah idak manciptokan langit, bumi, dan apo nang ado di antaro kaduonyo, kacuali dengan benar dan waktu nang ditentukan. Sasungguhnyo banyak di antaro manusio benar-benar mangingkari pertemuan dengan Tuhannyo.

## 30:9

Idakkah orang-orang tu bapegian di bumi lalu mangimak macam mano kasudahan orang-orang sabelum orang-orang tu (nang mandustokan rasul)? Orang-orang tu lebih kuat dari orang-orang tu (dewek) dan orang-orang tu lah mangolah bumi (tanah) serto mamakmurkannyo malebihi apo nang lah orang-orang tu makmurkan. Paro rasul lah tibo kapado orang-orang tu dengan mambawak bukti-bukti nang jelas. Allah samo sakali idak manzalimi orang-orang tu, tapi orang-orang tulah nang mananiayo dirinyo dewek.

## 30:10

Lalu, kasudahan orang-orang nang babuat jahat adolah (balasan) nang paling buruk kareno orang-orang tu mandustokan ayat-ayat Allah dan selalu mamperolok- olokkannyo.

## 30:11

Allah mamulai panciptoan (makhluk), lalu mangembalikannyo (mangidupkannyo) lagi. Lalu, hanyo pado-Nyo kamu dibalikkan.

## 30:12

Pado hari (katiko) tajadi kiamat, paro pandurhako tadiam baputus aso.

## 30:13

Idak mungkin ado pambagih syafaat (pertolongan) bagi orang-orang tu dari berhalo-berhalo nang orang-orang tu anggap sekutu Allah, bahkan orang-orang tu mangengkari berhalo-berhalonyo tu. [^582]

[^582]: Manurut sabagian mufasir, ayat ko diartikan, ‘bahkan orang-orang tu manjadi kafir disebabkan oleh berhalo-berhalo.’

## 30:14

Pado hari (katiko) tajadi kiamat, pado hari tu, manusio tapecah-pecah (dalam kelompok).

## 30:15

Adopun orang-orang nang baiman dan baamal saleh, orang-orang tu bagembiro di dalam taman (surgo).

## 30:16

Adopun orang-orang nang kufur dan mandustokan ayat-ayat Kami serto (mangengkari) pertemuan (hari) akherat, orang-orang tu tetap barado di dalam azab (nerako).

## 30:17

Batasbihlah kapado Allah katiko kamu barado pado waktu senjo dan waktu pagi.

## 30:18

Sagalo puji hanyo bagi-Nyo di langit dan di bumi, pado waktu petang dan pado saat kamu barado pado waktu siang. [^583]

[^583]: Manurut sabagian mufasir, maksud ‘batasbih’ pado ayat 17 adolah manegakkan sembahyang sebab di dalam sembahyang tadapat bacoan tasbih. Ayat 17 dan 18 manerangkan waktu sembahyang nang limo.

## 30:19

Dio mangeluarkan nang idup dari nang mati dan mangeluarkan nang mati dari nang idup, dan mangidupkan bumi sasudah mati (kering). Macam tulah kamu bakal dikeluarkan (dari kubur).

## 30:20

Di antaro tando-tando (kaagungan dan kakuasoan)-Nyo adolah bahwa Dio manciptokan (leluhur) kamu (Nabi Adam) dari tanah, kemudian tibo-tibo kamu (manjadi) manusio nang batebaran.

## 30:21

Di antaro tando-tando (kaagungan dan kakuasoan)-Nyo iolah bahwa Dio manciptokan pasangan-pasangan untukmu dari (jenis) kamu dewek supayo kamu maraso tenteram kapadonyo. Dio manjadikan di antaromu raso cinto dan kasih sayang. Sasungguhnyo pado nang macam tu benar-benar tadapat tando-tando (kaagungan Allah) bagi kaum nang bapikir.

## 30:22

Di antaro tando-tando (kaagungan dan kakuasoan)-Nyo iolah panciptoan langit dan bumi, perbedaan bahaso dan warno kulitmu. Sasungguhnyo pado nang macam tu benar-benar tadapat tando-tando (kaagungan Allah) bagi orang-orang nang bailmu.

## 30:23

Di antaro tando-tando (kaagungan dan kakuasoan)-Nyo iolah tidukmu pado waktu malam dan siang serto usahomu mancari sabagian dari karunio-Nyo. Sasungguhnyo pado nang macam tu benar-benar tadapat tando-tando (kaagungan dan kakuasoan Allah) bagi kaum nang manganing.

## 30:24

Di antaro tando-tando (kaagungan dan kakuasoan)-Nyo iolah bahwa Dio manunjukkan kilat kapadomu untuk (manimbulkan) katakutan dan harapan. Dio manurunkan aek (ujan) dari langit, lalu dengannyo Dio manghidupkan bumi sasudah mati (kering). Sasungguhnyo pado nang macam tu benar-benar tadapat tando-tando bagi kaum nang mengerti.

## 30:25

Di antaro tando-tando (kaagungan dan kakuasoan)-Nyo iolah bahwa tegaknyo langit dan bumi dengan kendak-Nyo. Lalu, apobilo Dio mamanggil kamu (pado hari Kiamat) dengan sakali panggil dari bumi, saketiko tu kamu kaluar (dari kubur).

## 30:26

Milik-Nyolah siapo nang ado di langit dan di bumi. Sagalonyo tunduk kapado-Nyo.

## 30:27

Diolah nang mamulai panciptoan, lalu mangembalikannyo (manghidupkannyo) balik (sasudah kahancurannyo). Tu lebih mudah bagi-Nyo. Milik-Nyolah sifat nang tatinggi di langit dan di bumi. Diolah Nang Mahaperkaso lagi Mahabijaksano.

## 30:28

Dio mambuat perumpamoan bagimu dari dirimu dewek. Apokah (kamu rela jiko) ado di antaro hambo sahayo nang kamu punyo manjadi sekutu bagimu dalam (kapemilikan) rezeki nang lah Kami anugerahkan kapadomu, sahinggo kamu manjadi setaro dengan orang-orang tu dalam hal ko? [^584] Kamu takut kapado orang-orang tu samacam mano kamu takut kapado sasamomu. [^585] macam tulah Kami manjelaskan tando-tando tu bagi kaum nang mengerti.

[^584]: Parumpamoan tasebut manggambarkan bahwa idak pantas ado persekutuan dari unsur-unsur nang idak setaro, misalnyo antaro hambo sahayo dan pamiliknyo, apolagi antaro makhluk dengan Allah Swt. Tu tentu lebih idak pantas lagi.

[^585]: Kamu meraso takut kareno idak biso manggunokan apo nang kamu punyo tanpo saizin hambo-hambo sahayo tu.

## 30:29

Tapi, orang-orang nang aniayo mangikuti hawa nafsunyo tanpa (badasarkan) ilmu. Mako, siapokah nang dapat mambagih patunjuk kapado orang nang lah disesatkan Allah? [^586] Idak ado saorang penolong pun bagi orang-orang tu.

[^586]: Imak cacatan kaki surah al-Baqarah/2: 26.

## 30:30

Mako, hadapkanlah wajahmu dengan lurus kapado ugamo (Islam sesuai) fitrah (dari) Allah nang lah manciptokan manusio menurut (fitrah) tu. [^587]  Idak ado perubahan pado ciptoan Allah (tu). Tulah ugamo nang lurus, tapi kabanyakan manusio idak mangetaui.

[^587]: Maksud ‘fitrah Allah’ pado ayat ko adolah ciptoan Allah Swt. Manusio diciptokan Allah Swt. dengan naluri baugamo, yaitu ugamo tauhid. Kalu ado manusio nang idak baugamo tauhid, baarti io lah manyimpang dari fitrahnyo.

## 30:31

(Hadapkanlah wajahmu) dalam kaadoan balik (batobat) kapado-Nyo. Batakwalah kapado-Nyo, laksanokanlah sembahyang, dan janganlah kamu tamasuk orang-orang musyrik,

## 30:32

(Yaitu) orang-orang nang mamecah belah ugamo orang-orang tu [^588] sahinggo manjadi baberapo golongan. Satiap golongan maraso bangga dengan apo nang ado pado orang-orang tu.

[^588]: Maksud ‘mamecah belah ugamo orang-orang tu’ adolah maninggalkan ugamo tauhid dan manganut babagai kapercayoan manurut kainginan orang-orang tu.

## 30:33

Apobilo manusio ditimpo oleh suatu bahayo, orang-orang tu manyeru Tuhannyo dengan balik (batobat) kapado-Nyo. Lalu, apobilo Dio mambagihkan sedikit rahmat-Nyo [^589] kapado orang-orang tu, tibo-tibo sabagian orang-orang tu mampersekutukan Tuhannyo.

[^589]: Nang dimaksud dengan ‘rahmat’ pado ayat ko adolah lepas dari bahayo.

## 30:34

Biakkan orang-orang tu (orang-orang musyrik) mangingkari apo nang lah Kami anugerahkan kapado orang-orang tu. Basenang-senanglah, kagi kamu bakal mangetahui (akibat buruk perbuatanmu),

## 30:35

Atau pernahkah Kami manurunkan kapado orang-orang tu hujah nang manjelaskan (mambenarkan) apo nang selalu orang-orang tu persekutukan dengan-Nyo?

## 30:36

Apobilo Kami mancicipkan suatu rahmat kapado manusio, orang-orang tu gembiro karenonyo. (Sabaliknyo,) apobilo orang-orang tu ditimpo suatu musibah (bahayo) kareno kasalahan orang-orang tu dewek, saketiko tu orang-orang tu baputus aso.

## 30:37

Idakkah orang-orang tu mangimak bahwa sasungguhnyo Allah malapangkan rezeki bagi siapo nang Dio kendaki dan mambatasinyo. Sasungguhnyo pado nang macam tu benar-benar tadapat tando-tando (kaagungan Allah) bagi kaum nang baiman.

## 30:38

Kareno tu, bagih kerabat dekat haknyo, jugo orang miskin, dan orang nang dalam perjalanan. Tulah nang lebih baik bagi orang-orang nang mancari karidaan Allah. Orang-orang tulah orang-orang nang bauntung.

## 30:39

Riba nang kamu bagihkan supayo bakembang pado harto orang lain, idaklah bakembang dalam pandangan Allah. Adopun zakat nang kamu bagihkan dengan maksud mandapat karidaan Allah, (baarti) orang-orang tulah orang-orang nang malipatgandokan (pahalonyo).

## 30:40

Allahlah nang manciptokanmu, lalu manganugerahkanmu rezeki, lalu mamatikanmu, lalu manghidupkanmu (balik). Adokah di antaro nang kamu persekutukan (dengan Allah) nang dapat babuat sasuatu nang macam tu? Mahasuci dan Mahatinggi Dio dari apo nang orang-orang tu persekutukan.

## 30:41

Lah nampak karusakan di darat dan di laut disebabkan perbuatan tangan manusio. (Malalui tu) Allah mambuat orang-orang tu marasokan sabagian dari (akibat) perbuatannyo supayo orang-orang tu balik (ka jalan nang benar).

## 30:42

Katokanlah (Nabi Muhammad), “Bapegianlah di bumi, lalu tengoklah macam mano kasudahan orang-orang dahulu. Kabanyakan orang-orang tu adolah orang-orang musyrik.”

## 30:43

Kareno itu, hadapkanlah wajahmu kapado ugamo nang lurus (Islam) sabelum datang dari Allah suatu hari (kiamat) nang idak dapat ditolak. Pado hari tu orang-orang tu tapisah-pisah. [^590]

[^590]: Nang dimaksud dengan ungkapan ‘orang-orang tu tapisah-pisah’ adolah sabagian barado di surgo, sedangkan sabagian lagi barado di nerako.

## 30:44

Siapo nang kufur, mako Dio deweklah nang mananggung (akibat) kakufurannyo. Siapo nang mangerjokan kabajikan, mako orang-orang tu manyiapkan untuk dirinyo dewek (genah nang manyenangkan)

## 30:45

supayo Allah manganugerahkan balasan (pahalo) dari karunio-Nyo kapado orang-orang nang baiman dan baamal saleh. Sasungguhnyo Dio idak manyukoi orang-orang kafir.

## 30:46

Di antaro tando-tando (kaagungan)-Nyo adolah bahwa Dio mangirimkan angin sabagai pambawak berito gembiro [^591] supayo kamu marasokan sabagian dari rahmat-Nyo, supayo kapal dapat balayar dengan perintah-Nyo, supayo kamu dapat mancari sabagian dari karunio-Nyo, dan supayo kamu basyukur.

[^591]: Maksud ‘pambawak berito gembiro’ adolah awan tebal nang ditiup angin lalu manurunkan ujan, sahinggo dapat dirasokan rahmat Allah Swt. dengan tumbuhnya biji-bijian nang lah disemaikan dan manghijaunyo tanaman-tanaman serto babuahnyo tumbuh-tumbuhan.

## 30:47

Sungguh, Kami benar-benar lah mangutus sabelum kamu (Nabi Muhammad) baberapo orang rasul kapado kaumnyo. Paro rasul tu datang kapado kaumnyo dengan mambawak katerangan-katerangan (nang cukup), lalu Kami malakukan pambalasan tahadap orang-orang nang durhako. [^592]  Adolah tanggung jawab Kami manolong orang-orang mukmin.

[^592]: Katiko rasul-rasul tibo mambawak katerangan kapado kaumnyo, sabagian orang-orang tu mampercayoinyo, sedangkan sabagian nang lain mandustokannyo, bahkan ado nang manyakitinyo. Mako, Allah Swt. Mambalasnyo dengan manurunkan azab kapado orang nang badoso macam tu.

## 30:48

Allahlah nang mangirim angin, lalu io (angin) manggerakkan awan, lalu Dio (Allah) mambentangkannyo di langit menurut nang dikendaki-Nyo dan Dio manjadikannyo bagumpal-gumpal, lalu kamu tengok ujan kaluar dari celah-celahnyo. Mako, apobilo Dio manurunkannyo kapado hambo-hambo-Nyo nang dikendaki-Nyo, saketiko tu pulak orang-orang tu bagembiro.

## 30:49

Padohal, sabelum ujan diturunkan, orang-orang tu benar-benar lah baputus aso.

## 30:50

Peratikanlah jejak-jejak rahmat Allah, macam mano Dio manghidupkan bumi sasudah mati (kering). Sasungguhnyo (Zat nang malakukan) tu pasti bakuaso manghidupkan orang nang lah mati. Dio Mahakuaso atas sagalo sasuatu.

## 30:51

Sungguh, jiko Kami mangirimkan angin, lalu orang-orang tu mangimak (tumbuh-tumbuhan) tu manguning (kering dan rusak), niscayo sasudah tu orang-orang tu tetap babuat ingkar.

## 30:52

Sasungguhnyo kamu (Nabi Muhammad) idak bakal sanggup manjadikan orang-orang nang mati dan orang-orang nang tuli dapat mandengar seruan apobilo orang-orang tu bapaling ka belakang. [^593]

[^593]: orang kafir tu disamakon oleh Allah Swt. dengan orang mati nang idak mungkin lagi manganing seruan kabenaran. Samo jugo macam orang pekak nang idak biso mandengar panggilan samo sakali apobilo orang-orang tu mambelakangi orang nang mamanggilnyo.

## 30:53

Kamu bukanlah pambagih patunjuk bagi orang-orang nang buto (mato hatinyo) dari kasesatannyo. Kamu idak dapat manjadikan (saorang pun) mandengar, kacuali orang nang baiman pado ayat-ayat Kami dan orang-orang tu baserah diri.

## 30:54

Allah adolah Zat nang manciptokanmu dari kaadoan lemah, kemudian Dio manjadikan(-mu) kuat sasudah kaadoan lemah. Lalu, Dio manjadikan(-mu) lemah (balik) sasudah  kaadoan  kuat  dan  bauban. [^594]  Dio  manciptokan  apo  nang  Dio  kendaki.  Dio  Maha Mangetaui lagi Mahakuaso.

[^594]: Kato ‘lemah’ nang pertamo baarti ‘maso katiko masih barupo nutfah’. Kato ‘lemah’ nang kaduo baarti ‘maso kanak-kanak’. Adopun kato ‘kuat’ baarti ‘maso mudo’.

## 30:55

Pado hari (katiko) tajadi kiamat, paro pendurhako (kafir) basumpah bahwa orang-orang tu badiam (dalam kubur) hanyo sasaat (bae). [^595] Macam tulah dulu orang-orang tu dipalingkan (dari kabenaran).

[^595]: Macam mano orang-orang tu badusto dalam perkatoannyo ko, macam tu pulaklah orang-orang tu selalu badusto di dunio.

## 30:56

Orang-orang nang dibagih ilmu dan iman bakato (kapado orang-orang kafir), “Sungguh, kamu benar-benar lah badiam (dalam kubur) manurut katetapan Allah sampai hari Kabangkitan. Mako, kolah hari Kebangkitan tu, tapi dahulu kamu idak mangetaui (bahwa tu benar adonyo).”

## 30:57

Pado hari tu idak baguno (lagi) dalih (dan permintaan maaf ) orang-orang nang aniayo dan orang-orang tu idak pulak dibagih kasempatan untuk batobat lagi.

## 30:58

Sungguh, Kami benar-benar lah manjelaskan dalam Al-Qur’an ko sagalo macam perumpamoan kapado manusio. Sungguh, jiko kamu mambawak suatu ayat kapado orang-orang tu, pastilah orang-orang kafir tu bakal bakato, “Kamu hanyolah pambuat kapalsuan.”

## 30:59

Macam tulah Allah mangunci hati orang-orang nang idak (mau) mangetaui.

## 30:60

Mako, basabarlah kamu (Nabi Muhammad)! Sasungguhnyo janji Allah tu benar. Jangan sampai orang-orang nang idak mayakini (kebenaran ayat-ayat Allah) tu mambuat kamu basedih.

## 31:1

Alif Lām Mīm.

## 31:2

Tulah ayat-ayat Al-Kitab (Al-Qur’an) nang penuh hikmah,

## 31:3

Sabagai patunjuk dan rahmat bagi orang-orang nang babuat kabaikan,

## 31:4

(Yaitu) orang-orang nang manegakkan sembahyang, manunaikan zakat, dan mayakini adonyo akherat.

## 31:5

Orang-orang tulah nang dapat patunjuk dari Tuhannyo dan orang-orang tu lah orang-orang nang bauntung.

## 31:6

Di antaro manusio ado orang nang mambeli percakapan kosong untuk manyesatkan (manusio) dari jalan Allah tanpa ilmu dan manjadikannyo olok-olokan. Orang-orang tu bakal mandapat azab nang manghinokan.

## 31:7

Apobilo dibacokan kapadonyo [^596] ayat-ayat Kami, Dio bapaling dengan manyombongkan diri saolah-olah Dio idak mandengarnyo, saolah-olah ado sumbatan di kaduo telingonyo. Mako, bagihlah kabar gembiro kapadonyo dengan azab nang pedih.

[^596]: Pesan dari ayat ko ditujukan kapado orang nang mampergunokan percakapan kosong (sagalo hal nang mamalingkan hati dari kataatan kapado Allah Swt.) untuk manyesatkan manusio.

## 31:8

Sasungguhnyo orang-orang nang baiman dan mangerjokan kebajikan, baginyo surgo-surgo nang penuh kenikmatan.

## 31:9

Orang-orang tu kekal di dalamnyo sabagai janji Allah nang benar. Dio Mahaperkaso lagi Mahabijaksano.

## 31:10

Dio manciptokan langit tanpa tiang (macam) nang kamu imak dan maletakkan di bumi gunung-gunung (nang kokoh) supayo io idak manggoncangkanmu serto manyebarkan padonyo (bumi) sagalo jenis makhluk bagerak. Kami (jugo) manurunkan aek hujan dari langit, lalu Kami manumbuhkan padonyo sagalo pasangan nang baik.

## 31:11

Nilah ciptoan Allah. Mako, perliatkanlah kapadoku apo nang lah diciptokan oleh (sembahanmu) salain-Nyo. Sabenarnyo orang-orang aniayo tu barado di dalam kasesatan nang nyato.

## 31:12

Sungguh, Kami benar-benar lah mambagihkan hikmah kapado Luqman, yaitu, “Basyukurlah kapado Allah! Siapo nang basyukur, sasungguhnyo Dio basyukur untuk dirinyo dewek. Siapo nang kufur (idak basyukur), sasungguhnyo Allah Mahakayo lagi Maha Tapuji.”

## 31:13

(Ingatlah) katiko Luqman bakato kapado anaknyo, saat Dio manasihatinyo, “Oi anakku, janganlah mampersekutukan Allah! Sasungguhnyo mampersekutukan (Allah) tu benar-benar kazaliman nang besak.”

## 31:14

Kami mawasiatkan kapado manusio (supayo babuat baik) kapado kaduo orang tuonyo. Emaknyo lah mangandungnyo dalam kaadoan lemah nang batambah-tambah dan manyapihnyo dalam duo tahun. [^597] (Wasiat Kami,) “Basyukurlah kapado-Ku dan kapado kaduo orang tuomu.” Hanyo kapado-Ku (kamu) balik.

[^597]: Selambat-lambat waktu manyapih iolah sampe anak baumur 2 tahun.

## 31:15

Jiko kaduonyo mamaksomu untuk mampersekutukan-Ku dengan sasuatu nang kamu idak punyo ilmu tentang tu, janganlah patuhi kaduonyo, (tapi) pergaulilah kaduonyo di dunio dengan baik dan ikutilah jalan orang nang balik kapado-Ku. Kemudian, hanyo kapado-Ku kamu balik, lalu Aku bagihtaukan kapadomu apo nang biaso kamu kerjokan.

## 31:16

(Luqman bakato,) “Oi anakku, sasungguhnyo jiko ado (suatu perbuatan) saberat biji sawi dan barado dalam batu, di langit, atau di bumi, niscayo Allah bakal manghadirkannyo (untuk dibagih balasan). Sasungguhnyo Allah Mahalembut [^598] lagi Mahateliti.

[^598]: ‘Allah Mahahalus’ artinyo iolah ilmu Allah tu maliputi sagalo sasuatu macam manopun keciknyo.

## 31:17

Oi anakku, tegakkanlah sembahyang dan suruhlah (manusio) babuat nang makruf dan cegahlah (orang-orang tu) dari nang mungkar serto basabarlah tahadap apo nang manimpomu. Sasungguhnyo nang macam tu tamasuk urusan nang (harus) diutamokan.

## 31:18

Janganlah mamalingkan wajahmu dari manusio (kareno sombong) dan janganlah bajalan di bumi ko dengan angkuh. Sasungguhnyo Allah idak manyukoi satiap orang nang sombong lagi sangat membanggakan diri.

## 31:19

Balakulah wajar dalam bajalan [^599] dan lembutkanlah suaromu. Sasungguhnyo saburuk-buruk suaro iolah suaro keledai.”

[^599]: Katiko bajalan, janganlah talampau cepat dan jangan pulak talalu lambat.

## 31:20

Idakkah kamu mangimak bahwo sasungguhnyo Allah lah manundukkan apo nang ado di langit dan apo nang ado di bumi untukmu. Dio (jugo) manyempurnokan nikmat-nikmat-Nyo nang lahir dan batin untukmu. Tapi, di antaro manusio ado nang mambantah (kaesaan) Allah tanpa (badasarkan) ilmu, patunjuk, dan kitab suci nang manerangi.

## 31:21

Apobilo dikatokan kapado orang-orang tu, “Ikutilah apo nang diturunkan Allah!” orang-orang tu manjawab, “(Idak). Kami justru (hanyo) mangikuti kabiasoan nang kami dapati dari nenek moyang kami.” Apokah (orang-orang tu bakal mangikuti nenek moyang orang-orang tu,) walaupun sabenarnyo setan manyeru orang-orang tu ka dalam azab api nang manyalo-nyalo (nerako)?

## 31:22

Siapo nang baserah diri kapado Allah dan dio saorang muhsin, mako sungguh dio lah bapegang teguh pado buhul (tali) nang kokoh. Hanyo kapado Allah kasudahan sagalo urusan.

## 31:23

Siapo nang kufur, mako janganlah kakufurannyo tu mambuatmu (Nabi Muhammad) sedih. Kapado Kamilah tempat balik orang-orang tu, lalu Kami memberitokan kapadonyo apo nang lah orang-orang tu kerjokan. Sasungguhnyo Allah Maha Mangetahui sagalo isi hati.

## 31:24

Kami biakkan orang-orang tu basenang-senang sabentar, lalu Kami mamakso orang-orang tu (masuk) ka dalam azab nang keras.

## 31:25

Sungguh, jiko kamu (Nabi Muhammad) batanyo kapado orang-orang tu, “Siapokah nang manciptokan langit dan bumi?” pasti orang-orang tu bakal manjawab, “Allah.” Katokanlah, “Sagalo puji bagi Allah,” tapi kabanyakan orang-orang tu idak mangetaui.

## 31:26

Milik Allahlah apo nang di langit dan di bumi. Sasungguhnyo Allahlah Nang Mahakayo lagi Maha Tapuji.

## 31:27

Saandainyo pohon-pohon di bumi manjadi pena dan lautan (manjadi tinta) ditambah tujuh lautan lagi sasudah (kering)-nyo, niscayo idak bakal pernah habis kalimatullah [^600] (ditulis dengannyo). Sasungguhnyo Allah Mahaperkaso lagi Mahabijaksano.

[^600]: Nang dimaksud dengan ‘kalimatullah’ pado ayat ko adolah ilmu dan hikmah-Nyo.

## 31:28

Manciptokan dan mambangkitkan kamu (bagi Allah) hanyolah macam (mudahnyo manciptokan dan mambangkitkan) sikok jiwo bae. Sasungguhnyo Allah Maha Mandengar lagi Maha Mangimak.

## 31:29

Idakkah engkau mangimak bahwo sasungguhnyo Allah mamasukkan malam ka dalam siang, mamasukkan siang ka dalam malam, dan manundukkan matohari dan bulan, masing-masing baredar sampe pado waktu nang ditentukan? (Idakkah pulak kamu mangimak bahwa) sasungguhnyo Allah Mahateliti tahadap apo nang kamu kerjokan?

## 31:30

Macam tu kareno sasungguhnyo Allahlah (Tuhan) nang sabenar-benarnyo, apo bae nang orang-orang tu seru salain Allah adolah batil, dan sasungguhnyo Allahlah Nang Mahatinggi lagi Mahabesar.

## 31:31

Idakkah kamu mangimak bahwa sasungguhnyo kapal tu balayar di laut berkat nikmat Allah supayo Dio mamperliatkan kapadomu sabagian dari tando-tando (kaagungan)-Nyo. Sasungguhnyo pado nang macam tu tadapat tando-tando bagi satiap orang nang amat sabar dan banyak basyukur.

## 31:32

Apobilo orang-orang tu digulung ombak besak macam awan tebal, orang-orang tu manyeru kapado Allah dengan mamurnikan kataatan hanyo bagi-Nyo. Lalu, katiko Allah manyelamatkan orang-orang tu sampai di daratan, sabagian kecik (bae) di antaro orang-orang tu nang tetap manempuh jalan nang lurus. [^601] Idak ado nang mangingkari ayat-ayat Kami salain pangkhianat nang idak baterimo kasih.

[^601]: Nang dimaksud ‘jalan nang lurus’ adalah mangakui kaesaan Allah Swt.

## 31:33

Oi manusio, batakwalah kapado Tuhanmu dan takutlah pado hari nang (katiko tu) seorang bapak idak dapat mambelo anaknyo dan seorang anak idak dapat (pulak) mambelo bapaknyo sedikit pun! Sasungguhnyo janji Allah adolah benar, mako janganlah sakali-kali kamu dipedayo oleh kahidupan dunio dan jangan sampai kareno (kabaikan-kabaikan) Allah kamu diperdayo oleh panipu.

## 31:34

Sasungguhnyo Allah mamiliki pangetauan tentang hari Kiamat, manurunkan hujan, dan mangetahui apo nang ado dalam rahim. Idak ado saorang pun nang dapat mangetaui (dengan pasti) apo nang bakal dio kerjokan besok. [^602]  (Macam tu pulak,) idak ado saorang pun nang dapat mangetahui di bumi mano dio bakal mati. Sasungguhnyo Allah Maha Mangetaui lagi Mahateliti.

[^602]: Manusio idak dapat mangetaui dengan pasti apo nang bakal dikerjokannya besok atau nang bakal didapatnyo, namun orang-orang tu diwajibkan bausaho.

## 32:1

Alif Lām Mīm.

## 32:2

Turunnyo Al-Qur’an nang idak ado karaguan di dalamnyo baasal dari Tuhan sagalo alam.

## 32:3

Tapi, mangapo orang-orang tu (orang kafir) mangatokan, “Dio (Nabi Muhammad) lah mangado-adokannyo.” Sabaliknyo, Al-Qur’an tulah kabenaran (nang datang) dari Tuhanmu supayo kamu mambagih peringatan kapado kaum nang samo sakali belum pernah didatangi saorang pambagih peringatan sabelum kamu. (Macam ko) supayo orang-orang tu mendapat patunjuk.

## 32:4

Allah adolah Zat nang manciptokan langit dan bumi serto apo nang ado di antaro kaduonyo dalam enam maso, kemudian Dio basemayam di atas ‘Arasy. [^603] Bagimu idak ado seorang pun pelindung dan pemberi syafaat selain Dio. Mako, apokah kamu idak mamperatikan?

[^603]: Imak catatan kaki surah al-A‘rāf/7: 54.

## 32:5

Dio mangatur sagalo urusan dari langit ka bumi, kemudian (sagalo urusan) tu naik kapado-Nyo [^604] pado hari nang kadarnyo (lamanyo) adolah seribu tahun manurut peritunganmu.

[^604]: Nang dimaksud ‘urusan tu naik kapado-Nyo’ adolah beritonyo dibawak oleh malaikat. Ayat ko marupokan tamsil bagi kaagungan Allah Swt.

## 32:6

Itu adolah (Tuhan) nang mangetahui nang gaib dan nang nyato, Nang Mahaperkaso lagi Maha Panyayang.

## 32:7

(Dio jugo) nang mamperindah sagalo sasuatu nang Dio ciptokan dan mamulai panciptoan manusio dari tanah.

## 32:8

Kemudian, Dio manjadikan katurunannyo dari sari pati aek nang hino (air mani).

## 32:9

Kemudian, Dio manyempurnokannyo dan meniupkan roh (ciptoan)-Nyo ka dalam (tubuh)-nyo. Dio manjadikan panganingan, pangliatan, dan hati nurani untukmu. Sadikit sakali kamu basyukur.

## 32:10

Orang-orang tu bakato, “Apokah apobila kami lah lenyap (hancur) di dalam tanah, kami bakal (balik) dalam ciptoan nang baru?” [^605] Bahkan (bukan hanyo tu), orang-orang tu pun mangengkari pertemuan dengan Tuhannyo.

[^605]: Orang-orang tu dihidupkan balik untuk manerimo balasan Allah Swt. pado hari Kiamat.

## 32:11

Katokanlah, “Malaikat maut nang diserahi (tugas) untuk (mancabut nyawo)-mu bakal mamatikanmu, kemudian kapado Tuhanmulah kamu bakal dibalikkan.”

## 32:12

Jiko sakiranyo kamu mangimak orang-orang nang badoso tu manundukkan kepalanyo di hadapan Tuhannyo, (kamu bakal mangimak sasuatu nang sangat luar biaso dan orang-orang tu bakato,) “Ya Tuhan kami, kami lah mangimak (hari Kiamat nang kami engkari) dan manganing (dari-Mu kabenaran ucapon rasul-rasul-Mu). Mako, balikkanlah kami (ka dunio), niscayo kami bakal baamal saleh. Sasungguhnyo kami (sekarang) adolah orang-orang nang yakin (tahadap adonyo hari Kiamat).”

## 32:13

Saandainyo Kami mangendaki, niscayo Kami manganugerahkan kapado satiap jiwo patunjuk (bagi)-nyo, tapi lah balaku ketetapan dari-Ku (bahwa) sungguh Aku pasti bakal mamenuhi (nerako) Jahanam dengan jin dan manusio bersamo-samo.

## 32:14

Rasokanlah olehmu (azab ko) kareno kamu malalaikan pertemuan dengan harimu ko (hari Kiamat). Sasungguhnyo Kami pun malalaikanmu. Rasokanlah azab nang kekal kareno apo nang salalu kamu kerjokan!”

## 32:15

Sasungguhnyo orang-orang nang baiman dengan ayat-ayat Kami, hanyolah orang-orang nang apobila diperingatkan dengannyo (ayat-ayat Kami), orang-orang tu manyungkur (dalam kaadoan) sujud dan batasbih serta mamuji Tuhannyo dan orang-orang tu pun idak manyombongkan diri.

## 32:16

Lambung (tubuh) orang-orang tu jauh dari tempat tiduk (untuk sembahyang malam) serayo badoa kapado Tuhannyo dengan raso takut (tahadap sikso-Nyo) dan penuh harap (tahadap rahmat-Nyo) dan orang-orang tu manginfakkan sabagian dari rezeki nang Kami anugerahkan kapado orang-orang tu.

## 32:17

Idak saorang pun mangetaui apo nang disingitkan untuk orang-orang tu barupo (macam-macam nikmat) nang manyenangkan hati sabagai balasan tahadap apo nang salalu orang-orang tu kerjokan.

## 32:18

Apokah orang mukmin samo dengan orang fasik (kafir)? (Pastilah) orang-orang tu idak samo.

## 32:19

Adopun orang-orang nang baiman dan mangerjokan amal saleh, orang-orang tu bakal mandapat surgo-surgo (sabagai) genah kadiaman sabagai balasan atas apo nang salalu orang-orang tu kerjokan.

## 32:20

Adopun orang-orang nang fasik (kafir), tempat kadiaman orang-orang tu adolah nerako. Satiap kali orang-orang tu hendak kaluar darinyo, orang-orang tu dibalikan (lagi) ka dalamnyo dan dikatokan kapado orang-orang tu, “Rasokanlah azab nerako nang dahulu salalu kamu dustokan.”

## 32:21

Kami pasti bakal manimpokan kapado orang-orang tu sabagian azab nang dekat (di dunio) sabelum azab nang lebih besak (di akherat) supayo orang-orang tu balik (ka jalan nang benar).

## 32:22

Siapokah nang lebih aniayo daripado orang nang lah diperingatkan dengan ayat-ayat Tuhannyo, kemudian Dio bapaling darinyo? Sasungguhnyo Kami bakal mambagihkan balasan kapado paro pendoso.

## 32:23

Sungguh, Kami benar-benar lah manganugerahkan Kitab (Taurat) kapado Musa. Mako, janganlah kamu (Nabi Muhammad) ragu-ragu manerimonyo (Al-Qur’an) dan Kami manjadikan Kitab (Taurat) tu sabagai patunjuk bagi Bani Israil.

## 32:24

Kami manjadikan di antaro orang-orang tu pamimpin-pamimpin nang mambagih patunjuk dengan perentah Kami salamo orang-orang tu basabar. Orang-orang tu salalu mayakini ayat-ayat Kami.

## 32:25

Sasungguhnyo Tuhanmu, Diolah nang mamutuskan di antaro orang-orang tu pado hari Kiamat apo nang dahulu salalu orang-orang tu perselisihkan.

## 32:26

Idakkah manjadi patunjuk bagi orang-orang tu (kaum kafir Makkah), betapo banyak umat sabelum orang-orang tu nang lah Kami binasokan, sedangkan orang-orang tu sendiri bajalan di tempat-tempat kadiaman orang-orang tu. Sasungguhnyo pado nang macam tu tadapat tando-tando (kakuasoan Allah). Apokah orang-orang tu idak manganing (mamperatikan)?

## 32:27

Idakkah orang-orang tu mamperatikan bahwa Kami mangarahkan (awan nang mangandung) aek ka bumi nang tandus, lalu Kami manumbuhkan dengannyo (aek hujan) tanam-tanaman, sahinggo binatang-binatang ternak orang-orang tu dan orang-orang tu dewek dapat makan darinyo. Mako, mangapo orang-orang tu idak mamperatikan?

## 32:28

Orang-orang tu bertanyo, “Bilokah kamenangan tu (datang) jiko kamu orang nang benar?”

## 32:29

Katokanlah, “Pado hari kamenangan tu idak baguno lagi bagi orang-orang kafir kaimanan orang-orang tu dan orang-orang tu idak dibagih panangguhan.”

## 32:30

Mako, bapalinglah dari orang-orang tu dan tunggulah! Sasungguhnyo orang-orang tu (jugo) manunggu.

## 33:1

Oi Nabi, batakwalah kapado Allah dan janganlah kamu manuruti (kainginan) orang-orang kafir dan orang-orang munafik. Sasungguhnyo Allah Maha Mangetaui lagi Mahabijaksano.

## 33:2

Ikutilah apo nang diwahyukan Tuhanmu kapadomu. Sasungguhnyo Allah Mahateliti tahadap apo nang kamu kerjokan.

## 33:3

Batawakallah kapado Allah. Cukuplah Allah sabagai pameliharo.

## 33:4

Allah idak manjadikan bagi sasaorang duo hati dalam rongganyo, Dio idak manjadikan istri-istrimu nang kamu zihar tu sabagai emakmu, dan Dio pun idak manjadikan anak angkatmu sabagai anak kandungmu (dewek). Nang macam tu hanyolah perkatoan di mulutmu bae. Allah mangatokan sasuatu nang hak dan Dio manunjukkan jalan (nang benar).

## 33:5

Panggillah orang-orang tu (anak angkat itu) dengan (mamakai) namo bapak orang-orang tu. Tulah nang adil di sisi Allah. Jiko kamu idak mangetaui bapak orang-orang tu, (panggillah orang-orang tu sabagai) saudaro-saudaromu saugamo dan maula-maulamu. [^606] Idak ado doso atasmu jiko kamu khilaf tentang tu, tapi (nang ado dosonyo) apo nang disengajo oleh hatimu. Allah Maha Pangampun lagi Maha Panyayang.

[^606]: Nang dimaksud dengan ‘maula’ dalam ayat ko adolah kanti dekat.

## 33:6

Nabi tu lebih utamo bagi orang-orang mukmin dibandingkan diri orang-orang tu dewek dan istri-istrinyo adolah ibu-ibu orang-orang tu. Orang-orang nang mampunyoi hubungan darah sikok samo lain lebih berhak (saling mawarisi) di dalam Kitab Allah daripado orang-orang mukmin dan orang-orang Muhajirin, kacuali kalau kamu nak babuat baik kapado saudaro-saudaromu (saugamo). Macam tu lah tatulis dalam Kitab (Allah).

## 33:7

(Ingatlah) katiko Kami mangambik perjanjian dari paro nabi, darimu (Nabi Muhammad), dari Nuh, Ibrahim, Musa, dan Isa anak laki-laki Maryam. Kami lah mangambik dari orang-orang tu perjanjian nang teguh, [^607]

[^607]: Nang dimaksud dengan ‘perjanjian teguh nang Diambik dari paro nabi’ adolah kasanggupan paro nabi tu untuk manyampaikan ugamo kapado umatnyo masing-masing.

## 33:8

Supayo Dio mananyokan kapado orang-orang nang benar tentang kabenaran orang-orang tu. [^608] Dio manyediokan azab nang pedih bagi orang-orang kafir.

[^608]: Pado hari Kiamat Allah Swt. bakal mananyokan kapado paro rasul sampai di mano usaho orang-orang tu manyampaikan ajaran Allah Swt. kapado umatnyo dan sampai di mano umatnyo malaksanokan ajaran Allah Swt. tu.

## 33:9

Oi orang-orang nang baiman, ingatlah nikmat Allah (nang lah dikaruniokan) kapadomu katiko bala tentaro tibo kapadomu, lalu Kami kirimkan kapado orang-orang tu angin topan dan bala tentaro (malaikat) nang idak dapat taimak olehmu. [^609] Allah Maha Mangimak apo nang kamu kerjokan.

[^609]: ko manerangkan kisah bala tentaro kafir nang dikalahkan dalam Perang Khandaq (Ahzab).

## 33:10

Katiko orang-orang tu tibo kapadomu dari arah atas dan bawahmu, katiko pangliatan(-mu) tapana, hatimu manyesak sampai ka tenggorokan, [^610] dan kamu baprasangko nang bukan-bukan tahadap Allah,

[^610]: Ayat ko manggambarkan luar biaso hebatnyo parasoan takut dan gentar kaum mukmin pado waktu tu.

## 33:11

Di situlah orang-orang mukmin diuji dan diguncangkan (hatinyo) dengan guncangan nang dahsyat.

## 33:12

(Ingatlah) katiko orang-orang munafik dan orang-orang nang di hatinyo tadapat panyakit bakato, “Apo nang dijanjikan Allah dan Rasul-Nyo kapado kami hanyolah tipu dayo bae.”

## 33:13

(Ingatlah) katiko sagolongan di antaro orang-orang tu bakato, “Oi penduduk Yasrib (Madinah), idak ado genah bagimu. Mako, baliklah kamu!” Sabagian dari orang-orang tu meminta izin kapado Nabi (untuk balik) dengan bakato, “Sasungguhnyo rumah-rumah kami tabukak (idak ado panjago).” Padohal, rumah-rumah tu idak tabukak. Orang-orang tu hanyo ingin lari (dari peperangan).

## 33:14

Saandainyo (Yasrib) diserang dari sagalo panjuru, lalu orang-orang tu diminta untuk malakukan fitnah, [^611] niscayo orang-orang tu mangerjokannyo. Orang-orang tu idak manundo permintaan tu, kacuali hanyo sebentar.

[^611]: ‘Fitnah’ nang dimaksud dalam ayat ko adolah malakukan kakacauan, macam murtad dan mambantu pasukan musuh dalam paperangan.

## 33:15

Sungguh, orang-orang tu sabelum tu benar-benar lah bajanji kapado Allah idak bakal babalik ka belakang (mundur). Perjanjian dengan Allah bakal diminta pertanggungjawabannyo.

## 33:16

Katokanlah (Nabi Muhammad), “Lari tu idak bakal baguno bagimu katiko kamu lari dari kamatian atau pambunuhan. Jiko macam tu, kamu idak bakal marasokan kasenangan, kacuali sabentar bae.”

## 33:17

Katokanlah, “Siapo nang dapat malindungi kamu dari (katentuan) Allah jiko Dio mangendaki bencano atasmu atau manghendaki rahmat untuk dirimu?” Orang-orang tu idak bakal mandapatkan palindung dan panolong salain Allah.

## 33:18

Sungguh, Allah mangetahui paro pangalang (untuk baperang) dari (golongan)-mu dan orang nang bakato kapado saudaro-saudaronyo, “Marilah basamo kami.” Orang-orang tu idak datang baperang, kacuali hanyo sebentar.

## 33:19

Orang-orang tu (kaum munafik) kikir tahadapmu. Apobilo tibo katakutan (bahayo), kamu mangimak orang-orang tu mamandang kapadomu dengan bola mato nang baputar-putar macam orang nang pingsan kareno bakal mati. Apobilo katakutan lah ilang, orang-orang tu mancacimu dengan lidah nang tajam, sementaro orang-orang tu kikir untuk babuat kabaikan. Orang-orang tu idak baiman, mako Allah mangapus amalnyo. Hal nang macam tu mudah nian bagi Allah.

## 33:20

Orang-orang tu mangiro (bahwa) golongan-golongan (nang basekutu) tu belum pergi. Jiko golongan-golongan tu datang balik, orang-orang tu pasti ingin barado di dusun-dusun basamo-samo orang Arab Badui, sambil mananyokan berito tentangmu. Saandainyo orang-orang tu barado basamomu, niscayo orang-orang tu idak bakal baperang, kacuali sebentar bae.

## 33:21

Sungguh, pado (diri) Rasulullah benar-benar ado suri teladan nang baik bagimu, (Yaitu) bagi orang nang mangarap (rahmat) Allah dan (kadatangan) hari Kiamat serto nang banyak mangingat Allah.

## 33:22

Katiko orang-orang mukmin mangimak golongan-golongan (nang basekutu) tu, orang-orang tu bakato, “Kolah nang dijanjikan Allah dan Rasul-Nyo [^612] kapado kito.” Benarlah Allah dan Rasul-Nyo. Tu justru makin manambah kaimanan dan kaislaman orang-orang tu.

[^612]: Nang dijanjikan Allah Swt. dan Rasul tu adolah kamenangan sasudah mangalami kasukaran.

## 33:23

Di antaro orang-orang mukmin tu ado orang-orang nang manepati apo nang lah orang-orang tu janjikan kapado Allah. Di antaro orang-orang tu ada nang gugur dan di antaro orang-orang tu ado (pulo) nang manunggu-nunggu. [^613] Orang-orang tu sedikit pun idak mangubah (janjinyo),

[^613]: Nang dimaksud dengan ‘manunggu’ pado ayat ko adolah manunggu salah sikok di antaro duo kabaikan, yakni menang atau mati syahid.

## 33:24

Supayo Allah mambagihkan balasan kapado orang-orang nang benar tu kareno kabenarannyo dan mangazab orang munafik jiko Dio mangendaki atau manerimo tobat orang-orang tu. Sasungguhnyo Allah Maha Pangampun lagi Maha Panyayang.

## 33:25

Allah mangalau orang-orang kafir tu dalam kaadoan hati orang-orang tu penuh kajengkelan. Orang-orang tu idak mamperoleh kauntungan apo pun. Cukuplah Allah (nang manghindarkan) orang-orang mukmin dari paperangan. [^614] Allah Mahakuat lagi Mahaperkaso.

[^614]: Dalam perang Khandaq, orang mukmin idak baperang sebab Allah Swt. lah mangalau musuh orang-orang tu dengan mengirimkan angin dan malaikat.

## 33:26

Dio manurunkan orang-orang Ahlulkitab (Bani Quraizah) nang mambantu orang-orang tu (golongan-golongan nang basekutu) dari benteng-benteng orang-orang tu. Dio mamasukkan raso takut ka dalam hati orang-orang tu. Sabagian orang-orang tu kamu bunuh dan sebagian nang lain kamu tawan. [^615]

[^615]: Sasudah golongan-golongan nang basekutu itu kocar-kacir, Allah Swt. mamerintahkan Nabi Muhammad saw. untuk manghukum Yahudi Bani Quraizah dan mangusir orang-orang tu dari benteng-benteng orang-orang tu. Sagalo laki-laki dewaso nang ikut baperang kemudian dibunuh, sedangkan perempuan dan anak-anak ditawan.

## 33:27

Dio mawariskan kapadomu tanah-tanah, rumah-rumah, harto bendo orang-orang tu, dan tanah nang belum kamu pijak. [^616] Allah Mahakuaso tahadap sagalo sasuatu.

[^616]: Ungkapan ‘tanah nang belum dipijak’ pado ayat ni adolah tanah nang bakal dimasuki oleh tentero Islam.

## 33:28

Oi Nabi, katokanlah kapado istri-istrimu, “Jiko kamu manginginkan kahidupan di dunio dan perhiasannyo, sikolah untuk kubagihkan kapadomu mut‘ah dan aku ceraikan kamu dengan caro nang baik.

## 33:29

Jiko kamu menginginkan Allah, Rasul-Nyo, dan negeri akherat, sasungguhnyo Allah menyediokan pahalo nang besar bagi siapo nang babuat baik di antaro kamu.”

## 33:30

Oi istri-istri Nabi, siapo di antaro kamu nang malakukan perbuatan keji nang nyato, pasti azabnyo bakal dilipatgandokan duo kali lipat kapadonyo. Hal nang macam tu mudah nian bagi Allah.

## 33:31

Siapo bae di antaro kamu (bini-bini Nabi) nang tetap taat kapado Allah dan Rosul-Nyo dan mangerjokan amal saleh, niscayo Kami bagih kapadonyo pahalo duo kali lipat dan Kami sediokan baginyo rezeki nang mulio.

## 33:32

Oi bini-bini Nabi, kamu idaklah seperti perempuan-perempuan nang lain, jiko kamu batakwa. Mako, janganlah kamu marendahkan suaro (dengan lemah lembut nang dibuat-buat) sahinggo bangkit nafsu orang nang ado panyakit dalam hatinyo dan katokanlah kato-kato nang baik.

## 33:33

Tetaplah (tinggal) di rumah-rumahmu dan janganlah kamu bahias (dan batingkah laku) macam orang-orang Jahiliyah dahulu. Tegakkanlah sembahang, kaluarkanlah zakat serto taatilah Allah dan Rosul-Nyo. Sasungguhnyo Allah bamaksud hendak manghilangkan doso darimu, oi ahlul bait dan mambersihkan kamu sabersih-bersihnyo.

## 33:34

Ingatlah apo nang dibacokan di rumahmu yakni ayat-ayat Allah dan hikmah (sunnah Nabimu). Sasungguhnyo Allah Mahalembut lagi Mahateliti.

## 33:35

Sasungguhyo orang laki-laki dan perempuan nang muslim, orang laki-laki dan perempuan nang mukmin, orang laki-laki dan perempuan nang tetap dalam kataatannyo, orang laki-laki dan perempuan nang benar, orang laki-laki dan perempuan nang sabar, orang laki-laki dan perempuan nang khusyuk, orang laki-laki dan perempuan nang basadekah, orang laki-laki dan perempuan nang bapuaso, orang laki-laki dan perempuan nang mameliharo kemaluannyo, orang laki-laki dan perempuan nang banyak manyebut (namo) Allah, Allah lah manyediokan untuk orang-orang tu ampunan dan pahalo nang besak.

## 33:36

Idaklah patut bagi orang laki-laki nang mukmin dan idak (pulo) bagi perempuan nang mukmin, apobilo Allah dan Rosul-Nyo lah manetapkan sasasuatu katetapan, bakal ado bagi orang-orang tu pilihan (nang lain) tentang urusannyo. Siapo bae nang mandurhakoi Allah dan Rosul-Nyo mako Sasungguhyolah dio lah sesat, sesat nang nyato.

## 33:37

(Ingatlah), katiko kamu (Muhammad) bakato kapado orang nang lah dibagih nikmat oleh Allah dan kamu (jugo) lah mambagih nikmat kapadonyo: “Pertahankanlah binimu dan batakwalah kapado Allah”, sedangkan kamu manyingitkan di dalam hatimu apo nang bakal dinyatokan oleh Allah, dan kamu takut kapado manusio, padohal Allah lebih berhak untuk kamu takuti. Mako, katiko Zaid lah mangakhiri kaperluan terhadap bininyo (manceraikannyo), Kami kawinkan kamu dengan dio (Zainab) supayo idak ado kaberatan bagi orang mukmin untuk (mengawini) bini-bini anak-anak angkat orang-orang tu, apobilo orang-orang tu lah manyelesaikan kaperluan kapado bini-bininyo. Katetapan Allah tu pasti tajadi.

## 33:38

Idak ado kaberatan apo pun pado Nabi tentang apo nang lah ditetapkan Allah baginyo. (Allah lah manetapkan nang macam tu) sebagai sunnah Allah pado nabi-nabi nang tadahulu. Katetapan Allah tu marupokan katetapan nang pasti berlaku,

## 33:39

(Yaitu) orang-orang nang manyampaikan risalah-risalah Allah, dan takut kapado-Nyo serto idak maraso takut kapado siapo pun salain kapado Allah. Cukuplah Allah sabagai pambuat peritungan.

## 33:40

Muhammad tu bukanlah bapak dari sasaorang di antaro kamu, malainkan dio adolah utusan Allah dan panutup sagalo nabi. Allah Maha Mangetaui sagalo sasuatu.

## 33:41

Oi orang-orang nang baiman, ingatlah kapado Allah dengan zikir sebanyak-banyaknyo

## 33:42

dan batasbihlah kapado-Nyo pado waktu pagi dan petang.

## 33:43

Diolah nang mambagih rahmat kapadomu dan paro malaikat-Nyo (mamohonkan ampunan untukmu), supayo Dio mangeluarkan kamu dari kagelapan manuju cahayo (nang terang benderang). Dio Maha Panyayang kapado orang-orang mukmin.

## 33:44

Ucapan panghormatan (Allah kapado) orang-orang mukmin tu pado hari katiko orang-orang tu manemui-Nyo iolah, “Salam,”dan Dio manyiapkan untuk orang-orang tu pahalo nang mulio.

## 33:45

Oi Nabi (Muhammad), Sasungguhyo Kami mangutusmu untuk manjadi saksi, pambagih kabar gembiro dan pambagih peringatan,

## 33:46

Dan untuk manjadi panyeru kapado (ugamo) Allah dengan izin-Nyo serto manjadi pelito nang manerangi.

## 33:47

Sampaikanlah berito gembiro kapado orang-orang nang baiman tu mukmin bahwa sasungguhyo bagi orang-orang tu karunio nang besak dari Allah.

## 33:48

Janganlah kamu (Nabi Muhammad) manuruti orang-orang kafir dan orang-orang munafik tu, biakkan (bae) gangguan orang-orang tu, dan batawakkallah kapado Allah. Cukuplah Allah bae sabagai palindung.

## 33:49

Oi orang-orang nang baiman, apobilo kamu mangawini perempuan-perempuan nang baiman, lalu kamu manceraikannyo sabelum kamu mancampurinyo, idak ado maso idah atas orang-orang tu nang perlu kamu peritungkan. Mako bagihlah orang-orang tu mut ́ah (pamberian) dan lepaskanlah orang-orang tu dengan caro nang sebaik-baiknyo.

## 33:50

Oi Nabi (Muhammad), sasungguhyo Kami lah manghalalkan bagimu bini-binimu nang lah kamu bagih maskawinnyo dan hambo sahayo nang kamu miliki dari apo nang kamu peroleh dalam paperangan nang dikaruniokan Allah untukmu, dan (demikian pulak) anak-anak perempuan dari saudaro laki-laki bapakmu, anak-anak perempuan dari saudaro perempuan bapakmu, anak-anak perempuan dari saudaro laki-laki emakmu dan anak-anak perempuan dari saudaro perempuan emakmu nang ikut hijrah basamamu, dan perempuan-perempuan nang baiman nang manyerahkan dirinyo kapado Nabi bilo Nabi mau mangawininyo, sabagai kakhususan bagimu, bukan untuk orang-orang baiman (nang lain). Sasungguhyo Kami lah mangetaui apo nang Kami wajibkan kapado orang-orang tu tentang bini-bininyo dan hambo sahayo nang orang-orang tu miliki supayo idak manjadi kasempitan bagimu. Allah Maha Pangampun lagi Maha Penyayang.

## 33:51

Kamu (Nabi Muhammad) boleh manangguhkan (manggauli) siapo nang kamu kendaki di antaro orang-orang tu (bini-binimu) dan (boleh pulak) manggauli siapo (di antaro bini-binimu) nang kamu kendaki. Siapo nang kamu ingini untuk manggaulinyo balik dari bini-bini nang lah kamu sisihkan, mako idak ado doso bagimu. Nang macam tu adolah lebih dekat untuk manyenangkan hati bini-binimu, orang-orang tu idak maraso sedih dan sagalonyo rela dengan apo nang lah kamu berikan kapadonyo. Allah mangetaui apo nang (tasimpan) dalam hatimu. Allah Maha Mangetaui lagi Maha Panyantun. [^617]

[^617]: Manurut riwayat, pado suatu katiko bini-bini Nabi Muhammad saw. ado nang cemburu dan ado pulak nang maminta tambahan belanjo. Mako, Nabi Muhammad saw. mamutuskan hubungan dengan bini-bininyo tu sampai sabulan lamonyo. Kareno takut diceraikan oleh Nabi, bini-bininyo tu datang kapado Nabi manyatokan kereloannyo atas apo bae nang bakal diperbuat Nabi tahadap bini-bininyo. Turunnyo ayat ko mambagihkan izin kapado Nabi untuk menggauli atau idak manggauli siapo nang dikendakinyo dari bini-bininyo, serto mambagih izin kapadonyo untuk rujuk kepada bini-bininyo, bilo lah ado nang diceraikannyo.

## 33:52

Idak halal bagimu (Nabi Muhammad) mangawini perempuan-perempuan (lain) sasudah tu dan idak boleh (pulak) mangganti orang-orang tu dengan bini-bini (nang lain), meskipun kacantikannyo manarik hatimu kacuali perempuan-perempuan (hambo sahayo) nang kamu miliki. Allah Maha Mangawasi sagalo sasuatu.

## 33:53

Oi orang-orang nang baiman, janganlah kamu mamasuki rumah-rumah Nabi kacuali bilo kamu diizinkan untuk makan dengan idak manunggu-nunggu waktu masak (makanannyo), [^618] tapi bilo kamu diundang mako masuklah dan bilo kamu lah salesai makan, kaluarlah kamu dengan idak mamperpanjang percakapan. Sasungguhyo nang macam tu mangganggu Nabi sahinggo dio malu kapadomu (untuk manyuruhmu kaluar). Allah idak malu (manerangkan) nang benar. Apobilo kamu maminta sasuatu (kaperluan) kapado orang-orang tu (bini-bini Nabi), mako mintaklah dari belakang tabir. (Caro) nang demikian tu lebih suci bagi hatimu dan hati orang-orang tu (bini-bini Nabi). Kamu idak boleh manyakiti (hati) Rasulullah dan idak boleh (pulak) mangawini bini-bininyo salamo-lamonyo sasudah Nabi (wafat). Sasungguhyo nang macam tu amat besak (dosonyo) di sisi Allah.

[^618]: Ayat ko malarang sahabat masuk ka rumah Nabi untuk makan sambil manunggu-nunggu waktu makannyo Nabi saw.

## 33:54

Bilo kamu manyatokan sasuatu atau manyingitkannyo, mako sasungguhyo Allah Maha Mangetaui sagalo sasuatu.

## 33:55

Idak ado doso atas orang-orang tu (bini-bini Nabi Muhammad untuk berjumpa tanpa tabir) dengan bapak-bapaknyo, anak-anak laki-lakinyo, saudaro-saudaro laki-lakinyo, anak-anak laki-laki dari saudaro laki-lakinyo, anak-anak laki-laki dari saudaro-saudaro perempuannyo, perempuan-perempuan (nang baiman baik keluargo ataupun bukan) dan hambo sahayo nang dimilikinyo. Batakwalah kamu (bini-bini Nabi) kapado Allah. Sasungguhyo Allah Maha Manyaksikan sagalo sasuatu.

## 33:56

Sasungguhyo Allah dan malaikat-malaikat-Nyo basalawat untuk Nabi [^619] . Oi orang-orang nang baiman, basalawatlah kamu untuk Nabi dan ucapkanlah salam dengan penuh panghormatan kapadonyo. [^620]

[^619]: Salawat dari Allah Swt. baarti mambagih rahmat, salawat dari malaikat baarti mamohonkan ampunan, dan salawat dari orang-orang nang baiman baarti badoa supayo dibagih rahmat, seperti dengan mambaca ‘Allāhumma ṣalli ‘alā sayyidina Muhammad’.

[^620]: Dengan mangucapkan atau mambaca kalimat seperti ‘Assalāmu ‘alaika ayyuhan-nabi’ nang artinyo ‘semoga kaselamatan talimpahkan kapadomu, oi Nabi’.

## 33:57

Sasungguhyo orang-orang nang manyakiti (manista) Allah dan Rosul-Nyo, Allah bakal makutukinyo di dunio dan di akherat dan manyediokan bagi orang-orang tu sikso nang manghinokan.

## 33:58

Orang-orang nang manyakiti orang-orang nang baiman laki-laki dan perempuan tanpo ado kasalahan nang orang-orang tu perbuat, sungguh, orang-orang tu lah mamikul kabohongan dan doso nang nyato.

## 33:59

Oi Nabi (Muhammad), katokanlah kapado bini-binimu, anak-anak perempuanmu dan bini-bini orang nang baiman supayo orang-orang tu mangulurkan jilbabnyo ke seluruh tubuhnyo [^621] . Nang demikian tu supayo orang-orang tu lebih mudah untuk dikenali, sehinggo idak diganggu. Allah Maha Pangampun lagi Maha Penyayang.

[^621]: Manurut sikok pendapat, ‘jilbab’ adolah sajenis baju kurung atau tengkuluk nang longgar nang dapat manutup kepalo dan dado perempuan.

## 33:60

Sungguh, jiko orang-orang munafik, orang-orang nang bapenyakit dalam hatinyo dan orang-orang nang manyebarkan kabar bohong di Madinah idak bahenti (dari manyakitimu), pasti Kami perentahkan kamu (Nabi Muhammad untuk mamerangi) orang-orang tu, kemudian orang-orang tu idak manjadi tatanggamu (di Madinah) kacuali sabentar,

## 33:61

Dalam kaadoan takutuk. Di mano bae orang-orang tu dijumpoi, orang-orang tu bakal ditangkap dan benar-benar dibunuh.

## 33:62

(Hukuman tu) sebagai sunatullah nang balaku tahadap orang-orang nang lah balalu sabelum (kamu). Kamu idak bakal mandapati perubahan pado sunatullah.

## 33:63

Orang-orang batanyo kapadomu (Nabi Muhammad) tentang hari Kiamat. Katokanlah bahwa pangetauan tentang hal tu cumo di sisi Allah. “Taukah kamu, boleh jadi hari Kiamat tu sudah dekat.

## 33:64

Sasungguhyo Allah malaknat orang-orang kafir dan manyediokan bagi orang-orang tu (nerako) Sa’ir (nang manyalo-nyalo)

## 33:65

Dalam kaadoan orang-orang tu kekal di dalamnyo salama-lamanyo. Orang-orang tu idak bakal mamperoleh palindung dan idak (pulak) panolong.

## 33:66

Pado hari (katiko) muko orang-orang tu dibolak-balikkan dalam nerako, orang-orang tu bakato, “Alangkah baiknyo, andaikato kami dahulu taat kapado Allah dan taat (pulak) kapado Rosul.”

## 33:67

Orang-orang tu bakato, “Wahai Tuhan kami, sasungguhyo kami lah mantaati pamimpin-pamimpin dan pambesar-pambesar kami, lalu orang-orang tu manyesatkan kami dari jalan (nang benar).

## 33:68

Wahai Tuhan kami, timpokanlah kapado orang-orang tu sikso duo kali lipat dan kutuklah orang-orang tu dengan kutukan nang besar.”

## 33:69

Oi orang-orang nang baiman, janganlah kamu manjadi seperti orang-orang (dari Bani Israil) nang manyakiti Musa, lalu Allah mambersihkannyo dari tuduhan-tuduhan nang orang-orang tu katokan. Dio adolah seorang nang mampunyai kadudukan tahormat di sisi Allah.

## 33:70

Oi orang-orang nang baiman, batakwalah kamu kapado Allah dan katokanlah perkatoan-perkatoan nang benar.

## 33:71

Niscayo Dio (Allah) bakal mamperbaiki amal-amalmu dan mangampuni doso-dosomu. Siapo nang mantaati Allah dan Rasul-Nyo, mako sasungguhyo diolah nang menang dengan kamenangan nang besak.

## 33:72

Sasungguhyo Kami lah manawarkan amanat kapado langit, bumi dan gunung-gunung; tatapi samuanyo enggan untuk mamikul amanat tu dan orang-orang tu khawatir idak dapat malaksanokannyo. Lalu, dipikullah amanat tu oleh manusio. Sasungguhyo manusia tu amat aniayo dan amat bodoh.

## 33:73

Dengan macam tu, Allah bakal manyikso orang-orang munafik laki-laki dan perempuan dan orang-orang musyrik laki-laki dan perempuan. Allah bakal manerimo taubat orang-orang nang baiman laki-laki dan perempuan. Allah Maha Pangampun lagi Maha Penyayang.

## 34:1

Sagalo puji bagi Allah nang mamiliki apo nang ado di langit dan apo nang ado di bumi serto bagi-Nyo (pulak) sagalo puji di akherat. Diolah Nang Mahabijaksano lagi Mahateliti.

## 34:2

Dio mangetaui apo nang masuk ka dalam bumi, apo nang kaluar daripadonyo, apo nang turun dari langit dan apo nang naik kapadonyo. Diolah Nang Maha Panyayang lagi Maha Pangampun.

## 34:3

Orang-orang nang kufur bakato, “Hari Kiamat tu idak bakal datang kapado kami.” Katokanlah (Nabi Muhammad), “Pasti datang, demi Tuhanku Nang Mangetaui nang gaib, sabenarnyo kiamat tu pasti bakal datang kapadomu. Idak ado nang tasingit bagi-Nyo walaupun sebesak atom, baik nang ado di langit maupun nang ado di bumi dan idak ado (pulak) nang lebih kecil dari tu atau nang lebih besak, malainkan sagalonyo ado dalam kitab nang nyato (Lauh Mahfuzh) .”

## 34:4

Supayo Dio mambagih balasan kapado orang-orang nang baiman dan baamal saleh. Orang-orang tulah nang mamperoleh ampunan dan rezeki nang mulio.

## 34:5

Orang-orang nang bausaho untuk (manentang) ayat-ayat Kami dengan anggapan dapat malemahkan (Kami), orang-orang tu mamperoleh sikso, yaitu (jenis) sikso nang sangat pedih.

## 34:6

Orang-orang nang dibagih ilmu bapendapat bahwa (wahyu) nang diturunkan kapadomu (Nabi Muhammad) dari Tuhanmu tulah nang benar dan mambagih patunjuk ka jalan (Allah) Nang Mahaperkaso lagi Maha Tapuji.

## 34:7

Orang-orang nang kufur bakato (kapado kawan-kawannyo), “Mau idak kami tunjukkan kapadomu sasaorang (Nabi Muhammad) nang mamberitokan kapadomu bahwa apobilo badanmu lah dihancurkan sahancur-hancurnyo, sabenarnyo kamu pasti (bakal dibangkitkan lagi) dalam ciptoan nang baru.

## 34:8

Apokah dio mangado-adokan kabohongan tahadap Allah atau penyakit gilo?” (Idak), tapi orang-orang nang dak baiman kapado negeri akherat tu barado dalam siksoan dan kasesatan nang jauh.

## 34:9

Idakkah orang-orang tu nengok langit dan bumi nang ado di depan dan di belakang orang-orang tu? bilo mangendakinyo, niscayo Kami mambenamkan orang-orang tu di bumi atau manjatuhkan kepingan-kepingan (benda dari langit) di atas orang-orang tu. Sabenarnyo pado nang demikian tu benar-benar tadapat tando (kakuasaan dan kabesaran Tuhan) bagi setiap hambo nang balik (kapado-Nyo).

## 34:10

Sungguh, benar-benar lah Kami anugerahkan kapado Daud karunio dari Kami. (Kami bafirman), “Oi gunung-gunung dan burung-burung, batasbihlah baulang kali basamo Daud,” Kami lah malunakkan besi untuknyo.

## 34:11

Buatlah baju-baju besi nang besak dan ukurlah anyamannyo serto kerjokanlah amal saleh. Sasungguhnyo Aku Maha Mangimak apo nang kamu kerjokan.

## 34:12

Bagi Sulaiman (Kami tundukkan) angin nang (jarak tempuh) perjalanannyo pado waktu pagi samo dengan perjalanan sabulan dan perjalanannyo pado waktu sore samo dengan perjalanan sabulan (pulak) [^622] serto Kami alirkan cairan tembago baginyo. Sabagian dari jin ado nang bakerjo di depannyo dengan izin Tuhannyo. Siapo nang manyimpang di antaro orang-orang tu dari perentah Kami, Kami rasokan kapadonyo sikso (nerako) Sa’ir (nang apinyo manyalo-nyalo).

[^622]: Bilo Nabi Sulaiman mangadokan perjalanan dari pagi sampe dengan tengah hari, jarak nang ditempuhnyo samo dengan jarak perjalanan unto dalam sabulan.

## 34:13

Paro jin tu salalu bakerjo untuk Sulaiman sasuai dengan kendaknyo. Di antaronyo (mambuat) gedung-gedung nang tinggi, patung-patung, piring-piring (nang (besaknyo) macam kolam dan periuk-periuk nang tetap (barado di atas tungku). Bakerjolah oi keluargo Daud untuk basyukur (kapado Allah). Sadikit sakali dari hambo-hambo-Ku nang banyak basyukur.

## 34:14

Mako katiko lah Kami tetapkan kamatian (Sulaiman), idak ado nang manunjukkan kapado orang-orang tu kamatiannyo kacuali rayap nang mamakan tongkatnyo. Katiko dio lah tasungkur, barulah jin tu manyadari bahwa kalau sakiranyo orang-orang tu mangetaui nang gaib tentulah orang-orang tu idak bakal tetap dalam sikso nang manghinokan.

## 34:15

Sabenarnyo pado kaum Saba ́ benar-benar ado tando (kaagungan dan kakuasoan Allah) di genah badiam orang-orang tu, yaitu duo bidang kebun di sabelah kanan dan di sabelah kiri. (Kami bapesan kapado orang-orang tu), “Makanlah rezeki (nang dianugerahkan) Tuhanmu dan basyukurlah kapado-Nyo. (Negerimu) adolah negeri nang baik (nyaman) dan (Tuhanmu) adolah Tuhan Nang Maha Pangampun.”

## 34:16

Tapi, orang-orang tu bapaling, mako Kami datangkan kapado orang-orang tu banjir besak [^623] dan Kami ganti kaduo kebun orang-orang tu dengan duo kebun nang ditumbuhi (pohon-pohon) nang babuah pahit, pohon atsal (sajenis cemaro) dan sadikit pohon sidir (bidaro).

[^623]: Banjir besak karno jebolnyo bendungan atau dam Ma‘rib.

## 34:17

Macam tulah, Kami mambagih balasan kapado orang-orang tu kareno kakafirannyo. Kami idak manjatuhkan sikso (nang demikian tu), malainkan cumo kapado orang-orang nang sangat kufur.

## 34:18

Kami jadikan antaro orang-orang tu dan negeri-negeri nang Kami berkahi (Syam), baberapo negeri nang badekatan dan Kami tetapkan antaro negeri-negeri tu (jarak) perjalanan. Bajalanlah kamu di negeri-negeri tu pado malam dan siang hari dengan aman. [^624]

[^624]: Negeri Syam, nang takenal subur, dan negeri-negeri nang badekatan taletak di antaro Yaman dan Syam. Orang dapat bajalan dengan aman pado siang dan malam hari idakj harus bahenti di padang pasir dan pulak mandapat kasulitan.

## 34:19

Orang-orang tu bakato, “Wahai Tuhan kami, jauhkanlah jarak perjalanan kami,” [^625] dan (orang-orang tu) manganiayo diri dewek. Kami jadikan orang-orang tu buah bibir dan Kami hancurkan sehancur-hancurnyo. Sabenarnyo pado nang demikian tu benar-benar tadapat tando-tando (kakuasaan dan kebesaran Allah) bagi satiap orang nang sabar lagi basyukur.

[^625]: Maksud ayat ko adolah supayo kota-kota nang badekatan tu dihapuskan supayo perjalanan manjadi panjang dan orang-orang tu dapat malakukan monopoli dalam perdagangan tu, serto mamperoleh kauntungan nang lebih besak.

## 34:20

Sungguh, iblis benar-benar lah mayakinkan orang-orang tu tahadap kabenaran sangkaannyo. Lalu, orang-orang tu mangikutinyo, kacuali sebagian dari orang-orang mukmin.

## 34:21

Idak ado kakuasaan iblis tahadap orang-orang tu, kacuali supayo Kami dapat mambedakan siapo nang baiman kapado akherat dan siapo nang ragu-ragu tentang (akherat) tu. Tuhanmu Maha Mameliharo sagalo sasuatu.

## 34:22

Katokanlah (Nabi Muhammad), “Serulah orang-orang tu nang kamu anggap (sebagai tuhan) salain Allah, orang-orang tu idak mamiliki (kakuasoan) saberat atom pun di langit dan di bumi. Orang-orang tu idak mampunyai peran apo pun dalam (panciptoan) langit dan bumi dan idak ado di antaro orang-orang tu nang manjadi pambantu bagi-Nyo.

## 34:23

Idaklah baguno syafa ́at (pertolongan) di sisi-Nyo, kacuali bagi orang nang diizinkan-Nyo sahinggo apobilo lah dihilangkan katakutan dari hatinyo, orang-orang tu bakato, “Apo nang lah difirmankan oleh Tuhanmu?” Orang-orang tu manjawab, “Kabenaran,” Diolah Nang Mahatinggi dan Mahaagung. [^626]

[^626]: Panganugerahan syafa’at cumo balaku dengan saizin Allah Swt. Orang-orang nang bakal dibagih izin mambagih syafaat dan nang bakal mandapatkannyo samo-samo maraso takut dan harap-harap cemas manunggu izin Allah Swt.

## 34:24

Katokanlah (Nabi Muhammad), “Siapokah nang mambagih rezeki kapadomu dari langit dan bumi?” Katokanlah, “Allah”, sabenarnyo kami atau kamu (orang-orang nang musyrik), pasti berado dalam patunjuk atau dalam kasesatan nang nyato.

## 34:25

Katokanlah, “Kamu idak bakal dimintak pertanggungjawaban atas apo nang kami kerjokan dan kami jugo idak bakal ditanyo tentang apo nang kamu perbuat.”

## 34:26

Katokanlah, “Tuhan kito (pado hari kiamat) bakal mangumpulkan kito galo, kemudian mamutuskan (perkaro) di antaro kito dengan benar. Diolah Nang Maha Pambagih kaputusan lagi Maha Mangetaui.”

## 34:27

Katokanlah, “Perliatkanlah kapadoku (sasembahan) nang kamu sertokan dengan-Nyo sebagai sekutu-sekutu-Nyo, idaklah (samo). Tapi, Diolah Allah Nang Mahaperkaso lagi Mahabijaksano.

## 34:28

Idaklah Kami mangutus kamu (Nabi Muhammad), kacuali kapado sagalo manusio sebagai pambawak berito gembiro dan sebagai pambagih peringatan, tapi kabanyakan manusio idak mangetauinyo.

## 34:29

Orang-orang tu bakato, “Bilokah (datangnyo) janji-janji ko jiko kamu adolah orang-orang nang benar?”

## 34:30

Katokanlah (Nabi Muhammad): “Bagimu ado hari nang lah dijanjikan (hari kiamat). Kamu idak dapat mamintak panundoan sasaat pun dan idak (pulak) kamu dapat mamintak percepatan.”

## 34:31

Orang-orang nang kafir bakato, “Kami sakali-kali idak bakal baiman kapado Al-Qur’an ko dan idak (pulak) kapado (kitab) nang sabelumnyo.” (Alangkah mangerikannyo) bilo kamu (Nabi Muhammad) mangimak orang-orang nang aniayo tu dihadapkan kapado Tuhannyo (saat) sabagian orang-orang tu mangembalikan perkatoan kapado sabagian nang lain (saling babantahan). (Paro pangikut) nang dianggap lemah bakato kapado (paro pamimpin) nang manyombongkan diri, “Saandainyo idak karno kamu, niscayo kami lah manjadi orang-orang nang baiman.”

## 34:32

(Paro pamimpin) nang manyombongkan diri bakato kapado (paro pangikut) nang dianggap lemah, “Kamikah nang lah manghalangimu untuk mamperoleh patunjuk sasudah petunjuk tu datang kapadomu? (Idak!) sebenarnyo kamu deweklah nang manjadi orang durhako.”

## 34:33

Orang-orang nang dianggap lemah bakato kapado orang-orang nang manyombongkan diri, “(Idak!) sabenarnyo tipu dayo(-mu) di waktu malam dan siang (nang manghalangi kami), katiko kamu manyuruh kami supayo kami kufur kapado Allah dan manjadikan tandingan-tandingan bagi-Nyo.” (Kaduo belah pihak) manyingitkan panyesalan manokalo mangimak sikso dan Kami pasangkan belenggu di leher orang-orang nang kafir. Bukankah orang-orang tu (idak) dibalas malainkan (sasuai dengan) apo nang lah orang-orang tu kerjokan?

## 34:34

Idaklah Kami utus pambagih peringatan ka suatu negeri, kacuali orang-orang nang hidup mewah (di negeri tu) bakato, “Sasungguhnyo kami ingkar pado karasulanmu.”

## 34:35

Orang-orang tu bakato, “Kami mamiliki lebih banyak harto dan anak (daripado kamu) dan kami idak bakal disikso. [^627]

[^627]: Orang-orang tu manganggap bahwa nikmat nang besak di dunio adolah tando bahwa Allah SWT rido kapadonyo, sehinggo idak bakal disikso di akherat.

## 34:36

Katokanlah (Nabi Muhammad), “Sesungguhnyo Allah malapangkan rezeki bagi siapo nang dikendaki-Nyo dan manyempitkan(-nyo), tapi kabanyakan manusio idak mangetahui(-nyo).”

## 34:37

Bukanlah harto atau anak-anakmu nang mandekatkan kamu kapado Kami sedekat-dekatnyo, malainkan orang-orang nang baiman dan mangerjokan amal saleh. Orang-orang tulah nang mamperoleh balasan nang balipatgando atas apo nang lah dikerjokan, orang-orang tu aman sentosa di genah nang tinggi (dalam surgo).

## 34:38

Orang-orang nang bausaho (manentang) ayat-ayat Kami untuk dapat malemahkan (kamauan untuk baiman), orang-orang tu dihadirkan di dalam sikso (nerako).

## 34:39

Katokanlah (Nabi Muhammad), “Sasung-guhnyo Tuhanku malapangkan rezeki kapado siapo nang dikendaki-Nyo di antaro hamba-hamba-Nyo dan manyempitkannyo.” Suatu  apo  bae  nang  kamu  infakkan  pasti  Dio bakal manggantinyo, diolah sabaik-baik pambagih rezeki.

## 34:40

(Ingatlah) pado hari katiko Dio mangumpulkan orang-orang tu sagalonyo, kemudian Dio bafirman kapado malaikat, “Apokah hanyo kapadomu salamo ko orang-orang tu manyembah?”

## 34:41

Malaikat manjawab: “Mahasuci Engkau. Engkaulah palindung kami, bukan orang-orang tu. Sasungguhnyo orang-orang tu salalu manyembah jin (dan) kabanyakan orang-orang tu baiman kapadonyo.”

## 34:42

Pado hari ko sabagian kamu idak bakuaso (untuk mandatangkan) manfaat dan (manolak) mudarat kapado sabagian nang lain. Kami katokan kapado orang-orang nang aniayo, “Rasokanlah olehmu sikso nerako nang dulunyo salalu kamu dustokan!”

## 34:43

Apobilo dibacokan kapado orang-orang tu ayat-ayat Kami nang terang, orang-orang tu bakato, “Orang ko idak lain hanyolah ingin manghalang-halangi kamu dari apo nang biaso disembah oleh nenek moyangmu.” Orang-orang tu bakato, “(Al-Qur’an) ko idak lain hanyolah kabohongan nang ‘diado-adokan bae.” Orang-orang nang kufur bakato tentang kabenaran (Al-Qur’an) katiko io datang kapado orang-orang tu, “Ko idak lain hanyolah sihir nang nyato.”

## 34:44

Idaklah Kami bagih kapado orang-orang tu kitab apo bae nang dipalajarinyo dan idak pernah (pulak) Kami utus kapado orang-orang tu saorang pambagih peringatan sabelum kamu (Nabi Muhammad).

## 34:45

Orang-orang sabelum orang-orang tu (kafir Makkah) lah mandustokan (paro rasul). Padohal, orang-orang tu (kafir Makkah) belum sampe (manerima) sapersepuluh dari apo (nikmat) nang lah Kami bagih kapado orang-orang dulu tu, lalu orang-orang tu mandustokan rasul-rasul-Ku. Mako, (imaklah) bagaimano dahsyatnyo kamurkoan-Ku.

## 34:46

Katokanlah (Nabi Muhammad), “Sasungguhnyo aku hendak manasehatimu dengan sikok hal bae, (Yaitu) supayo kamu bangkit kareno Allah, baik baduo-duo ataupun sendiri-sendiri, kemudian mamikirkan (perihal Nabi Muhammad). Kawanmu tu idak gilo sadikit pun. Dio idak lain hanyolah sabagai pambagih peringatan bagi kamu bahwa di depanmu ado sikso nang keras.

## 34:47

Katokanlah (Nabi Muhammad), “Upah nang aku mintak kapadomu (dari dakwah ko), cumo untuk kamu (sendiri). Upahku hanyolah dari Allah dan Dio Maha Manyaksikan sagalo sasuatu.”

## 34:48

Katokanlah (Nabi Muhammad), “Sabenarnyo Tuhanku malemparkan (kabatilan) dengan kabenaran. Dio Maha Mangetaui sagalo nang gaib.”

## 34:49

Katokanlah, “Kabenaran lah datang dan nang batil tu idak bakal mamulai dan idak (pulak) bakal mangulangi.” [^628]

[^628]: Apobilo kabenaran lah datang, kabatilan bakal hancur binaso. Idak ado nang mampu babuat apapun untuk melawan dan maruntuhkan kabenaran tu.

## 34:50

Katokanlah, “Jiko aku sesat, sabenarnyo aku sesat untuk diriku dewek dan jiko aku mandapat patunjuk, hal tu adolah disebabkan apo nang diwahyukan Tuhanku kapadoku. Sabenarnyo Dio Maha Mandengar lagi Mahadekat.”

## 34:51

(Alangkah mangerikan) saandainyo kamu mangimak katiko orang-orang tu (orang-orang kafir) taperanjat katakutan (pado hari kiamat). Orang-orang tu idak dapat malepaskan diri dan ditangkap dari tempat nang dekat (untuk diseret ka nerako).

## 34:52

(Katiko mangimak azab) orang-orang tu bakato, “Kami baiman kapadonyo (kabenaran)”, namun bagaimano mungkin (di akherat) orang-orang tu dapat mancapai kaimanan (dengan mudah) dari tempat nang jauh (dunio fana)?

## 34:53

Sungguh, orang-orang tu lah kufur tahadap kabenaran sabelum tu (katiko di dunio) dan malontarkan (karaguan) tentang nang gaib dari genah nang jauh.

## 34:54

Dibagih penghalang antaro orang-orang tu dengan apo nang diinginkannyo [^629] samacam mano nang dilakukan tahadap orang-orang nang sarupo dengan orang-orang tu pado maso dulu. Sabenarnyo orang-orang tu dulu (di dunio) dalam karaguan nang mandalam.

[^629]: Nang diinginkan orang-orang tu adolah baiman atau balik lagi ke dunio untuk batobat.

## 35:1

Sagalo puji bagi Allah, Pancipto langit dan bumi nang jadikan malaikat sabagai utusan-utusan (untuk mangurus babagai macam urusan) nang mampunyoi sayap. Masing-masing (ado nang) duo, tigo dan empat. Dio manambahkan pado ciptoan-Nyo apo nang dikendaki-Nyo. Sasungguhnyo Allah Mahakuaso atas sagalo sasuatu.

## 35:2

Apo bae nang Allah bagih kapado manusio barupo rahmat, idak ado nang dapat manahannyo. (Macam tu pulak) apo bae nang ditahan-Nyo, idak ado nang sanggup malepaskannyo. Diolah Nang Mahaperkaso lagi Mahabijaksano.

## 35:3

Oi manusio, ingatlah nikmat Allah kapadomu! Adokah pancipto salain Allah nang dapat mambagih rezeki kapadomu dari langit dan bumi? Idak ado Tuhan salain Dio. Lalu, macam mano kamu dapat dipalingkan (dari katauhidan)?

## 35:4

Jiko orang-orang tu mandustokan kamu (Nabi Muhammad), sungguh rasul-rosul sabelum kamu lah didustokan pulak. Hanyo kapado Allah sagalo urusan dibalikkan.

## 35:5

Oi manusio, sasungguhnyo janji Allah tu benar. Mako, sakali-kali janganlah kahidupan dunio ko mamperdayokan kamu dan sakali-kali janganlah (setan) nang pandai manipu, mamperdayokan kamu tentang Allah.

## 35:6

Sasungguhnyo setan tu musuh bagimu. Mako, perlakukanlah io sabagai musuh! Sasungguhnyo setan tu hanyo mangajak golongannyo supayo orang-orang tu jadi panghuni (nerako) Sa’ir (nang manyalo-nyalo).

## 35:7

Orang-orang nang kafir bagi orang-orang tu sikso nang sangat keras, (sedangkan) orang-orang nang baiman dan mangerjokan amal saleh bagi orang-orang tu ampunan dan pahalo nang besak.

## 35:8

Mako, apokah pantas orang nang dijadikan taraso indah perbuatan buruknyo (oleh setan), lalu manganggap baik perbuatannyo tu (samo dengan nang mandapat patunjuk)? Sasungguhnyo Allah manyesatkan siapo nang dikendaki (badasarkan pilihannyo) dan mambagih patunjuk siapo nang dikendaki (badasarkan kasiapannyo manerimo patunjuk). Mako, jangan kamu (Nabi Muhammad) biakkan binaso kareno kasedihan tahadap (sikap) orang-orang tu. Sasungguhnyo Allah Maha Mangetaui apo nang orang-orang tu perbuat.

## 35:9

Allahlah nang mangirimkan bamacam-macam angin, lalu io (angin) manggerakkan awan. (Salanjutnyo) Kami arahkan awan tu ka suatu daerah nang mati (tandus), lalu dengannyo (hujan) Kami hidupkan bumi sasudah matinyo. Demikianlah kabangkitan tu.

## 35:10

Siapo nang mangendaki kamulioan, (katauilah) kamulioan tu sagalonyo milik Allah. Kapado-Nyolah bakal naik perkatoan-perkatoan nang baik [^630] dan amal saleh bakal diangkat-Nyo. Adopun orang-orang nang marencanakan kajahatan bakal mandapat sikso nang amat keras dan rencano jahat orang-orang tu bakal hancur.

[^630]: Sebagian ulama tafsir mangatokan bahwa perkatoan nang baik tu iolah Kalimat Tauhid, yaitu Lā ilāha illallāh; dan ado pulak nang mangatokan zikir kapado Allah; dan ado pulak nang mangatokan sagalo perkatoan nang baik nang diucapkan kareno Allah.

## 35:11

Allah manciptokan kamu dari tanah, dari air mani, kemudian Dio jadikan kamu bapasang-pasangan (laki-laki dan perempuan). Idak ado saorang perempuan pun nang mangandung dan malahirkan kacuali dengan sapengetauan-Nyo. Idak dipanjangkan umur sasaorang dan idak pulo dikurangi umurnyo, kacuali (sudah ditetapkan) dalam Kitab (Lauh Mahfuzh). Sasungguhnyo nang demikian tu sangat mudah bagi Allah.

## 35:12

Idaklah samo (antaro) duo laut; nang ko tawar, segar, sedap diminum dan nang lain amat asin. Dari masing-masing laut tu kamu dapat mamakan daging nang segar dan dapat mangeluarkan perhiasan nang kamu pakai. Di sano kamu nengok kapal-kapal (balayar) mambelah (lautan) supayo kamu dapat mancari sabagian karunio-Nyo dan supayo kamu basyukur.

## 35:13

Dio mamasukkan malam ka dalam siang dan mamasukkan siang ka dalam malam. Dio (pulak nang) manundukkan matohari dan bulan. Masing-masing baredar sampe batas waktu nang lah ditentukan. (Nang babuat macam tu) iolah Allah Tuhanmu. Kapunyoan-Nyolah sagalo karajoan. Orang-orang tu nang kamu seru (sembah) salain Allah idak mampunyoi (sasuatu walaupun) satipis kulit ari.

## 35:14

Jiko kamu manyeru orang-orang tu, orang-orang tu idak manganing seruanmu dan sakironya manganing, orang-orang tu idak dapat mamenuhi permintaanmu. Pado hari kiamat orang-orang tu bakal mangengkari kamusyrikanmu dan idak ado nang dapat mambagihkan katerangan kapadomu macam (nang dibagihkan oleh Allah) Nang Mahateliti.

## 35:15

Oi manusio, kamulah nang mamerlukan Allah. Hanyo Allah Nang Mahakayo lagi Maha Tapuji.

## 35:16

Jiko bakendak, niscayo Dio mambinasokan kamu dan mandatangkan makhluk nang baru.

## 35:17

Nang macam tu bagi Allah idak sulit.

## 35:18

Orang nang badoso idak mamikul doso orang lain. Jiko sasaorang nang (dibebani dengan) doso nang berat (lalu) mamanggil (orang lain) untuk mamikul bebannyo tu idak bakal dipikulkan sadikit pun meskipun (nang dipanggilnyo tu) kaum kerabatnyo dewek. Sasungguhnyo nang dapat kamu bagih peringatan [^631] hanyo orang-orang nang takut kapado Tuhannyo (sakalipun) idak mangimak-Nyo dan orang-orang manegakkan sembahyang. Siapo nang mansucikan dirinyo, sasungguhnyo dio mansucikan diri untuk kabaikan dirinyo dewek. Hanyo kapado Allahlah kamu balik.

[^631]: Maksud dari ‘dapat kamu bagih paringatan’ tu adolah dapat kamu bagih peringatan dan mau manerimonyo.

## 35:19

Idaklah samo orang nang buto dengan orang nang mangimak.

## 35:20

Idak (pulak) samo gelap gulito dengan cahayo.

## 35:21

Idak (samo) pulak nang teduh dengan nang panas.

## 35:22

Idak (pulo) samo orang nang hidup dengan orang-orang nang mati. Sasungguhnyo Allah mambagih panganaingan kapado siapo nang dikendaki dan kamu (Nabi Muhammad) idak bakal sanggup mambuat orang nang dalam kubur dapat manganing.

## 35:23

Kamu idak lain hanyolah saorang pambagih peringatan.

## 35:24

Sasungguhnyo Kami mangutus kamu dengan mambawak kabenaran [^632] sabagai pambawak berito gembiro dan sabagai pambagi peringatan. Idak ado sikok umat pun, kacuali lah datang kapadonyo saorang pambagih peringatan.

[^632]: ‘Kabenaran’ dalam ayat ko adolah ugamo tauhid dan hukum-hukum.

## 35:25

Jiko orang-orang tu mandustokanmu, sungguh orang-orang nang sabelum orang-orang tu pun lah mandustokan (kabenaran). Lah datang rasul-rasul dengan mambawak katerangan nang nyato (mu’jizat), zubur, [^633] dan kitab nang mambagih panjelasan nang sempurno.

[^633]: ‘Zubur’ adolah lembaran-lembaran wahyu nang mangandung katetapan hukum dan nasehat nang dibagih kapado nabi-nabi tadahulu.

## 35:26

Kemudian, Aku sikso orang-orang nang kufur. Mako, (imaklah) macam mano akibat kamurkoan-Ku.

## 35:27

Idakkah kamu mangimak bahwasanyo Allah manurunkan aek dari langit, lalu dengan (aek) tu Kami mangeluarkan hasil tanaman nang bamacam-macam warnonyo. Di antaro gunung-gunung tu ado bagaris-garis putih dan merah nang baaneko macam warnonyo dan ado (pulak) nang itam pekat.

## 35:28

(Macam tu pulak) di antaro manusio, makhluk bagerak nang banyawo, dan binatang-binatang ternak ado nang bamacam-macam warnonyo (dan jenisnyo). Di antaro hambo-hambo Allah nang takut kapado-Nyo hanyolah ulama. [^634] Sasungguhnyo Allah Mahaperkaso lagi Maha Pangampun.

[^634]: ‘Paro ulama pado ayat ko adolah orang nang mampunyoi pangetauan tentang syari’at, kajadian alam dan sosial nang manghasilkan raso takut disertoi pangagungan kapada Allah Swt.

## 35:29

Sasungguhnyo orang-orang nang selalu mambaco kitab Allah (Al-Qur’an), manegakkan sembahyang dan manginfakkan sabagian rezeki nang Kami bagih kapadonyo sacaro diam-diam dan terang-terangan, orang-orang tu mangharapkan perdagangan nang idak bakal marugi.

## 35:30

(Macam tu) supayo Allah manyempurnokan pahalo orang-orang tu dan manambah karunio-Nyo. Sasungguhnyo Allah Maha Pangampun lagi Maha Mansyukuri.

## 35:31

Apo nang lah Kami wahyukan kapadomu (Nabi Muhammad), yaitu Kitab Suci (Al Qur’an), tulah nang benar nang mambenarkan kitab-kitab nang sabelumnyo. Sasungguhnyo Allah benar-benar Maha Mangetaui lagi Maha Mangimak (kaadoan) hambo-hambo-Nyo.

## 35:32

Kemudian, Kitab suci tu Kami wariskan kapado orang-orang nang Kami pilih di antaro hambo-hambo Kami, lalu di antaro orang-orang tu ado nang manganiayo dirinyo dewek, ado nang pertengahan dan ado (pulak) nang lebih dahulu babuat kabaikan [^635] dengan izin Allah. Tulah (dibagih kitab suci tu adolah) karunio nang amat besak.

[^635]: Ungkapan ‘mananiayoi diri dewek’ baarti malakukan doso, sedangkan kato ‘pertengahan’ mengacu kapado orang nang malakukan amalan nang wajib bae dan menjaui doso. Adopun ‘orang-orang nang lebih dulu dalam babuat kabaikan‘ adolah orang-orang nang idak hanyo mangerjokan nang wajib, tapi jugo mangerjokan hal-hal nang hukumnyo sunah.

## 35:33

(Balasan bagi orang-orang tu di akherat adolah) surgo  ́Adn nang orang-orang tu masuk ka dalamnyo. Di dalamnyo orang-orang tu dihiasi dengan gelang-gelang dari emas dan mutiaro. Pakaian orang-orang tu di dalamnyo adolah sutera.

## 35:34

Orang-orang tu bakato, “Sagalo puji bagi Allah nang lah manghilangkan kasedihan dari kami. Sasungguhnyo Tuhan kami benar-benar Maha Pangampum lagi Maha Mansyukuri.

## 35:35

(Dio) nang manempatkan kami di genah nang kekal (surga) denngan karunio-Nyo. Di dalamnyo kami idak maraso lelah dan lesu.”

## 35:36

Orang-orang kafir baginyo nerako Jahanam. Orang-orang tu idak dibinasokan sahinggo orang-orang tu mati dan idak (pulak) diringankan dari orang-orang tu siksonyo. Macam tulah Kami mambalas satiap orang nang kafir.

## 35:37

Orang-orang tu bateriak di dalam nerako tu, “Wahai Tuhan kami, kaluarkanlah kami (dari nerako), niscayo kami bakal mangerjokan amal kabajikan, bukan (macam parbuatan) nang pernah kami kerjokan dulu.” (Dikatokan kapado orang-orang tu), “Bukankah Kami lah mamanjangkan umurmu dalam maso (nang cukup) untuk dapat bapikir bagi orang nang mau bapikir. (Bukankah pulak) lah datang kapadomu saorang pambagih peringatan? Mako, rasokanlah (sikso Kami). Bagi orang nang aniayo idak ado saorang panolong pun.

## 35:38

Sasungguhnyo Allah mangetaui nang gaib di langit dan di bumi. Sasungguhnyo Dio Maha Mangetaui sagalo isi hati.

## 35:39

Diolah nang jadikan kamu khalifah-khalifah di muka bumi. Siapo nang kufur, (akibat) kakufurannyo bakal manimpo dirinyo dewek. Kakufuran orang-orang nang kafir tu hanyo bakal manambah kamurkoan di sisi Tuhannyo. Kakufuran orang-orang nang kafir tu jugo hanyo manambah karugian orang-orang tu bae.

## 35:40

Katokanlah, “Terangkanlah (perihal) sasembahan nang kamu seru salain Allah. Perliatkanlah kapado-Ku (bagian) manokah dari bumi ko nang lah orang-orang tu ciptokan ataukah orang-orang tu mampunyoi peran serto dalam (panciptoan) langit atau adokah Kami mambagih kitab kapado orang-orang tu sahinggo orang-orang tu mandapatkan katerangan-katerangan nang jelas daripadonyo? Sasungguhnyo orang-orang nang aniayo tu sabagiannyo hanyo manjanjikan tipuan bae kapado sabagian nang lain.”

## 35:41

Sasungguhnyo Allah nang manahan langit dan bumi supayo idak lenyap. Jiko kaduonyo lenyap, idak ado saorangpun nang dapat manahannyo salain Allah. Sasungguhnyo Dio Maha Panyantun lagi Maha Pangampun.

## 35:42

Orang-orang tu basumpah atas (nama) Allah dengan sungguh-sungguh bahwa jiko datang kapado orang-orang tu saorang pambagih peringatan, niscayo orang-orang tu bakal lebih banyak mandapat patunjuk daripado salah sikok umat (nang lain). Tapi, katiko pambagih peringatan kapado orang-orang tu, idak manambah (apo-apo) kacuali orang-orang tu samakin jauh dari (kabenaran).

## 35:43

Karena kasombongan (orang-orang tu) di muko bumi dan karena rencana (orang-orang tu) nang jahat. Akibat (buruk) dari rencana jahat tu hanyo bakal manimpo orang nang marencanokannyo dewek. Orang-orang tu hanyo manunggu katetapan (nang balaku) kapado orang-orang nang tadahulu. [^636] Mako, kamu idak bakal mandapatkan parubahan atas katetapan Allah dan idak (pulak) bakal manemukan panyimpangan bagi katetapan Allah tu.

[^636]: Nang dimaksud dengan ‘katetapan (nang balaku) kapado orang-orang nang tadahulu’ adolah turunnyo sikso kapado orang-orang nang mandustokan rasul.

## 35:44

Idakkah orang-orang tu bapergian di bumi lalu nengok macam mano kasudahan orang-orang nang sabelumnyo (nang mandustokan rasul), padohal orang-orang tu lebih besak kakuatannyo daripado dio? Idak ado sasuatu pun nang dapat malemahkan Allah, baik di langit maupun di bumi. Sasungguhnyo Dio Maha Mangetaui lagi Mahakuaso.

## 35:45

Sakironyo Allah manghukum manusio disebabkan oleh apo nang lah diperbuat, niscayo Dio idak bakal manyisokan sikok makhlukpun nang bagerak dan banyawo di bumi ko. Tapi, Dio manangguhkan (hukuman)-nyo sampe waktu nang lah ditentukan. Mako, apobilo datang ajal (waktu ditimpokannyo hukuman atas) orang-orang tu, sasungguhnyo Allah adolah Maha Manengok (kaadoan) hambo-hambo-Nyo.

## 36:1

Yā Sīn

## 36:2

Demi Al-Qur’an nang penuh hikmah

## 36:3

Sasungguhnyo kamu (Nabi Muhammad) benar-benar salah saorang dari rasul-rasu

## 36:4

(Nang barado) di atas jalan nang lurus

## 36:5

(Sebagai wahyu) nang diturunkan oleh (Allah) Nang Mahaperkaso lagi Maha Panyayang,

## 36:6

Supayo kamu (Nabi Muhammad) mambagih peringatan kapado kaum nang nenek moyang orang-orang tu belum pernah dibagih peringatan, sahinggo orang-orang tu lalai

## 36:7

Sasungguhnyo lah pasti balaku perkatoan (katetapan takdir) tahadap kabanyakan orang-orang tu, kerena orang-orang tu idak baiman.

## 36:8

Sasungguhnyo Kami lah mamasang belenggu di leher orang-orang tu, lalu (tangan orang-orang tu nang tabelenggu diangkat) ke dagu, karenonyo orang-orang tu tatengadah.

## 36:9

Kami mamasang panghalang di depan orang-orang tu dan di belakangnyo, sahing- ْgo Kami manutupi (pandangan) orang-orang tu. Orang-orang tu pun idak dapat mangimak.

## 36:10

Samo bae bagi orang-orang tu, apokah kamu (Nabi Muhammad) mambagih peringatan kapado orang-orang tu atau idak. Orang-orang tu tetap idak bakal baiman.

## 36:11

Sasungguhnyo kamu (Nabi Muhammad) hanyo (biso) mambagih peringatan kapado orang-orang nang mau mangikutinyo [^637]  dan nang takut kapado Tuhan Nang Maha Pangasih tanpo mangimak-Nyo. Bagihlah berito gembiro dengan ampunan dan pahalo nang mulio.

[^637]: Peringatan nang dibagih oleh Nabi Muhammad saw. hanyo baguno bagi orang-orang nang mau mangikutinyo.

## 36:12

Sasungguhnyo Kami lah nang mangidupkan orang-orang nang mati dan Kami (pulaklah) nang mancatat apo nang lah orang-orang tu kerjokan dan bekas-bekas nang orang-orang tu (tinggalkan). Sagalo sasuatu Kami kumpulkan dalam Kitab induk nang nyato (Lauh Mahfuzh).

## 36:13

Buatlah suatu perumpamoan bagi orang-orang tu (kaum kafir Makkah), yaitu penduduk suatu negeri, katiko utusan-utusan datang kapado orang-orang tu,

## 36:14

(Yaitu) katiko Kami mangutus kapado orang-orang tu duo orang utusan, lalu orang-orang tu mandustokan kaduonyo. Kemudian Kami kuatkan dengan (utusan) nang katigo. Mako, katigo (utusan tu) bakato, “Sasungguhnyo kami adolah orang-orang nang diutus kapadomu.”

## 36:15

Orang-orang tu (penduduk negeri) manjawab, “Kamu idak lain hanyolah manusio seperti kami. (Allah) Nang Maha Pangasih idak (pernah) manurunkan sasuatu apo pun. Kamu idak lain hanyolah badusto.”

## 36:16

Orang-orang tu (paro rasul) bakato, “Tuhan kami mangetaui bahwa sasungguhnyo kami benar-benar utusan(-Nyo) kapadomu.”

## 36:17

Adopun kawajiban kami idak lain hanyolah manyampekan (perentah Allah) nang jelas.”

## 36:18

Orang-orang tu (penduduk negeri) manjawab, “Sasungguhnyo kami banasib malang karenomu, sasungguhnyo bilo kamu idak bahenti (manyeru kami), niscayo kami bakal marajam kamu dan kamu pasti bakal marasokan siksoan nang pedih dari kami.”

## 36:19

Paro rasul bakato, “Kamalangan kamu tu (akibat perbuatan) kamu dewek. Apokah kareno kamu dibagih peringatan, (lalu kami banasib malang)? Sasungguhnyo kamu adolah kaum nang malampaui batas.”

## 36:20

Datanglah sasaorang dengan bagegas dari ujung kota. Dio bakato, “Oi kaumku, ikutilah paro rasul tu.”

## 36:21

Ikutilah orang nang idak mamintak imbalan (dalam badakwah) kapadomu. Orang-orang tu adolah orang-orang nang mandapat petunjuk.

## 36:22

Apo (alasanku) idak manyembah (Allah) nang lah manciptokanku dan hanyo kapado-Nyo-lah kamu bakal dibalikkan.

## 36:23

Mengapo aku (harus) mangmbil sembahan-sembahan salain-Nyo? Jiko (Allah) Nang Maha Pangasih mangendaki bencano tahadapku, pasti pertolongan orang-orang tu idak baguno samo sakali bagi diriku dan orang-orang tu (jugo) idak dapat manyelamatkanku.

## 36:24

Sasungguhnyo aku (jiko babuat) macam tu, pasti barado dalam kasesatan nang nyato.

## 36:25

Sasungguhnyo aku lah baiman kapado Tuhanmu. Mako, aningkanlah (pangakuan kaimanan)-ku.

## 36:26

Dikatokan (kapadonyo): “Masuklah ka surgo.” [^638] Io (laki-laki tu) bakato, “Aduhai, sakironyo kaumku mangetaui

[^638]: Manurut riwayat, laki-laki tu dibunuh samacam mano disebut dalam ayat 20-25. Katiko dio bakam maninggal,malaikat turun mamberitaukan bahwa Allah Swt. lah mangampuni dosonyo dan dio bakal masuk surgo.

## 36:27

(bagaimano) Tuhanku mangampuniku dan manjadikanku tamasuk orang-orang nang dimuliokan.”

## 36:28

Sasudah dio (dibunuh) Kami idak manurunkan sekok pasukan pun dari langit kapado kaumnyo dan kami idak perlu manurunkannyo.

## 36:29

(Azab orang-orang tu) cukup sakali tariakan bae. Mako, sakatiko tu orang-orang tu mati.

## 36:30

Alangkah besak panyesalan diri paro hambo tu. Satiap datang saorang rasul kapado orang-orang tu, orang-orang tu selalu mamperolok-olokkannyo.

## 36:31

Idakkah orang-orang tu mangetahui berapo banyak umat sabelum orang-orang tu nang lah Kami binasokan. Orang-orang tu (sasudah binaso) idak ado nang balik kapado orang-orang tu (di dunio).

## 36:32

Idak ado sekok (umat) pun, kacuali sagalonyo bakal dikumpulkan kapado Kami (untuk dihisab).

## 36:33

Suatu tando (kekuasoan-Nyo) bagi orang-orang tu adolah bumi nang mati (tandus lalu) Kami manghidupkannyo dan mangeluarkan darinyo biji-bijian kemudian dari (biji-bijian) tu orang-orang tu makan.

## 36:34

Kami (jugo) manjadikan padonyo (bumi) kebun-kebun kurma dan anggur serto Kami mamancarkan padonyo baberapo mato aek

## 36:35

Supayo orang-orang tu dapat makan dari buahnyo, dan dari hasil usaho tangan orang-orang tu. Mangapo orang-orang tu idak basyukur?

## 36:36

Mahasuci (Allah) nang lah manciptokan sagalonyo bapasang-pasangan, baik dari apo nang ditumbuhkan oleh bumi dan dari diri orang-orang tu maupun dari apo nang idak orang-orang tu kataui.

## 36:37

Suatu tando jugo (kakuasoan Allah) bagi orang-orang tu adolah malam. Kami pisahkan siang dari (malam) tu. Mako, sakatiko tu orang-orang tu (barado dalam) kagelapan.

## 36:38

(Suatu tando jugo atas kakuasoan Allah bagi orang-orang tu adolah) Matohari nang bajalan di genah peredarannyo. Macam tulah katetapan (Allah) Nang Mahaperkaso lagi Maha Mangetahui.

## 36:39

(Macam tu jugo) bulan, Kami tetapkan bagi(-nyo) genah-genah peredaran sahinggo (sasudah io sampe ka genah peredaran nang terakhir,) baliklah io seperti bentuk tandan nang tuo. [^639]

[^639]: Bulan tu pado awalnyo kecik babentuk sabit dan manjadi sempurno pado saat purnamo. Kemudian, bulan tu balik mangecil hinggo kaliatan seperti tandan kering nang malengkung.

## 36:40

Idaklah mungkin bagi matohari mangejar bulan dan malam pun idak dapat mandahului siang. Masing-masing baredar pado garis edarnyo.

## 36:41

Suatu tando (kaagungan Allah) bagi orang-orang tu adolah bahwa Kami mangangkut katurunan orang-orang tu dalam kapal nang panuh muatan.

## 36:42

(Macam tu jugo) Kami manciptokan untuk orang-orang tu dari jenis tu angkutan (lain) nang orang-orang tu kendaroi. [^640]

[^640]: Maksud ayat ko adolah binatang-binatang tunggangan dan alat-alat angkutan pado umumnyo.

## 36:43

Jiko Kami mangendaki, Kami bakal manenggelamkan orang-orang tu. Kemudian, idak ado panolong bagi orang-orang tu dan idak (pulak) orang-orang tu diselamatkan.

## 36:44

Tapi, (Kami manyelamatkan orang-orang tu) kareno rahmat nang besak dari Kami dan untuk mambagih orang-orang tu kasenangan hidup sampe waktu tatentu.

## 36:45

Katiko dikatokan kapado orang-orang tu, “Takutlah kamu tahadap sikso nang ado di hadapanmu (di dunio) dan sikso nang ado di belakangmu (akherat) supayo kamu mandapat rahmat,” (mako orang-orang tu bapaling).

## 36:46

Idak ado sekok pun dari tando-tando (kaagungan) Tuhan datang kapado orang-orang tu, kacuali orang-orang tu bapaling darinyo.

## 36:47

Jiko dikatokan kapado orang-orang tu, “Infakkanlah sabagian rezeki nang dibagihkan Allah kapadomu,” orang-orang nang kufur tu bakato kapado orang-orang nang baiman: “Apokah pantas kami mambagih makan kapado orang-orang nang jiko Allah mangendaki, Dio bakal mambagihnyo makan? Kamu benar-benar dalam kasesatan nang nyato.”

## 36:48

Orang-orang tu bakato, “Bilokah janji (hari Kabangkit) ko (tajadi) jiko kamu orang-orang benar?”

## 36:49

Orang-orang tu hanyo manunggu sakali tariakan [^641] nang bakal mambinasokan orang-orang tu katiko orang-orang tu (sibuk) batengkar (tentang urusan dunio).

[^641]: Nang dimaksud dengan ‘tariakan’ pado ayat ko adolah suaro tiupan sangkakalo pertamo nang manghancurkan alam ko.

## 36:50

Sebab tu, orang-orang tu idak dapat bawasiat dan idak dapat balik kapado keluargonyo.

## 36:51

Sangkakalo pun ditiup [^642] dan sakatiko tu orang-orang tu bagerak cepat dari kuburnyo manuju kapado Tuhannyo.

[^642]: Ko adalah tiupan sangkakalo nang kaduo nang mambangkitkan orang-orang dari kubur.

## 36:52

Orang-orang tu bakato, “Celakolah kami! Siapokah nang mambangkitkan kami dari genah tidur kami (kubur)?” (Lalu, dikatokan kapado orang-orang tu,) “Kolah nang dijanjikan (Allah) Nang Maha Pangasih dan benarlah paro rasul(-Nyo).”

## 36:53

Tariakan tu hanyo sakali bae, mako sakatiko tu orang-orang tu sagalo dihadapkan kapado Kami (untuk dihisab).

## 36:54

Pado hari tu idak ado samo sakali orang nang dirugikan sadikit pun. Kamu idak bakal dibagih balasan, kacuali atas apo nang lah kamu kerjokan.

## 36:55

Sasungguhnyo panghuni surgo pado hari tu barado dalam kasibukan (sahinggo idak sempat bapikir tentang panghuni nerako), lagi basenang-senang

## 36:56

Orang-orang tu dan pasangan-pasangannyo barado dalam tempat nang teduh sambal babaringan di atas dipan-dipan bakelambu.

## 36:57

Di (surgo) tu orang-orang tu maperoleh buah-buahan dan apo bae nang orang-orang tu inginkan.

## 36:58

(Kapado orang-orang tu dikatokan), “Salam sejahtero” sebagai ucapan dari Tuhan Nang Maha Panyayang.

## 36:59

(Dikatokan kapado orang-orang kafir,) “Bapisahlah kamu (dari orang-orang mukmin) pado hari ko, oi paro pandurhako.

## 36:60

Bukankah Aku lah pabesan kapadomu dengan sungguh-sungguh oi anak katurunan Adam supayo kamu idak manyembah setan? Sasungguhnyo setan tu musuh nang nyato bagi kamu.”

## 36:61

(Macam tu jugo bahwa) sembahlah Aku. Kolah jalan nang lurus.

## 36:62

Sungguh, io (setan tu) benar-benar lah manyesatkan amat banyak orang dari kamu. Mako, apokah kamu idak mangerti?

## 36:63

Kolah (nerako) Jahanam nang dahulu diperingatkan kapadomu.

## 36:64

Masuklah ka dalamnyo pado hari ko kareno dahulu kamu mangengkarinyo.

## 36:65

Pado hari iko Kami mambungkam mulut orang-orang tu. Tangan orang-orang tulahْ nang bakato kapado Kami dan kaki orang-orang tulah nang bakal basaksi tahadap apo nang dahulu orang-orang tu kerjokan.

## 36:66

Saandainyo Kami mangendaki, pastilah Kami bakal manghapus pangliatan (mambutokan) orang-orang tu sahinggo orang-orang tu balomba-lomba (mancari) jalan (selamat), Mako, bagaimano mungkin orang-orang tu dapat mangimak.

## 36:67

Saandainyo Kami mangendaki, pastilah Kami bakal mangubah bentuk orang-orang tu di genah orang-orang tu barado, sahinggo orang-orang tu idak sanggup maneruskan perjalanan dan jugo idak sanggup pulang lagi.

## 36:68

Siapo nang Kami panjangkan umurnyo niscayo Kami balik proses panciptoannyo (dari kuat manuju lemah). Mako, apokah orang-orang tu idak mangerti?

## 36:69

Kami idak mangajarkan syair kapadonyo (Nabi Muhammad) dan (basyair) tu idaklah patut baginyo. (Wahyu nang Kami turunkan kapadonyo) tu idak lain hanyolah palajaran Al-Qur’an nang jelas,

## 36:70

supayo dio (Nabi Muhammad) mambagih peringatan kapado orang-orang nang hidup (hatinyo) dan supayo katetapan katetapan (azab) taradap orang-orang kafir tu manjadi pasti.

## 36:71

Idakkah orang-orang tu mangetaui bahwa Kami lah manciptokan untuk orang-orang tu binatang tarnak dari ciptoan Kami (dewek), lalu orang-orang tu menjadi pamiliknyo?

## 36:72

Kami manjadikannyo (binatang-binatang ternak tu) tunduk kapado orang-orang tu. Sabagian di antaronyo manjadi tunggangan orang-orang tu dan sabagian (lagi) orang-orang tu makan.

## 36:73

Pado dirinyo (binatang-binatang ternak tu) tadapat babagai manfaat dan minuman untuk orang-orang tu. Apokah orang-orang tu idak basyukur?

## 36:74

Orang-orang tu manjadikan sasembahan salain Allah supayo orang-orang tu mandapat pertolongan.

## 36:75

(Sasembahan) tu idak mampu manolong orang-orang tu, padohal (sasembahan) tu menjadi tentaro nang dihadirkan untuk manjagonyo.

## 36:76

Mako, janganlah sampe ucapan orang-orang tu mambuat kamu (Nabi Muhammad) basedih hati. Sasungguhnyo Kami mangetaui apo nang orang-orang tu rahasiokan dan apo nang orang-orang tu nyatokan.

## 36:77

Idakkah manusio mangetaui bahwa Kami manciptokannyo dari satetes mani? Kemudian tibo-tibo bae io menjadi musuh nang nyato

## 36:78

Dio mambuat perumpamoan bagi Kami dan malupokan asal panciptoannyo. Dio bakato, “Siapokah nang dapat manghidupkan tulang-balulang nang lah hancur luluh?”

## 36:79

Katokanlah (Nabi Muhammad), “Nang bakal manghiidupkannyo adolah Zat nang manciptokannyo pertamo kali. Dio Maha Mangetaui tentang satiap makhluk.

## 36:80

(Diolah) nang manjadikan api untukmu dari kayu nang ijo. Kemudian, sakatiko tu kamu manyalokan (api) darinyo.”

## 36:81

Bukankah Zat nang manciptokan langit dan bumi mampu manciptokan manusio nang sarupo orang-orang tu (di akherat kagi)? Benar, Diolah Nang Maha Banyak Mancipto lagi Maha Mangetaui.

## 36:82

Sasungguhnyo katetapan-Nyo, jiko Dio mangendaki sasuatu, Dio hanyo bakato kapodonyo, “Jadilah!” Mako, tajadilah (sasutu) tu.

## 36:83

Mako, Mahasuci (Allah) nang di tangan-Nyo kekuasoan atas sagalo sasuatu dan kapodo-Nyo-lah kamu dibalikkan.

## 37:1

Demi (rombongan malaikat) nang babaris bashaf-shaf, untuk baibadah kapada Allah),

## 37:2

Demi (rombongan malaikat) nang mancegah (sagalo sasutau) dengan sungguh-sungguh,

## 37:3

Demi (rombongan malaikat) nang mambacokan peringatan,

## 37:4

Sungguh, Tuhanmu benar-benar So.

## 37:5

Tuhan langit dan bumi dan apo nang barado di antaro kaduanyo dan Tuhan genah-genah terbitnyo matohari.

## 37:6

Sasungguhnyo Kami lah mangiasi langit dunia (nang tadekat) dengan hiasan (barupo) bintang-bintang,

## 37:7

(Kami lah manjagonyo dengan) panjagoan nang sempurno dari satiap setan nang durhako.

## 37:8

Setan-setan tu idak dapat manganing (percakapan) paro malaikat dan setan-setan tu dilempari dari sagalo panjuru

## 37:9

Untuk mangusir setan-setan tu. Bagi setan-setan tu azab nang kekal (di akherat),

## 37:10

Kacuali (setan) nang manyabar pambicaroan dengan sakali sambar; mako io dikejar oleh bintang nang manyalo.

## 37:11

Mako, tanyokanlah kapado orang-orang tu (musyrik Makkah), “Apokah orang-orang tu (manusio) lebih sulit panciptoannyo ataukah salainnyo (langit, bumi, dan lainnyo) nang lah Kami ciptokan?” Sasungguhnyo Kami lah mannciptokan (bapak) orang-orang tu (adam) dari tanah liat.

## 37:12

Bahkan, kamu (Nabi Muhammad) manjadi heran (tahadap kaengkaran orang-orang tu) dan orang-orang tu salalu manghinomu.

## 37:13

Apobilo dibagih peringatan, orang-orang tu idak mangingat (mangindahkannyo).

## 37:14

Apobilo mangimak suatu tando (kaagungan Alah atau kabenaran Nabi (Muhammad), orang-orang tu amat manghino.

## 37:15

Orang-orang tu bakato, “Ko idak lain hanyolah sihir nang nyato.

## 37:16

Apobilo kami lah mati, (lalu) manjadi tanah dan tulang-balulang, apokah kami benar-benar bakal dibangkitkan?

## 37:17

Apokah nenek moyang kami nang tadahulu (bakal dibangkitkan pulak)?”

## 37:18

Katokanlah (Nabi Muhammad), “Yo (kamu bakal dibangkitkan) dan kamu bakal tahino.”

## 37:19

Sasungguhnyo kabangkitan tu hanyo dengan sikok tariakan (tiupan sangsakalo kadua). Mako, sakatiko tu orang-orang tu (bangun dari kamatian) mangimak (apo nang tajadi).

## 37:20

Orang-orang tu bakato, “Alangkah celako kami! (Kironyo) kolah hari pambalasan tu.”

## 37:21

Kolah hari kaputusan nang dahulu (selalu) kamu dustokannyo.

## 37:22

(Lalu, diperentahkan kapado paro malaikat): “Kumpulkanlah orang-orang nang aniayo baserto kanti sajawat orang-orang tu dan nang dahulu orang-orang tu sembah

## 37:23

Salain Allah. Lalu, tunjukkanlah kapado orang-orang tu jalan ka (nerako) Jahim).

## 37:24

Tahanlah orang-orang tu (di genah per-hentian). Sasungguhnyo orang-orang tu bakal ditanyo (tentang kayakinan dan perilaku orang-orang tu).

## 37:25

(Orang-orang tu lalu dikecam,) “Mangapo kamu idak tolong manolong (samacam mano kamu di dunio)?”

## 37:26

Bahkan, orang-orang tu pado hari tu manye-rah (kapado kaputusan Allah).

## 37:27

Sabagian dan orang-orang tu mangadap kapado sabagian nang lain saling batanyo (babantah-bantahan).

## 37:28

(Pangikut) orang-orang tu bakato (kapado pamimpinnyo), “Sasungguhnyo kamulah nang dahulu salalu mandatangi kami dari arah kanan (untuk manghalangi kami dari kabajikan).

## 37:29

(Pamimpin) orang-orang tu manjawab, “(Idak), bahkan kamulah nang idak (mau) manjadi orang mukmin.”

## 37:30

(Sabenarnyo,) kami sadikit pun idak bakuaso tahadapmu (untuk manghalang-halangimu), bahkan kamulah kaum nang malampaui batas.

## 37:31

Mako, putusan (azab) Tuhan (bakal) benar-benar manimpo kito. Pasti kito bakal marasokan (azab tu).

## 37:32

Kami (mangakui) lah manyesatkan kamu. Sasungguhnyo kami dewek orang-orang nang sesat.”

## 37:33

Sasungguhnyo orang-orang tu pado hari tu basamo-samo marasokan azab.

## 37:34

Sasungguhnyo macam tulah Kami mamperlakukan orang-orang nang babuat doso.

## 37:35

Sasungguhnyo dahulu apobilo dikatokan kapado kapado orang-orang tu, “Lā ilāha illāllah” (Idak ado Tuhan nang wajib disembah salain Allah), orang-orang tu manyombongkan diri,

## 37:36

Orang-orang tu bakato, “Apokah kami harus maninggalkan sembahan-sembahan kami kareno saorang panyair gilo?”

## 37:37

Padohal dio (Nabi Muhammad) datang dengan mambawak kabenaran dan mambenarkan paro rasul (sabelumnyo).

## 37:38

Sasungguhnyo kamu pasti bakal merasokan azab nang pedih.

## 37:39

Kamu idak dibagih balasan, kacuali tahadap apo nang lah kamu kerjokan.

## 37:40

Tapi, hambo-hambo Allah nang tapilih (kareno kaikhlasannyo),

## 37:41

Orang-orang tu mamperoleh rezeki nang sudah ditentukan,

## 37:42

(Yaitu) buah-buahan. Orang-orang tu adolah orang-orang nang dimuliokan.

## 37:43

Di dalam surgo-surgo nang penuh nikmat.

## 37:44

(Orang-orang tu duduk) bahadap-hadapan di atas dipan-dipan.

## 37:45

Kapado orang-orang tu diedarkan gelas (nang baisi minuman) dari mato aek (surgo).

## 37:46

(Warnonyo) putih bersih dan lezat rasonyo bagi orang-orang nang maminum (-nyo).

## 37:47

Idak ado di dalamnyo (unsur) nang mambahayokan dan orang-orang tu idak mabuk karenanyo.

## 37:48

Di sisi orang-orang tu ado (bidadari-bidadari) nang bamato indah dan mamabati pandangannyo (dari salain pasangan orang-orang tu).

## 37:49

(Warno kulit) orang-orang tu seperti (warno) telur nang tasimpan dengan baik.

## 37:50

Orang-orang tu bahadap-hadapan sikok samo lain sambil bacakap-cakap.

## 37:51

Bakatolah salah seorang di antaro orang-orang tu, “Sasungguhnyo aku dahulu (di dunio) pernah mampunyoi saorang kanti

## 37:52

Nang bakato: ‘Apokah sasungguhnyo kamu tamasuk orang-orang nang mambenarkan (hari babangkit)?

## 37:53

Apobilo bilo kami lah mati (lalu) manjadi tanah dan tulang-balulang, apokah kami benar-benar (bakal dibangkitkan untuk) dibagih pambalasan?”

## 37:54

Dio bakato pulolah, “Maukah kamu manngimak (kantiku tu)?”

## 37:55

Mako, io mangimaknyo. Lalu, dio mangimak (kanti)-nyo tu di tengah-tengah (nerako) jahim.

## 37:56

Dio bakato, “Demi Allah, kamu hampir bae mancelakokanku,

## 37:57

Sakironyo bukan kareno nikmat Tuhanku, pastilah aku tamasuk orang-orang nang diseret (ka nerako).

## 37:58

Apokah kito idak bakal mati,

## 37:59

Kacuali kematian kito nang pertamo bae (di dunio) dan kito idak bakal disikso (di akherat ko)?

## 37:60

Sasungguhnyo ko benar-benar kamenangan nang agung.

## 37:61

Untuk (kamenangan) samacam ko, hendaklah baamal (di dunio) orang-orang nang mampun baamal.

## 37:62

Apokah (makanan surgo) tu hidangan nang lebih baik ataukah pohon Zaqum?

## 37:63

Sasungguhnyo Kami manjadikan pohon (zaqum tu sabagai azab bagi orang-orang nang aniayo.

## 37:64

Sasungguhnyo tu adolah pohon nang kaluar dari dasar (narako) Jahim.

## 37:65

Mayangnyo saperti kepalo-kepalo setan.

## 37:66

Sasungguhnyo orang-orang tu benar-benar mamakan sabagian darinyo (buah pohon tu) dan orang-orang tu mamenuhi perutnyo dengan buahnyo (zaqum).

## 37:67

(Sasudah makan buah zaqum,) sasungguhnya bagi orang-orang tu minuman nang dicampur dengan aek nang amat panas.

## 37:68

Kemudian, genah balik orang-orang tu pasti ka (nerako) Jahim.

## 37:69

Sasungguhnyo orang-orang tu mandapati nenak moyang orang-orang tu dalam kaadoan sesat.

## 37:70

Orang-orang tu tagesa-gesa mangikuti jejak (nenek myang) orang-orang tu.

## 37:71

Sungguh, sabelum orang-orang tu (kaum Quraisy), benar-benar lah sesat sabagian besak dari orang-orang nang tadahulu,

## 37:72

Sungguh, Kami benar-benar lah mangutus (rasul) pambagih peringatan di kalangan orang-orang tu.

## 37:73

Mako, peratikanlah bagaimano kasudahan orang-orang nang dibagih peringatan tu,

## 37:74

kacuali hambo-hambo Allah nang tapilih (kareno kaikhlasannyo).

## 37:75

Sungguh, Nuh benar-benar lah badoa kapado Kami dan sungguh, Kamilah sabaik-baik nang mamperkenankan doa.

## 37:76

Kami lah manyelamatkan dio dan pangikutnyo dari bencano nang besak.

## 37:77

Kami manjadikan katurunannyo orang-orang nang batahan (di bumi).

## 37:78

Kami mangabadikan untuknyo (pujian) pado orang-orang nang datang kemudian,

## 37:79

“Kasejahteroan (Kami limpahkan) atas Nuh di sagalo alam.”

## 37:80

Sasungguhnyo, macam tulah Kami mambagih balasan kapado orang-orang nang babuat kabaikan.

## 37:81

Sasungguhnyo dio tamasuk hambo-hambo Kami nang mukmin.

## 37:82

Kemudian, Kami manenggelamkan nang lain.

## 37:83

Sasungguhnyo Ibrahim tamasuk golongannyo (Nuh). [^643]

[^643]: Nabi Ibrahim a.s. tamasuk sekok golongan dengan Nabi Nuh a.s. dalam kamanan kapado Allah Swt. dan pokok-pokok ajaran ugamo.

## 37:84

(Ingatlah) katiko dio datang kapado Tuhannyo dengan hati nang suci, [^644]

[^644]: Mangikhlaskan hatinyo kapado Allah dengan sapenuhnyo.

## 37:85

katiko dio bakato kapado bapaknyo dan kaumnya, “Apo nang kamu sembah tu?

## 37:86

Apokah kamu mangendaki kabohongan dengan sasembahan salain Allah?

## 37:87

Mako, bagaimano anggapanmu tahadap Tuhan sagalo alam?”

## 37:88

Lalu, dio (Ibrahim) mamandang sakilas ka arah bintang-bintang,

## 37:89

Kemudian dio bakato, “Sasungguhnyo aku sakit.”

## 37:90

Orang-orang tu lalu bapaling darinyo serayo maninggalkannyo.

## 37:91

Kemudian, dio langsung manuju ka berhalo-berhalo orang-orang tu (sacaro diam-diam), lalu bakato, “Mangapo kamu idak makan? [^645]

[^645]: Pertanyoan tasebut diajukan sabagai ejekan kapado berhalo-berhalo nang dibagih sajian makanan, tapi idak biso mamakannyo.

## 37:92

Mangapo kamu idak manjawab?”

## 37:93

Dio lalu manghadap ka (berhalo-berhalo) tu sambil mamukul dengan tangan kanan(-nyo).

## 37:94

Kemudian, orang-orang tu (kaumnya) datang bagegas kapadonyo.

## 37:95

Dio (Ibrahim) bakato, “Apokah kamu manyembah patung-patung nang kamu pahat tu?

## 37:96

Padohal Allahlah nang manciptokanmu dan apo nang kamu perbuat tu.”

## 37:97

Orang-orang tu bakato, “Buatlah bangunan (perapian) untuk (mambakar)-nyo, lalu lemparkan dio ka dalam api nang manyalo-nyalo tu.”

## 37:98

Orang-orang tu bamaksud mamperdayoinyo, (namun Allah manyelamatkannyo,) lalu Kami manjadikan orang-orang tu orang-orang nang hino.

## 37:99

Dio (Ibrahim) bakato, “Sasungguhnyo aku bakal pegi (manghadap) kapado Tuhanku. [^646] Dio bakal mambagihku patunjuk.”

[^646]: Nabi Ibrahim a.s. pegi ka suatu negeri supayo dapat manyembah Allah dan badakwah.

## 37:100

(Ibrahim badoa,) “Ya Tuhanku, anuge-rahkanlah kapadoku (katurunan) nang tamasuk orang-orang saleh.”

## 37:101

Mako, Kami mambagih kabar gembiro kapadonya dengan (kalahiran) saorang anak (Ismail) nang sangat santun.

## 37:102

Katiko anak tu sampe pado (umur) io sanggup bakerjo basamonyo, io (Ibrahim) bakato, “Oi anakku, sasungguhnyo aku bamimpi bahwa aku manyembelihmu. Pikirkanlah apo pandapatmu?” Dia (Ismail) manjawab, “Oi bapakku, lakukanlah apo nang diperentahkan (Allah) kapadomu! Insyaallah kamu bakal mandapatiku tamasuk orang-orang sabar.”

## 37:103

Katiko kaduanyo lah baserah diri dan dio (Ibrahim) maletakkan pelipis anaknyo di atas gundukan (untuk malaksanokan perentah Allah),

## 37:104

Kami mamanggil dia, “Oi Ibrahim,

## 37:105

Sungguh, kami lah mambenarkan mimpi tu.” Sasungguhnyo macam tulah Kami mambagih balasan kapado orang-orang nang babuat kabaikan.

## 37:106

Sasungguhnyo ko benar-benar suatu ujian nang nyato.

## 37:107

Kami manebusnyo dengan saekor (binatang) sambelihan nang besak. [^647]

[^647]: Peristiwo tu manjadi dasar disyariatkannyo panyembelihan binatang kurban pado hari rayo Iduladha.

## 37:108

Kami mangabadikan untuknyo (pujian) pado orang-orang nang datang kemudian,

## 37:109

“Salam sejahtero atas Ibrahim.”

## 37:110

Macam tulah Kami mambagih balasan kapado orang-orang nang babuat kabaikan.

## 37:111

Sasungguhnyo dio tamasuk hambo-hambo Kami nang mukmin.

## 37:112

Kami lah mambagihnyo kabar gembiro tentang (bakal dilahirkannyo) Ishaq, saorang nabi nang tamasuk orangorang saleh.

## 37:113

Kami malimpahkan kaberkahan kapadonya dan Ishaq. Sabagian katurunan kaduanyo ado nang babuat baik dan ada (pulak) nang terang-terangan babuat aniayo tahadap dirinyo dewek.

## 37:114

Sungguh, Kami benar-benar lah malimpahkan nikmat kapado Musa dan Harun.

## 37:115

Kami lah manyelamatkan kaduanyo dan kaumnyo dari bencano nang besak,

## 37:116

Kami lah manolong orang-orang tu, sahinggo orang-orang tu manjadi orang-orang nang menang.

## 37:117

Kami lah manganugerahkan kapado kaduanyo Kitab nang sangat jelas (Taurat).

## 37:118

Kami lah mambimbing kaduanyo ka jalan nang lurus.

## 37:119

Kami lah mangabadikan untuk kaduanyo (pujian) pado orang-orang nang datang kemudian,

## 37:120

“Salam sejahtero atas Musa dan Harun.”

## 37:121

Sasungguhnyo, macam tulah Kami mambagih balasan kapado orang-orang nang babuat kabaikan.

## 37:122

Sasungguhnyo kaduanyo tamasuk hambo-hambo Kami nang mukmin.

## 37:123

Sasungguhnyo Ilyas benar-benar tamasuk paro rasul.

## 37:124

(Ingatlah) katiko dio bakato kapado kaumnyo, “Mangapo kamu idak batakwa?

## 37:125

Apokah kamu terus manyeru Ba‘l [^648] dan maninggalkan sabaik-baik pancipto,

[^648]: Ba‘l adolah nama salah sikok berhalo orang Fenisia, yaitu orang nang baasal dari wilayah Lebanon dan Suriah.

## 37:126

Allah Tuhanmu dan Tuhan nenek moyangmu nang tadahulu?”

## 37:127

Orang-orang tu kemudian mandustakannyo (Ilyas). Sasungguhnyo orang-orang tu bakal diseret (ka nerako),

## 37:128

Kacuali hambo-hambo Allah nang tapilih (kareno kaikhlasannyo).

## 37:129

Kami mangabadikan untuknyo (pujian) pado orang-orang nang datang kemudian,

## 37:130

“Salam sejahtero atas Ilyas dan kaumnya.”

## 37:131

Sasungguhnyo, macam tulah Kami mambagih balasan kapado orang-orang nang babuat kabaikan.

## 37:132

Sasungguhnyo dio tamasuk hambo-hambo Kami nang mukmin.

## 37:133

Sasungguhnyo Lut benar-benar tamasuk paro rasul.

## 37:134

(Ingatlah) katiko Kami lah manyelamatkan dio dan pangikutnyo galo,

## 37:135

Kacuali saorang perempuan tuo (bininyo) nang tamasuk golongan (orang-orang kafir) nang tatinggal.

## 37:136

Kemudian, Kami binasokan nang lain. [^649]

[^649]: Orang-orang nang tinggal di kota nang idak ikut basamo Nabi Lut a.s.

## 37:137

Sasungguhnyo kamu (penduduk Makkah) benar-benar bakal malintasi (bekas-bekas kahancuran) orang-orang tu pado waktu pagi

## 37:138

dan waktu malam. Mangapo kamu idak mangerti?

## 37:139

Sasungguhnyo Yunus benar-benar tamasuk paro rasul,

## 37:140

(Ingatlah) katiko dio balari ka kapal nang penuh muatan,

## 37:141

Kemudian dio ikut diundi, [^650] mako dia tamasuk orang-orang nang kalah (dalam undian).

[^650]: Undian diadokan kareno muatan kapal amat penuh dan dikhawatirkan bakal tanggelam jiko panumpang idak dikurangi. Orang nang namonya kaluar dalam undian dinyatokan kalah dan bakal dilempar ka laut. Namo Nabi Yunus a.s. kaluar dalam undian tasebut, sahinggo dio dilemparkan ka laut.

## 37:142

Dio kemudian ditelan oleh ikan besak dalam kaadoan tacelo. [^651]

[^651]: Disebut ‘tacelo’ kareno dio lari maninggalkan kaumnyo.

## 37:143

Saandainyo dio bukan golongan orang yang banyak batasbih kapado Allah,

## 37:144

niscayo dio bakal tetap tinggal di perutnyo (ikan) sampe hari Kabangkitan.

## 37:145

Kami kemudian malemparkannyo (dari mulut ikan) ka daratan nang tandus, sedang dio dalam kaadoan sakit.

## 37:146

Kami kemudian manumbuhkan tanaman sajenis labu untuknyo.

## 37:147

Kami mangutusnyo kapado saratus ribu (orang) atau lebih,

## 37:148

lalu orang-orang tu baiman. Mako, Kami manganugerahkan kanikmatan hidup kapado orang-orang tu hingga waktu tatentu.

## 37:149

(Oi Nabi Muhammad,) tanyolah orang-orang tu (orang-orang kafir Makkah), “Apokah untuk Tuhanmu anak-anak perempuan, sedangkan untuk orang-orang tu anak-anak laki-laki [^652]

[^652]: Orang musyrik Makkah mangatokan bahwa malaikat tu adolah anak-anak perempuan Allah Swt., padohal orang-orang tu dewek manganggap hino anak perempuan tu.

## 37:150

Atau Kami manciptokan malaikat-malaikat berupo perempuan, sedangkan orang-orang tu manyaksikan(-nyo)?”

## 37:151

Ingatlah, sasungguhnyo orang-orang tu benar-benar mangatokan dengan kabohongan orang-orang tu,

## 37:152

“Allah mampunyai anak.” Sasungguhnyo orang-orang tu benar-benar pandusto.

## 37:153

Apokah dio (Allah) lebih mamilih anak-anak perempuan daripado anak-anak laki-laki?

## 37:154

Apo nang lah tajadi pado kamu? Bagaimano kamu manetapkan(-nyo)?

## 37:155

Mako, mangapo kamu idak mangambil palajaran?

## 37:156

Ataukah kamu mampunyoi bukti nang jelas?

## 37:157

(Kalau macam tu,) bawaklah kitabmu jiko kamu orang-orang nang benar.

## 37:158

Orang-orang tu manjadikan (hubungan) nasab antaro dio dan jin. Sungguh, jin benar-benar lah mangetahui bahwa orang-orang tu (kaum musyrik) pasti bakal diseret (ka nerako),

## 37:159

Mahasuci Allah dari apo nang orang-orang tu sifatkan,

## 37:160

kacuali hambo-hambo Allah nang tapilih (kareno kaikhlasannyo).

## 37:161

Mako, sasungguhnyo kamu dan apo nang kamu sembah tu

## 37:162

idak bakal dapat manyesatkan (sasaorang) tahadap Allah,

## 37:163

Kacuali orang nang bakal masuk ka (nerako) Jahim.

## 37:164

(Malaikat bakato,) “Idak sekok pun di antaro kami, kacuali masing-masing mampunyoi kadudukan tatentu.

## 37:165

Sasungguhnyo kamilah nang salalu taatur dalam barisan (dalam malaksanokan perentah Allah).

## 37:166

Sasungguhnyo kamilah nang benar-benar terus batasbih (kapado Allah).”

## 37:167

Sasungguhnyo orang-orang tu (orang kafir Makkah) benar-benar bakato,

## 37:168

“Saandainyo di sisi kami ado sabuah kitab dari (kitab-kitab nang diturunkan) kapado orang-orang tadahulu,

## 37:169

Niscayo kami bakal manjadi hambo-hambo Allah nang tapilih.

## 37:170

Tapi, tanyato orang-orang tu mangeng-karinyo (Al-Qur’an). Mako, kagi orang-orang tu bakal mangetahui (akibat kaengkarannyo tu).

## 37:171

Sungguh, janji Kami benar-benar lah tetap bagi hambo-hambo Kami nang manjadi rasul.

## 37:172

Sasungguhnyo orang-orang tulah nang pasti bakal mandapat pertolongan,

## 37:173

dan sasungguhnyo bala tentaro Kami tulah nang pasti menang,

## 37:174

Mako, bapalinglah kamu (Nabi Muhammad) dari orang-orang tu sampai waktu tatentu!

## 37:175

Imaklah orang-orang tu! Mako, kagi orang-orang tu bakal mengimak (azab tu).

## 37:176

Mako, apokah orang-orang tu maminta supayo azab Kami disegerokan?

## 37:177

Apobila turun (siksoan tu) di halaman orang-orang tu, amat buruklah pagi hari bagi orang-orang nang diperingatkan tu.

## 37:178

Bapalinglah kamu (Nabi Muhammad) dari orang-orang tu sampe waktu tatentu.

## 37:179

Imaklah (orang-orang tu)! Mako, kagi orang-orang tu bakal mangimak (azab tu.

## 37:180

Mahasuci Tuhanmu, Tuhan pamilik kamulioan dari apo nang orang-orang tu sifatkan.

## 37:181

Selamat sejahtero bagi paro rasul.

## 37:182

Sagalo puji bagi Allah Tuhan sagalo alam.

## 38:1

Ṣād, demi Al-Qur’an nang mangandung peringatan.

## 38:2

Tapi, orang-orang nang kufur (barado) dalam kasombongan dan permusuhan.

## 38:3

Betapo banyak generasi sabelum orang-orang tu nang lah Kami binasokan. Lalu, orang-orang tu maminta tolong (katiko datang azab), padohal (waktu tu) bukanlah saat untuk malepaskan diri.

## 38:4

Orang-orang tu heran kareno lah dating kapado orang-orang tu saorang pambagih peringatan (rasul) dari kalangan orang-orang tu. Orang-orang kafir bakato, “Orang ko adolah panyihir nang banyak badusto.

## 38:5

Apokah dio manjadikan tuhan-tuhan tu Tuhan nang sekok bae? Sasungguhnyo ko benar-benar sasuatu nang sangat mangherankan.”

## 38:6

Lalu pegilah pamimpin-pamimpin orang-orang tu (serayo bakato), “Pegilah kamu dan tetaplah (manyembah) tuhan-tuhanmu. Sasungguhnyo ko benar-benar suatu hal nang dikendaki.

## 38:7

Kami idak pernah manganing hal ko dalam ugamo nang taakhir. (Ajaran mangesokan Allah) ko idak lain kacuali (dusto) nang dibuat-buat.

## 38:8

Mangapo Al-Qur’an tu diturunkan kapado dio di antaro kito?” Sabenarnyo orang-orang tu dalam karaguan tahadap kitab-Ku. Tapi, orang-orang tu (ragu kareno) belum marasokan azab-Ku.

## 38:9

Atau, apokah orang-orang tu mampunyoi perbendaharoan rahmat Tuhanmu nang Mahaperkaso lagi Maha Pambagih?

## 38:10

Atau, apokah orang-orang tu mampunyoi kerajoan langit dan bumi serto apo nang ado di antaro kaduanyo? (Jiko ado,) biaklah orang-orang tu manaiki tanggo-tanggo (ka langit).

## 38:11

Bala tentaro nang barada di sano dari golongan nang basekutu (untuk mangalahkan Rasul Kami) tentu bakal dikalahkan.

## 38:12

Sabelum orang-orang tu, kaum Nuh, ‘Ad, dan Fir‘aun nang mampunyoi kakuatan besak (jugo) lah mandustakan (paro rasul).

## 38:13

(Macam tu jugo) Samud, kaum Lut, dan penduduk Aikah. Orang-orang tulah golongan nang basekutu (manentang paro rasul).

## 38:14

Masing-masing idak lain, kacuali mandustokan paro rasul. Mako, pantaslah orang-orang tu marasokan hukuman-Ku.

## 38:15

Orang-orang tu idak manunggu salain sikok tariakan (bae) nang idak ado selonya.

## 38:16

Orang-orang tu bakato, “Wahai Tuhan kami, segerokanlah untuk kami bagian (dari sikso) kami sabelumhari Peritungan.”

## 38:17

Basabarlah atas apo nang orang-orang tu katokan dan ingatlah tahadap hambo Kami, Daud, nang mampunyoi kakuatan. Sasungguhnyo dio adolah orang nang salalu balik (kapado Allah).

## 38:18

Sasungguhnyo Kami lah manundukkan gunung-gunung untuk batasbih basamo dio (Daud) pado waktu petang dan pagi.

## 38:19

(Kami manundukkan pulo) burung-burung dalam kaadoan bakumpul. Masing-masing amat patuh kapadonyo (Daud).

## 38:20

Kami manguatkan kerajoannyo serto manganugerahkan hikmah (kanabian) kapadonyo dan kamampuan dalam manyelesaikan perkaro.

## 38:21

Apokah lah sampe kapadomu (Nabi Muhammad) berito orang-orang nang baselisih katiko orang-orang tu mamanjat dinding mihrab?

## 38:22

Katiko orang-orang tu masuk manemui Daud, dio takejut kareno (kadatangan) orang-orang tu. Orang-orang tu bakato, “Janganlah takut! (Kami) berduo sedang baselisih. Sabagian kami babuat aniayo kapado nang lain. Mako, bagihlah kaputusan di antaro kami dengan hak, janganlah manyimpang dari kabenaran, dan tunjukilah kami ka jalan yang lurus.”

## 38:23

(Salah saorang bakato,) “Sasungguhnyo ko saudaroku. Dio mampunyoi sembilan puluh sembilan ekor kambing batino, sedangkan aku mampunyoi saekor bae. Lalu, dio bakato, ‘Biakkan aku nang mameliharonya! Dio mangalahkanku dalam perdebatan.’”

## 38:24

Dio (Daud) bakato, “Sungguh, dio benarbenar lah babuat aniayo kapadomu dengan maminta kambingmu tu untuk (digabungkan) kapado kambing-kambingnyo. Sasungguhnyo banyak di antaro orang-orang nang baserikat tu benar-benar saling marugikan sikok samo lain, kacuali orang-orang nang baiman dan baamal saleh, dan sadikit sakali orang-orang tu.” Daud mayakini bahwa Kami hanyo mangujinyo. Mako, dio mamohon ampunan kapado Tuhannyo dan dio tasungkur jatuh serto batobat.

## 38:25

Lalu, Kami mangampuni (kasalahannyo) tu. Sasungguhnyo dio mampunyoi kadudukan nang benar-benar dekat di sisi Kami dan genah balik nang baik.

## 38:26

(Allah bafirman,) “Oi Daud, sasungguhnya Kami manjadikanmu khalifah (panguaso) di bumi. Mako, bagilah kaputusan (perkaro) di antaro manusio dengan hak dan janganlah mangikuti hawo nafsu kareno bakal manyesatkan kamu dari jalan Allah. Sasungguhnyo orang-orang nang sesat dari jalan Allah bakal mandapat azab nang berat, kareno orang-orang tu malupokan hari Peritungan.”

## 38:27

Kami idak manciptokan langit dan bumi serto apo nang ado di antaro kaduanyo sacara sio-sio. Tulah anggapan orang-orang nang kufur. Mako, celakolah orang-orang nang kufur kareno (orang-orang tu bakal masuk) nerako.

## 38:28

Apokah (patut) Kami manjadikan orang-orang nang baiman dan baamal saleh samo dengan orang-orang nang babuat karusakan di bumi? Patutkah Kami manjadikan orang-orang nang batakwa samo dengan paro pandurhako?

## 38:29

(Al-Qur’an ko adolah) kitab nang Kami turunkan kapadomu (Nabi Muhammad) nang penuh berkah supayo orang-orang tu manghayati ayat-ayatnyo dan orang-orang nang baakal sehat mandapat palajaran.

## 38:30

Kami karuniokan kapado Daud, (anak banamo) Sulaiman, dio adolah sabaik-baik hambo. Sabenarnyo dio amat taat (kapado Tuhannyo),

## 38:31

(Ingatlah) katiko pado suatu petang dipertunjukkan kapadonyo (kudo-kudo) nang jinak, (tapi) amat cepat larinyo.

## 38:32

Mako, dio bakato, “Sasungguhnyo aku manyukoi kasenangan tahadap nang baik (kuda) sahingga aku lalai mangingat Tuhanku sampe io (matohari atau kudo tu) basembunyi di balik tabir (hilang dari pandangan).

## 38:33

Bawaklah sagalo kudo tu balik kapadoku.” Lalu, dio mangusap-usap kaki dan leher (kudo tu).

## 38:34

Sungguh, Kami benar-benar lah manguji Sulaiman dan Kami manggeletakkan(-nyo) di atas kursinyo sabagai tubuh (nang lemah kareno sakit), kemudian dio batobat.

## 38:35

Dio bakato, “Wahai Tuhanku, ampunilah aku dan anugerahkanlah kapadoku karajoan nang idak patut (dimiliki) oleh saorang pun sasudahku. Sasungguhnyo Engkaulah nang Maha Pambagih.”

## 38:36

Mako, Kami manundukkan kapadonyo angin nang bahembus dengan baik manurut perentahnyo ka mana bae nang io kendaki.

## 38:37

(Kami manundukkan pulak kapadonya) setan-setan, sagalonyo ahli bangunan, dan panyelam.

## 38:38

(Macam tu jugo setan-setan) lain nang taikat dalam belenggu.

## 38:39

Kolah anugerah Kami. Mako, bagihkanlah (kapado orang lain) atau tahanlah (untuk dirimu dewek) tanpo peritungan.

## 38:40

Sasungguhnyo dio mampunyoi kadudukan nang dekat pado sisi Kami dan genah balik nang baik.

## 38:41

Ingatlah hambo Kami Ayyub katiko dio manyeru Tuhannyo, “Sasungguhnyo aku lah diganggu setan dengan panderitoan dan siksoan (raso sakit).”

## 38:42

(Allah bafirman,) “Entakkanlah kakimu (ka bumi)! Kolah aek nang sejuk untuk mandi dan minum.”

## 38:43

Kami anugerahkan (pulak) kapadonyo (Ayyub) keluarganyo dan (Kami lipat gandokan) jumlah orang-orang tu sabagai rahmat dari Kami dan palajaran bagi orang-orang nang bapikiran sehat. [^653]

[^653]: Nabi Ayyub a.s. manderito panyakit kulit baberapo waktu lamonyo. Dia mamohon kapado Allah Swt. untuk disembuhkan. Allah Swt. mangabulkan permohonan tasebut dengan mamerentahkannyo untuk mangentakkan kaki ka bumi. Nabi Ayyub a.s. manaati perentah tu. Mako, kaluarlah aek dari bekas kakinyo. Nabi Ayyub a.s. pun mandi dan minum dari aek tu. Dio pun sembuh dari panyakitnyo dan dapat bakumpul balik dengan keluargonya. Orang-orang tu kemudian bakembang biak dua kali lipat dari jumlah sabelumnyo. Pada suatu katiko, Nabi Ayyub a.s. taingat tahadap sumpahnyo untuk mamukul bininyo apobila io sembuh dari sakitnyo lantaran sang bini pernah lalai mangurusnyo katika dio masih sakit. Namun, timbul raso ibo dan sayang kapado bininyo, sahinggo dio idak dapat mamenuhi sumpah tasebut. Mako, turunlah patunjuk Allah Swt. dalam ayat 44 bahwa dio dapat malaksanokan sumpahnyo tanpa perlu manyakiti bininyo, yaitu dengan mamukulnyo dengan saikat rumput.

## 38:44

Ambiklah dengan tanganmu saikat rumput, lalu pukullah (binimu) dengannyo dan janganlah kamu malanggar sumpah. Sasungguhnyo Kami dapati dio (Ayyub) saorang nang sabar. Diolah sabaik-baik hambo. Sasungguhnyo dio salalu balik (kapado Allah dan sangat taat kapado-Nyo).

## 38:45

Ingatlah hambo-hambo Kami: Ibrahim, Ishaq, dan Ya‘qub nang mampunyoi kakuatan (dalam taat kapado Allah) dan pangliatan (mato hati nang jernih).

## 38:46

Sasungguhnyo Kami lah mambagihkan sacaro khusus kapado orang-orang tu anugerah nang besak, (yaitu salalu) mangingat negeri akherat.

## 38:47

Sasungguhnyo orang-orang tu di sisi Kami benar-benar tamasuk orang-orang pilihan nang tabaik..

## 38:48

Ingatlah Ismail, Ilyasa, dan Zulkifli. Sagalonyo tamasuk orang-orang nang paling baik.

## 38:49

Ko adolah kahormatan (bagimu dan kaummu). Sasungguhnyo bagi orang-orang nang batakwa benar-benar (disediokan) genah balik nang baik.

## 38:50

(Yaitu) surgo ‘Adn nang pintu-pintunyo tabuka bagi orang-orang tu.

## 38:51

Orang-orang tu basandar di dalamnyo (di atas dipan-dipan) sambil maminta buah-buahan dan minuman nang banyak (di surgo tu).

## 38:52

Di samping orang-orang tu (ado bidadari-bidadari) nang pandangannyo tabatas (hanyo untuk pasangannyo), lagi sabayo umurnyo.

## 38:53

Kolah apo nang dijanjikan kapadomu pado hari Peritungan.

## 38:54

Sasungguhnyo ko adolah benar-benar rezeki (dari) Kami nang idak habis-habisnyo.

## 38:55

Kolah (kanikmatan bagi orang nang batakwa). Sasungguhnyo bagi orangorang nang malampaui batas benar-benar (disediokan) genah balik nang buruk.

## 38:56

(Yaitu nerako) Jahanam nang orang-orang tu bakal masuk ka dalamnyo. tulah saburuk-buruk genah tinggal.

## 38:57

Kolah (azab nerako). Biaklah orang-orang tu marasokannyo. (Minuman orang-orang tu) aek nang mandidih dan cairan nanah (nang manjijikkan).

## 38:58

(Salain tu, ado) babagai macam (azab) lain nang sarupo tu.

## 38:59

(Dikatokan kapado orang-orang tu,) “Ko rombongan (pangikut-pangikutmu) nang masuk badesak-desakan basamo kamu (ka nerako).” Idak ado ucapan selamat datang bagi orang-orang tu kareno sasungguhnyo orang-orang tu bakal masuk nerako.

## 38:60

Orang-orang tu (paro pangikutnyo) manjawab, “Sabenarnyo kamulah nang (lebih patut) idak manerimo ucapan selamat datang kareno kamulah nang manjerumuskan kami ka dalam azab. (Tulah) saburuk-buruk genah manetap.”

## 38:61

Orang-orang tu bakato (lagi), “Wahai Tuhan kami, siapa nang manjerumuskan kami ka dalam (azab) ko, tambahkanlah kapadonyo azab nang balipat gando di dalam nerako.”

## 38:62

Orang-orang tu (penghuni nerako) bakato, “Mangapa kami idak mangimak orang-orang nang (di dunio) salalu kami anggap sabagai orang-orang nang jahat (hino)?

## 38:63

Apokah kareno dahulu kami manjadikan orang-orang tu (bahan) olok-olokan ataukah kareno pangliatan (kami) nang idak mengimak orang-orang tu?”

## 38:64

Sasungguhnyo nang macam tu benar-benar tajadi, (Yaitu) pertengkaran di antaro panghuni nerako.

## 38:65

Katokanlah (Nabi Muhammad), “Sasungguhnyo aku hanyo saorang pambagih peringatan, idak ado tuhan salain Allah Nang Maha So lagi Maha mangalahkan,

## 38:66

(Yaitu) Tuhan langit dan bumi dan apo nang ado di antaro kaduanyo, nang Mahaperkaso lagi Maha pangampun.”

## 38:67

Katokanlah (Nabi Muhammad), “Io (Al-Qur’an) adolah berita besak.

## 38:68

Kamu bapaling darinyo.

## 38:69

Aku idak mampunyoi pangetauan sadikit pun tentang malaikat langit katiko orang-orang tu babantah-bantahan.

## 38:70

Idaklah diwahyukan kapadoku, kacuali aku hanyolah saorang pambagih peringatan yang nyato.”

## 38:71

(Ingatlah) katiko Tuhanmu bafirman kapado malaikat, “Sasungguhnyo Aku bakal manciptokan manusio dari tanah.

## 38:72

Apobila Aku lah manyempurnokan (panciptoan)-nyo dan maniupkan roh (ciptoan)-Ku ka dalamnya, tunduklah kamu kapadonyo dalam kaadoan basujud.”

## 38:73

Lalu, paro malaikat tu basujud sagalonyo bersamo-samo,

## 38:74

kacuali Iblis. Io manyombongkan diri dan tamasuk golongan kafir.

## 38:75

(Allah) bafirman, “Oi Iblis, apokah nang manghalangimu untuk basujud kapado nang lah Aku ciptokan dengan kadua tangan-Ku (kakuasoan-Ku)? Apokah kamu manyombongkan diri ataukah (memang) tamasuk golongan nang (lebih) tinggi?”

## 38:76

(Iblis) bakato, “Aku lebih baik darinyo, kareno Engkau manciptokanku dari api, sedangkan Engkau manciptokannyo dari tanah.”

## 38:77

(Allah) bafirman, “Kaluarlah darinyo (surgo) kareno sasungguhnyo kamu takutuk.

## 38:78

Sasungguhnyo laknat-Ku tetap atasmu sampe hari Pambalasan.”

## 38:79

(Iblis) bakato, “Wahai Tuhanku, tangguhkanlah (usia)-ku sampai hari orang-orang tu (manusio) dibangkitkan.”

## 38:80

(Allah) bafirman, “Sasungguhnyo kamu tamasuk golongan nang ditangguhkan

## 38:81

sampe hari nang lah ditentukan waktunyo (kiamat).”

## 38:82

(Iblis) bakato, “Demi kamulioan-Mu, pasti aku bakal manyesatkan orang-orang tu sagalonyo.

## 38:83

Kacuali, hambo-hambo-Mu nang tapilih (kareno kaikhlasannyo) di antaro orang-orang tu.” [^654]

[^654]: ungkapan ‘hambo nang tapilih’ adolah orang-orang nang lah dibagih taufik untuk manaati sagalo patunjuk dan perentah Allah Swt.

## 38:84

Allah) bafirman, “Mako, nang benar (adolah sumpah-Ku) dan hanyo kabenaran tulah nang Aku katokan.

## 38:85

Aku pasti bakal mamenuhi (nerako) Jahanam denganmu dan orang nang mangikutimu di antaro orang-orang tu sagalonyo.”

## 38:86

Katokanlah (Nabi Muhammad), “Aku idak maminta imbalan sadikit pun kapadomu atasnyo (dakwahku) dan aku bukanlah tamasuk orang-orang nang mengado-ado..

## 38:87

(Al-Qur’an) ko idak lain, kacuali (sabagai) peringatan bagi sagalo alam.

## 38:88

Sungguh, kamu bakal mangetaui (kabenaran) beritonyo (Al-Qur’an) sasudah baberapo waktu lagi.” [^655]

[^655]: Kabenaran berito-berito Al-Qur’an tu ado nang talaksano di dunio dan ado pulak nang talaksano di akherat. Nang talaksano di dunia seperti kabenaran janji Allah Swt. kapado orang mukmin untuk menang dalam paperangan malawan orang musyrik, sedangkan nang talaksano di akherat adolah seperti kabenaran janji Allah Swt. tentang balasan atau peritungan nang bakal dilakukan tahadap manusio.

## 39:1

Diturunkannyo Kitab (Al-Qur’an) ko (baasal) dari Allah nang Mahaperkaso lagi Mahabijaksano.

## 39:2

Sasungguhnyo Kami manurunkan Kitab (Al-Qur’an) kapadomu (Nabi Muhammad) dengan hak. Mako, sembahlah Allah dengan mangikhlaskan ketaatan kapado-Nyo.

## 39:3

Katauilah, hanyo untuk Allah ugamo nang bersih (dari syirik). Orang-orang yang mangambil palindung salain Dio (berkato,) “Kami idak manyembah orang-orang tu, kacuali (berharap) agar orang-orang tu mandekatkan kami kapado Allah dengan sadekat-dakatnyo.” Sasungguhnyo Allah bakal mambagih putusan di antaro orang-orang tu tentang apo nang orang-orang tu perselisihkan. Sasungguhnyo Allah idak mambagih patunjuk kapado pandusto lagi amat engkar.

## 39:4

Saandainyo Allah hendak mangambil (makhluk-Nyo sabagai) anak, pasti bakal mamilih nang dio kendaki dari apo nang Dio ciptokan. Mahasuci Dio. Diolah Allah Nang Maha So lagi Maha mangalahkan.

## 39:5

Dio (Allah) manciptokan langit dan bumi dengan hak (nang benar). Dio manutupkan malam atas siang, manutupkan siang atas malam, serto manundukkan matohari dan bulan. Masing-masing baredar manurut waktu nang ditentukan. Katauilah, Diolah nang Mahaperkaso lagi Maha pangampun.

## 39:6

Dio manciptokanmu dari jiwo nang sekok (Adam), kemudian darinyo Dio manjadikan pasangannyo dan dio manurunkan delapan pasang binatang ternak untukmu. Dio manciptokanmu dalam perut emakmu kajadian demi kajadian dalam tigo kagelapan. [^656] nang (babuat) demikian tu adolah Allah, Tuhanmu, Pamilik karajoanIdak ado tuhan salain Dio. Mangapo kamu dapat bapaling (dari kabenaran)?

[^656]: Ungkapan ‘tigo kagelapan’ pado ayat ko baarti kagelapan dalam perut, kagelapan dalam rahim, dan kagelapan dalam selaput nang manutup anak dalam rahim.

## 39:7

Jiko kamu kufur, sasungguhnyo Allah idak mamerlukanmu. Do pun idak meridai kakufuran hambo-hambo-Nyo. Jiko kamu basyukur, Dio maridai kasyukuranmu tu. Sesaorang nang badoso idak mamikul doso orang lain. Kemudian, kapado Tuhanmulah balikmu, lalu Dio beritokan kapadomu apo nang lah kamu kerjokan. Sasungguhnyo dio Maha Mengetahui apo nang tasimpan di dalam dado.

## 39:8

Apabilo ditimpo bencano, manusio mamohon (pertolongan) kapado Tuhannyo dengan balik (taat) kapado-Nya. Tapi, apabilo dio mambagihkan nikmat kapadonya, dio lupo tahadap apo nang pernah dio mohonkan kapado Allah sabelum tu dan dio manjadikan sekutu-sekutu bagi Allah untuk manyesatkan (manusio) dari jalan-Nyo. Katokanlah (Nabi Muhammad), “Basenang-senanglah dengan kekufuranmu untuk sementaro waktu! Sasungguhnyo kamu tamasuk panghuni nerako.”

## 39:9

(Apokah orang musyrik nang lebih beruntung) ataukah orang nang baibadah pado waktu malam dalam kaadoan basujud, badiri, takut pado (azab) akherat, dan mangharapkan rahmat Tuhannyo? Katokanlah (Nabi Muhammad), “Apokah samo orang-orang nang mangetaui (hak-hak Allah) dengan orang-orang nang idak mangetaui (hak-hak Allah)?” Sasungguhnyo hanyo ululalbab (orang nang baakal sehat) nang dapat manerimo palajaran.

## 39:10

Katokanlah (Nabi Muhammad), “Oi hambo-hambo-Ku nang baiman, batakwalah kapado Tuhanmu.” Orang-orang nang babuat baik di dunio ko bakal mamperoleh kabaikan. Bumi Allah tu luas. Sasungguhnyo hanyo orang-orang nang basabarlah nang disempurnakan pahalanyo tanpo peritungan.

## 39:11

Katokanlah, “Sasungguhnyo aku diperentahkan untuk manyembah Allah dengan mangikhlaskan kataatan kapado-Nyo.

## 39:12

Aku diperentahkan untuk manjadi orang pertamo (dari umatnyo) nang baserah diri (kapado Allah).”

## 39:13

Katokanlah, “Sasungguhnyo aku takut azab pado hari nang besar (kiamat) jiko aku durhako kapado Tuhanku.”

## 39:14

Katokanlah, “Hanyo Allah nang aku sembah dengan mangikhlaskan kataatanku kapado-Nyo.”

## 39:15

Mako, sembahlah sasukamu salain Dio (oi orang-orang musyrik!) [^657] Katokanlah, “Sasungguhnyo orang-orang nang rugi iolah orang-orang nang marugikan diri dewek dan keluargonyo pado hari Kiamat.” Ingatlah, nang macam tu adolah karugian nang nyato.

[^657]: Perentah ko bukanlah dalam arti nang sabenarnyo, tapi pernyatoan kamurkoan Allah Swt. tahadap kaum musyrik nang bakali-kali diajak batauhid, tapi salalu engkar.

## 39:16

Di atas orang-orang tu ado lapisan-lapisan dari api dan di bawah orang-orang tu pun ado lapisan-lapisan pulak. Macam tulah Allah mambuat takut hambo-hambo-Nyo dengan (azab) tu. “Oi hambo-hambo-Ku, batakwalah kapado-Ku!”

## 39:17

Orang-orang nang manjaui tagut, (Yaitu) idak manyembahnyo dan balik (batobat) kapado Allah, bagi orang-orang tu berito gembiro. Mako, sampaikanlah kabar gembiro tu kapado hambo-hambo-Ku.

## 39:18

(Yaitu) orang-orang tu nang manganingkan perkatoan lalu mangikuti apo nang paling baik di antaronyo. [^658] Orang-orang tulah orang-orang nang lah dibagih patunjuk oleh Allah dan orang-orang tulah ululalbab (orang-orang nang mampunyoi akal sehat).

[^658]: Orang-orang tu mandengarkan ajaran-ajaran Al-Qur’an dan ajaran nang lain, lalu mangikuti ajaran-ajaran Al-Qur’an kareno mayakininyo sabagai nang tabaik.

## 39:19

Mako, apokah (kamu, Nabi Muhammad, hendak mangubah nasib) orang-orang nang lah dipastikan mandapat azab? Apokah kamu bakal manyelamatkan orang nang barado di dalam nerako?

## 39:20

Tapi, orang-orang nang batakwa kapado Tuhannyo bagi orang-orang tu kamar-kamar (di surgo), di atasnyo tadapat kamar-kamar nang dibangun (batingkat-tingkat), dan mangalir di bawahnyo sungei-sungei. (Tulah) janji Allah. Allah idak bakal mangengkari janji.

## 39:21

Idakkah kamu mamperatikan bahwa Allah manurunkan air (hujan) dari langit, lalu dio mangalirkannyo manjadi sumber-sumber aek di bumi. Kemudian, dengan aek tu dio tumbuhkan tanam-tanaman nang bamacam-macam warnonyo, kemudian io manjadi kering, kamu mangimaknyo kakuning-kuningan, kemudian Dio manjadikannyo hancur baderai. Sasungguhnyo pado nang demikian tu benar-benar tadapat palajaran bagi ululalbab.

## 39:22

Mako apokah orang-orang nang dibukokan Allah hatinyo untuk (nerimo) ugamo Islam lalu io mendapat cahayo dari Tuhannyo (samo dengan urang nang mambatu hatinyo)? Mako kacelakoan nang besaklah bagi orang-orang tu nang lah mambatu hatinyo untuk mangingat Allah. Orang-orang tu itu dalam kasesatan nang nyato.

## 39:23

Allah lah manurunkan perkatoan nang tabaik, (Yaitu) Kitab (Al-Qur’an) nang sarupo (ayat-ayatnyo) lagi baulang-ulang. [^659]  Kareno tu, kulit orang nang takut kapado Tuhannyo gemetar. Kemudian, kulit dan hati orang-orang tu manjadi lunak katiko mangingat Allah. Tulah patunjuk Allah nang dengannyo Dio mambagih patunjuk kapado siapo nang Dio kendaki. Siapo nang dibiakkan sesat oleh Allah idak ado nang dapat mambagih patunjuk.

[^659]: Hukum-hukum, palajaran, dan kisah-kisah tu diulang-ulang dalam Al-Qur’an supayo lebih bapangaruh dan lebih maresap. Sabagian mufasir mangatokan bahwa ayat-ayat Al-Qur’an tu diulang-ulang mambaconyo.

## 39:24

Apokah orang nang manghindari azab nang buruk dengan wajahnyo pado hari Kiamat (samo dengan orang mukmin nang idak keno azab)? Dikatokan kapado orang-orang nang aniayo, “Rasokanlah balasan apo nang lah kamu kerjokan.”

## 39:25

Orang-orang nang sabelum orang-orang tu lah mandustokan (rasul-rasul), datanglah azab kapado orang-orang tu dari arah nang idak orang-orang tu sadari.

## 39:26

Mako, Allah manimpokan kapado orang-orang tu kahinoan dalam kahidupan dunio. Sungguh, azab akherat lebih besar kalua orang-orang tu mangetaui(-nyo).

## 39:27

Sungguh, Kami benar-benar lah mambuatkan dalam Al-Qur’an ko sagalo macam perumpamoan bagi manusio supayo orang-orang tu mandapat palajaran.

## 39:28

(Yaitu) Al-Qur’an dalam bahaso Arab nang idak ado kabengkokan (di dalamnyo) supayo orang-orang tu batakwa.

## 39:29

Allah mambuat perumpamoan, (Yaitu) saorang laki-laki (hambo sahayo) nang dimiliki oleh baberapo orang nang baserikat, (tapi) dalam perselisihan dan saorang (hambo sahayo) nang manjadi milik penuh saorang (bae). Apokah kaduonyo samo kaadoannyo? Sagalo puji bagi Allah, tapi kabanyakan orang-orang tu idak mangetaui(-nyo).

## 39:30

Sasungguhnyo kamu (Nabi Muhammad bakal) mati dan sasungguhnyo orang-orang tu pun (akan) mati.

## 39:31

Kemudian, sasungguhnyo kamu sakalian pado hari Kiamat bakal babantah-bantahan di hadapan Tuhanmu.

## 39:32

Mako, siapokah orang nang lebih aniayo daripado orang-orang nang babuat kabohongan tahadap Allah mandustokan kebenaran katiko datang kapadonyo? Bukankah di (nerako) Jahanam tadapat genah tinggal bagi orang orang kafir?

## 39:33

Orang nang mambawak kebenaran (Nabi Muhammad) dan nang mambenarkannyo, orang-orang tu lah orang-orang nang batakwa.

## 39:34

Orang-orang tu mamperoleh apo nang orang-orang tu kendaki di sisi Tuhannyo, demikianlah balasan bagi orang orang nang babuat kabaikan.

## 39:35

(Macam tu) supayo Allah mangapus (doso) perbuatan orang-orang tu nang paling buruk nang pernah orang-orang tu lakukan dan membagih pahalo nang lebih baik daripado apo nang dahulu orang-orang tu kerjokan.

## 39:36

Bukankah Allah nang mancukupi hambo hambo-Nyo? Orang-orang tu manakut-nakutimu dengan (sasembahan) salain Dio. Siapo nang Allah biakkan sesat idak ado sikok pun nang mambagih patunjuk kapadonyo.

## 39:37

Siapo nang Allah tunjuki idak sekok pun nang manyesatkannyo. Bukankah Allah Mahaperkaso lagi Maha Mamiliki (kakuasoan) untuk mambalas.

## 39:38

Sungguh, jiko kamu (Nabi Muhammad) batanyo kapado orang-orang tu (Kaum musyrik Makkah) Siapo nang manciptokan langit dan bumi, niscayo orang-orang tu majawab, “Allah.” Katokanlah, “Kalu macam tu, taukah kamu tentang apo nang kamu sembah salain Allah jiko Allah hendak madatangkan bencano kapadoku, apokah orang-orang (sasembahan tu) mampu manghilangkan bencano tu atau jiko Allah hendak mambagih rahmat kapadoku, apokah orang-orang tu dapat mancegahnyo?” Katokanlah, “Cukuplah Allah (sabagai palinding) bagiku. Hanyo kapado-Nyo orang-orang nang batawakkal baserah diri.”

## 39:39

Katokanlah, “Oi kaumku, babuatlah manurut kadudukanmu! Sasungguhnyo aku pun babuat (macam tu). Kagi kamu bakal mangetaui.

## 39:40

Siapo nang bakal mandapat sikso nang manghinokannyo dan nang bakal ditimpo azab nang kekal.”

## 39:41

Sasungguhnyo Kami lah manurunkan kapadomu (Nabi Muhammad) Kitab (Al-Qur’an) untuk (sagalo) manusio dengan hak. Siapo nang dapat patunjuk, (patunjuk tu) untuk dirinyo dewek, dan siapo nang sesat, sasungguhnyo kasesatan tu untuk dirinyo dewek. Kamu bukanlah pananggung jawab orang-orang tu .

## 39:42

Allahlah manggenggam nyawo (manusio) pado saat kamatian katiko dio tiduk. Dio manahan nyawo nang lah Dio tetapkan kematiannyo dan Dio lepaskan nyawo nang lain sampe waktu nang ditentukan. Sungguh pado nang demikian tu ado tando-tando bagi kaum nang bapikir.

## 39:43

Apokah orang-orang tu manjadikan panolong salain Allah? Katokanlah, “Apokah (kamu manjadikannyo panolong jugo) meskipun orang-orang tu idak punyo apo pun dan idak mangerti?”

## 39:44

Katokanlah (Nabi Muhammad), “Hanyo milik Allah pertolongan tu sagalonyo. Milik-Nyo karajoan langit dan bumi. Kemudian, hanyokapado-Nyo kamu dibalikkan.

## 39:45

Apobilo hanyo (namo) Allah nang disebut, hati orang orang nang idak baiman kapado hari akherat kesal. Namun, apobilo (namo-namo sembahan) salain Allah disebut, tibo-tibo orang-orang tu bagembiro.

## 39:46

Katokanlah, “Ya Allah, Pancipto langit dan bumi, nang mangetaui sagalo nang gaib dan nyato, Engkaulah nang mamutuskan di antaro hambo-hambo-Mu apo nang salalu orang-orang tu perselisihkan.”

## 39:47

Sakironyo orang orang nang aniayo mampunyoi sagalo apo nang ado di bumi dan ditambah lagi sabanyak tu, niscayo orang-orang tu bakal manebus dirinyo dengan tu dari azab nang buruk pado hari Kiamat. Tampak jelaslah bagi orang-orang tu (azab) dari Allah nang belum pernah orang-orang tu perkirokan.

## 39:48

Tampak jelaslah bagi orang-orang tu kaburukan nang orang-orang tu kerjokan (di dunio) dan orang-orang tu diliputi oleh (azab) nang salalu orang-orang tu olok-olokan.

## 39:49

Apobilo ditimpo bencano, manusio manyeru Kami. Kemudian, apobilo Kami mambagihkan nikmat sabagai anugerah kami kapadonyo, io bakato, “Sasungguhnyo aku dibagih (nikmat) tu kareno kapintaranku.” Sabenarnyo, tu adolah ujian, tapi kabanyakan orang-orang tu idak mengetahui (-nyo).

## 39:50

Sungguh, orang orang nang sabelum orang-orang tu pun lah mangatakan hal tu. Mako, idak baguno lagi bagi orang-orang tu apo apo nang salalu orang-orang tu usahokan.

## 39:51

Lalu, orang-orang tu ditimpo (bencano akibat) keburukan-keburukan nang orang-orang tu perbuat. Orang-orang nang aniayo di antaro orang-orang tu jugo bakal ditimpo (bencana akibat) kaburukan-kaburukan nang orang-oran tu perbuat dan orang-orang tu idak dapat melepaskan diri (darinyo).

## 39:52

Idakkah orang-orang tu idak mangetaui bahwa Allah malapangkan rezeki bagi siapo nang Dio kendaki dan manyempatkannyo (bagi siapo nang Dio kendaki)? Sasungguhnyo pado nang macam tu tadapat tando tando (kakuasoan Allah) bagi kaum nang baiman.

## 39:53

Katokanlah (Nabi Muhammad), “Oi hambo-hambo-Ku nang malampaui batas (dengan mananiayo) dirinyo dewek, janganlah baputus aso atas rahmat Allah. Sasungguhnyo Allah mengampuni doso sagalonyo. [^660]  Sasungguhnyo Diolah Nang Maha Pangampun lagi Maha Panyayang.

[^660]: Sagalo doso biso diampuni Allah Swt., kacuali dosa syirik (Imak surah an-Nisā’/4: [^48].

## 39:54

Baliklah kapado Tuhanmu dan baserah dirilah kapad-Nyo sabelum datang azab kapadomu, kemudian kamu idak bakal ditolong.

## 39:55

Ikutilah sabaik-baik apo apo nang diturunkan kapadomu dari Tuhanmu (Al-Qur’an) sabelum azab datang kapadomu sacaro mandadak, sedangkan kamu idak manyadarinyo.

## 39:56

(Maksudnyo,) supayo (idak) ado orang nang bakato, “Alangkah besar panyesalanku atas kalalainkanku dalam manunaikan kawajiban) tahadap Allah dan sasungguhnya tamasuk orang orang nang mamperolok-olokan (ugamo Allah).”

## 39:57

Atau, supayo (idak) ado nang bakato, “Saandainyo Allah mambagih patunjuk kapadoku, tentulah aku tamasuk orang orang nang batakwa.”

## 39:58

Atau, supayo (idak) ado (pulak) nang bakato katiko mangimak azab, “Saandainyo aku dapat balik (ka dunio), tentu aku tamasuk orang orang nang muhsin.”

## 39:59

Idak macam tu! Sabenarnyo ayat-ayat-Ku lah datang kapadomu, tapi kamu mandustokannyo, manyombongkan diri, dan tamasuk orang orang kafir.”

## 39:60

Pado hari kiamat, kamu bakal mangimak bahwa orang-orang nang badusto kapado Allah mukonyo mangitam. Bukankah (nerako) Jahanam tu genah tinggal bagi orang orang nang congkak?

## 39:61

Allah manyelamatkan orang-orang nang batakwa karena kamenangannyo sahinggo orang-orang tu idak disentuh oleh azab dan idak basedih.

## 39:62

Allah adolah pancipto sagalo sasuatu dan Dio Maha Pameliharo atas sagalo sasuatu.

## 39:63

Punyo-Nyolah kunci-kunci (perbendaharo-an) langit dan bumi. Orang-orang nang kufur tahadap ayat-ayat Allah, orang-orang tulah orang-orang nang rugi.

## 39:64

Katokanlah (Nabi Muhammad), “Apokah kamu manyuruhku (untuk) manyembah salain Allah, oi orang-orang nang bodoh?”

## 39:65

Sungguh, benar-benar lah diwahyukan kapadomu dan kapado orang-orang (paro nabi) sabelummu, “Sungguh, jiko kamu manpersekutukan (Allah), niscayo bakal gugurlah amalmu dan tentulah kamu tamasuk orang orang nang rugi.

## 39:66

Kareno tu, sembahlah Allah (bae) dan jadilah kamu tamasuk orang-orang nang basyukur.”

## 39:67

Orang-orang tu idak mangagungkan Allah samacam mano mestinyo. Padohal, bumi sagalonyo (ado dalam) genggaman-Nyo pado hari Kiamat dan langit digulung dengan tangan kanan-Nyo. [^661]  Mahasuci dan Mahatinggi Dio dari apo apo nang orang-orang tu persekutukan.

[^661]: Ayat ko manggambarkan kabesaran dan kakuasoan Allah Swt. dan hanyo Dio nang bakuaso pado hari Kiamat.

## 39:68

Sangkakalo pun ditiup sahinggo matilah sagalo (makhluk) nang (ado) di langit dan di bumi, kacuali orang-orang tu nang dikendaki Allah. Kemudian, io di tiup sakali lagi. Saketiko tu, orang-orang tu bangun (dari kuburnyo dan) manunggu (kaputusan Allah).

## 39:69

Bumi (padang Mahsyar) manjadi terang banderang dengan cahayo Tuhannyo, buku (catatan amal) dibagihkan (kapado satiap orang), paro nabi dan paro saksi pun dihadirkan, lalu dibagihkan kaputusan di antaro orang-orang tu sacaro adil dan orang-orang tu idak dizalimi.

## 39:70

Satiap jiwo dibagih balasan dengan sempurno sasuai dengan apo nang lah dikerjokannyo dan Dio paling tau tentang apo nang orang-orang tu perbuat.

## 39:71

Orang-orang nang kufur digiring ka (nerako) Jahanam sacaro bakelompok sahinggo apobilo orang-orang tu lah sampe di sano, pintu-pintunyo dibuka dan paro panjagonyo bakato kapado orang-orang tu, “Apokah belum pernah datang kapado rasul-rasul dari kalanganmu nang mambacokan ayat-ayat Tuhanmu mamperingatkan kapadomu pertemuan (dengan) harimu ko?” Orang-orang tu manjawab, “Benar, (lah datang paro rasul).”Tapi, katetapan azab oasti balaku tahadap orang orang kafir.

## 39:72

Dikatokan (kapado orang-orang tu), “Masuklah kamu sagalonyo ka pintu-pintu (nerako) Jahanam (untuk tinggal) di dalamnyo salamo-lamonyo!” Mako, (nerako Jahanam) tu saburuk-buruk genah tinggal bagi orang orang nang congkak.

## 39:73

Orang-orang nang batakwa kapado Tuhannyo diantar ka dalam surgo sacaro bakelompok sahinggo apobilo orang-orang tu lah sampe di sano dan pintu-pintunyo lah dibuka, paro panjagonyo bakato, “Salāmun ‘alaikum (semogo kasalamatan tacurah kapadomu), bahagialah kamu. Mako, masuklah ka dalamnyo (untuk tinggal)salamo-lamonyo!”

## 39:74

Orang-orang tu bakato, “Sagalo puji bagi Allah nang memenuhi janji-Nyo dan mawariskan bumi (di akherat) ko kapado kami sahinggo dapat manempati surgo sasuai dengan kendak kami,” (Surgo adolah) sabaik-baik balasan bagi orang orang nang baamal (saleh).

## 39:75

Kamu (Nabi Muhammad) bakal mangimak malaikat malingkar di sakeliling ‘Arsy. Paro malaikat tu batasbih sambil mamuji Tuhannyo. (Urusan) di antaro orang-orang tu (sagalo makhluk) diputuskan dengan hak (adil). (Katiko tu) dikatokan, “Sagalo puji bagi Allah, Tuhan sagalo alam.”

## 40:1

Hā mī m

## 40:2

Diturunkannyo Kitab (Al-Qur’an) ko dari Allah nang Mahaperkaso lagi Maha Mangetahui.

## 40:3

(Dio) Pangampun doso, Panerimo tobat, Pambagih hukuman nang keras, (dan) Pamilik karunio. Idak ado Tuhan salain Dio. Hanyo kapado-Nyolah (sagalo makhluk) balik.

## 40:4

Idak ado nang mamperdebatkan ayat-ayat Allah, kacuali orang-orang nang kufur. Kareno tu, janganlah kamu (Nabi Muhammad) tatipu oleh bolak-balik perjalanan orang-orang tu di sagalo negeri.

## 40:5

Sabelum orang-orang tu , kaum Nuh dan golongan-golongan nang basekutu mandustokan (rasul). Satiap umat lah marencanokan (tipu dayo) tahadap rasul orang-orang tu untuk mambunuhnyo. Orang-orang tu mamabantah dengan (alasan) nang batil untuk malenyapkan kabenaran. Mako, Aku manyikso orang-orang tu . Bagaimano (pedihnyo) azab-ku?

## 40:6

Macam tulah (samacam mano balaku kapado umat tadahulu), ketetapan Tuhanmu tu balaku pulak bagi orang-orang nang kufur bahwa orang-orang tu adolah paro panghuni nerako.

## 40:7

(Paro malaikat) nang mamikul ‘Arsy dan nang barado di sakelilingnyo batasbih dengan mamuji Tuhannyo, baiman kapado-Nyo, dan mamohonkan ampunan untuk orang-orang nang baiman. (Orang-orang tu bakato), “Wahai Tuhan kami, rahmat dan ilmu-Mu maliputi sagalo sasuatu. Mako, bagihlah ampunan bagi orang-orang nang batobat mengikuti jalan-Mu dan lindungilah orang-orang tu dari azab (nerako) Jahim.”

## 40:8

Wahai Tuhan kami, masukkanlah orang-orang tu ke dalam surgo ‘Adn nang lah Engkau janjikan kapado orang-orang tu serta orang-orang nang saleh di antaro nenek moyang, bini, dan katurunan orang-orang tu. Sasungguhnyo Engkaulah nang Mahaperkasa lagi Mahabijaksano.

## 40:9

Lindungilah orang-orang tu dari kaburukan. Siapo nang Engkau lindungi dari kaburukan pado hari tu, sungguh, Engkau lah manganugerahkan rahmat kapadonyo. Tulah kamenangan nang agung.”

## 40:10

Sasungguhnyo orang-orang nang kukur bakal diseru (oleh malaikat pado hari Kiamat), “Sungguh, kabencian Allah (kapadomu) jauh lebih besar daripado kabencianmu kapada dirimu dewek katiko kamu diseru untuk baiman, tapi kamu mangingkarinyo.”

## 40:11

Orang-orang tu manjawab, “Wahai Tuhan kami, Engkau lah mamatikan kami duo kali dan manghidupkan kami duo kali (pulak), lalu kami mangakui doso-doso kami. Mako, adokah jalan (bagi kami) untuk kaluar (dari nerako)?”

## 40:12

(Dikatokan kapado orang-orang tu), “Tu (tajadi) kareno kamu benar-benar kufur apobilo diseru untuk manyembah Allah samato. (Namun), jiko Dio dipersekutukan, kamu (langsung) percayo. Mako, kaputusan (saat ko) ado pado Allah nang Mahatinggi lagi Mahabesak.”

## 40:13

Diolah nang menampakkan tando tando (kakuasoan)-Nyo kapadomu dan manurunkan rezeki dari langit untukmu. Nang mandapat palajaran idak lain, kacuali orang-orang nang balik (kapado Allah).

## 40:14

Mako, sembahlah Allah dengan kaikhlasan kataatan kapado-Nyo walaupun orang-orang kafir idak manyukoi(-nyo).

## 40:15

(Diolah) Nang Mahatinggi derajatnyo, nang mampunyo ‘Arsy, nang manurunkan wahyu dengan perentah-Nyo kapado siapo nang Dio kendaki di antaro hambo-hambo-Nyo supayo mamperngatkan (manusio) tentang hari pertemuan (hari Kiamat).

## 40:16

(Yaitu) pado hari (katiko) orang-orang tu tampat dengan jelas (di hadapan Tuhan-nyo), idak ado sikok (kaadoan) pun dari orang-orang tu nang tasambunyi di sisi Allah. (Allah bafirman,) “Punyo siapokah karajoan pado hari iko?” (Lalu, dijawab,) “Kapunyoan Allah Nang Maha So lagi Maha Mangalahkan.”

## 40:17

Pado hari iko satiap orang dibagih balasan sasuai dengan apo nang lah diusahokannyo. Idak ado nang tazalimi pado hari iko. Sasungguhnyo Allah amat cepat peritungan-Nyo.

## 40:18

Bagihlah orang-orang tu peringatan tentang hari nang samakin dekat (hari Kiamat, yaitu) katiko hati (manyesak) sampe ka kerongkongan kareno manahan (kasedihan). Idak ado saorang pun kanti setio bagi orang nang aniayo dan idak ado baginyo saorang panolong nang diterimo (pertolongannyo).

## 40:19

Dio mengetaui (pandangan) mato nang khianat [^662]  dan apo nang tasembunyi di dalam dado.

[^662]: Maksud ungkapan ‘pandangan yang khianat’ adolah pandangan kapada hal-hal yang talarang, seperti mamandang kapada lawan jenis nang bukan mahram.

## 40:20

Allah mamutuskan dengan hak (benar-benar adil), sedangkan orang-orang nang disembah salain-Nyo idak mampu mamutuskan dengan suatu apo pun. Sasungguhnyo Allah, Diolah Nang Maha Manganing lagi Maha Mangimak.

## 40:21

Apokah orang-orang tu idak bajalan di bumi, lalu mamperatikan bagaimano kasudahan orang-orang nang sabelum orang-orang tu? Orang-orang tu lebih hebat kakuatannyo dari pado orang-orang tu dan (lebih banyak) paninggalannyo di bumi. Tapi, Allah mangazab orang-orang tu kareno doso-dosonyo. Idak ado suatu pun nang malindungi orang-orang tu dari (azab) Allah.

## 40:22

Nang macam tu adolah kareno sasungguhnyo rasul-rasul lah datang kapado orang-orang tu dengan mambawak bukti-bukti nang nyato [^663]  lalu orang-orang tu engkari. Mako, Allah mangazab orang-orang tu. Sasungguhnyo Dio maha kuat lagi Mahakeras hukuman-Nyo.

[^663]: Maksud ‘bukti-bukti nang nyato’ adolah mukjizat, hukum-hukum, dan ajaran nang dibawaknya.

## 40:23

Sungguh, Kami benar-benar lah mangutus Musa dengan (mambawak) ayat-ayat Kami dano katerangan nang nyato

## 40:24

Kapado Fir’aun, Haman, dan Qarun. Lalu,orang-orang tu bakato, “(Musa) tu saorangpanyihir lagi pandusto.”

## 40:25

Katiko dio (Musa) datang kapado orang-orang tu dengan membawak kabenaran dari Kami, orang-orang tu bakato, “Bunuhlah anak laki-laki orang-orang nang baiman basamo dio dan biakkanlah hidup-hidup perempuan-perempuan orang-orang tu.” Idaklah tipu dayo orang-orang kafir tu kacuali sio-sio.

## 40:26

Fir’aun bakato (kapado pambesak-pambesaknyo), “Biak aku nang mambunuh Musa dan suruh dio mamohon kapado Tuhannyo. Sasungguhnyo aku kuatir (bahwa) dio bakal manukar ugamomu atau manimbulkan karusakan di bumi.”

## 40:27

Musa bakato, “Sasungguhnyo aku balindung kapado Tuhanku dan Tuhanmu dari satiap orang nang manyombongkan diri nang idak baiman kapado hari Peritungan.”

## 40:28

Saorang laki-laki mukmin dari keluargo Fir’aun nang manyingitkan imannyo bakato, “Apokah kamu bakal mambunuh sasaorang kareno dio bakato ‘Tuhanku adolah Allah’. Padohal, sungguh dio lah datang kapadomu dengan mambawak bukti bukti nang nyato dari Tuhanmu. Jiko dio saoang pambohong, diolah nang bakal managgung (doso) dustonyo tu, dan jiko dio saorang nang benar, niscayo sabagian (bencano) nang diancamkan kapadomu bakal manimpomu. Sasungguhnyolah Allah idak membagih patunjuk kapado orang nang melampaui batas dan tukang nyombong.

## 40:29

Oi kaumku, pado hari ko karajoan ado padomu dengan bakuaso di bumi. Tapi, siapo nang bakal manolong kito dari azab Allah jiko (azab tu) manimpo kito?” Fir’aun bakato, “Aku hanyo mangemukokan kapadomu apo nang aku anggap baik dan aku hanyo manunjukkan kapadomu jalan nang benar.”

## 40:30

Orang nang baiman tu bakato, “Oi kaum aku, sasungguhnyo aku kuatir (bahwa) kamu bakal ditimpo (bencano) seperti hari (kahancuran) golongan nang basekutu.”

## 40:31

(Yakni) seperti kabiasoan kaum nabi Nuh, ‘Ad, dan orang-orang nang datang sasudah orang-orang tu (nang ditimpo bencano). Allah idak mengendaki kazaliman tahadaphambo-hambo-Nyo.

## 40:32

Oi kaumku, sasungguhnyolah aku kuatir tahadapmu sikso bakal (siksoan) hari saling mamanggil. [^664]

[^664]: Hari Kiamat tu disebut hari saling mamanggil kareno orang nang bakumpul di Padang Mahsyar saling mamanggil untuk maminta tolong.

## 40:33

(Yaitu) pado hari (katiko) kamu dipalingkan dengan babalik ka belakang (mancari perlindungan). Idak ado saorang pun nang mampu manyelamatkanmu dari (azab) Allah. Siapo nang disesatkan oleh Allah idak ado baginyo (saorang) pambagih patunjuk.”

## 40:34

Sungguh, sabelum tu Yusuf benar-benar lah datang kapadomu dengan mambawak bukti-bukti nang nyato. Tapi, kamu senantiaso dalam karaguan tahadap apo nang dibawaknyo hinggo katiko dio wafat, kamu bakato, “Allah sakali-kali idak bakal mangutus saorang rasul pun sasudahnyo.’ Macam tulah Allah mambiakkan sesat orang nang malapui batas dan ragu ragu.”

## 40:35

Orang-orang nang mamperdebatkan ayat-ayat Allah tanpo alasan nang sampe kapado orang-orang tu, amat besak kamurkoaan (bagi orang-orang tu) di sisi Allah dan di sisi orang-orang nang baiman. Macam tulah Allah mangunci hati satiap orang nang congkak lagi sawenang wenang.

## 40:36

Fir’aun bakato, “Oi Haman, buatkanlah untukku sabuah bangunan nang tinggi supayo aku sampe ka pintu pintu,

## 40:37

(Yaitu) pintu-pintu langit, supaya aku biso mangimak Tuhannyo Musa. Sasungguhnyo aku benar-benar mayakini sabagai saorang pandusto.” Macam tulah dijadikan taraso elok bagi Fir’aun perbuatan buruknyo, dan dio tatutup dari jalan nang benar. Tipu dayo Fir’aun tu idak lain mambawak karugian.

## 40:38

Orang nang baiman tu bakato, “Oi kaumku, ikutilah aku! Aku bakal manunjukkan kapadomu jalan nang benar.

## 40:39

Oi kaumku, sasungguhnyolah kahidupan dunio ko hanyolah kasenangan (sementaro) dan sasungguhnyolah akherat tulah negeri nang kekal.

## 40:40

Siapo nang mangerjokan kaburukan idak dibalas, kacuali sabanding dengan kaburukan tu. Siapo nang mangerjokan kabajikan, baik laki-laki maupun perempuan sedangkan dio dalam kaadoan baiman, bakal masuk surgo. Orang-orang tu dianugerahi rezeki di dalamnyo tanpo peritungan.

## 40:41

Oi kaumku, bagaimanokoh ko? Aku manyerumu kapado kaselamatan, sedangkan kamu manyeruku kapado nerako.

## 40:42

Kamu manyeruku supayo kufur kapado Allah dan mampersekutukan-Nyo dengan sasuatu nang idak ado padoku pangetauan tentangnyo, padohal aku manyerumu (baiman) kapado Nang Mahaperkasa lagi Mahapangampun.

## 40:43

Sudah pasti bahwa apo nang kamu serukan kapadoku (agar manyembah)-nya bukanlah seruan nang layak samo sakali di dunio dan di akherat. Sasungguhnyo genah balik kito pasti kapado Allah dan sasungguhnyolah orang-orang nang malampui batas bakal manjadi panghuni nerako.

## 40:44

Kagi kamu bakal mangingat apo nang kukatokan kapadomu. Aku manyerahkan urusanku kapado Allah. Sasungguhnyolah Allah Maha Mangimak bakal hambo hambo-Nyo.”

## 40:45

Mako, Allah malindunginyo (orang nang bailan) dari babagai kajahatan tipu dayo orang-orang tu, sedangkan Fir’aun baserto kaumnyo dikepung oleh saburuk-buruk azab.

## 40:46

Nerako ditampakkan kapado orang-orang tu (di alam barzakh) pado pagi dan petang. Pado hari tajadinyo kiamat, (dikatokan,) “Masuklah Fir’aun dan kaumnyo ka dalam sakeras-keras azab.”

## 40:47

(Ingatlah) katiko orang-orang tu babantah-bantahan di dalam nerako. Orang nang lemah bakato kapado orang nang manyombongkan diri, “Sasungguhnyo kami (dahulu) adolah pangikut-pangikutmu, mako dapatkan kamu malepaskan sebagian (azab) api nerako nang manimpo kami?”

## 40:48

Orang-orang nang manyombongkan diri manjawab, “Sasungguhnyo kito sagalonyo samo-samo di dalamnyo (nerako). Sasungguhnyo Allah lah manetapkan kaputusan di antaro hambo-hambo(-Nyo).”

## 40:49

Orang-orang nang barado di dalam nerako bakato kapado panjago-panjago (nerako) Jahanam, “Mohonkanlah kapado Tuhanmu supayo Dio maringankan azab atas kami sahari bae.”

## 40:50

(Panjago-panjago Jahanam) bakato, “Bukankah rasul-rasul lah datang kapadomu dengan mambawak bukti-bukti nang nyato?” Orang-orang tu menjawab, “Benar (lah datang).” Orang-orang tu manjawab, “Mohonlah (dewek!) (Tapi,) doa orang-orang kafir tu sio-sio belako.

## 40:51

Sasungguhnyo Kami bakal manolong rasul-rasul Kami dan orang-orang nang baiman dalam kehidupan dunio dan pado hari dihadirkannyo paro saksi (hari Kiamat),

## 40:52

(Yaitu) hari (katiko) permintaan maaf idak baguno bagi orang-orang aniayo. Bagiorang-orang tu laknat dan genah tinggal nang buruk.

## 40:53

Sungguh, Kami benar-benar lah manganugerahkan patunjuk kapado Musa dan mawariskan Kitab (Taurat) kapado bani Israil.

## 40:54

Untuk manjadi patunjuk dan peringatan bagi orang-orang nang bapikir sehat.

## 40:55

Basabarlah, sasungguhnyo janji Allah tu benar, mohonlah ampun untuk dosomu, dan batasbihlah serayo mamuji Tuhanmu pado waktu petang dan pagi!

## 40:56

Sasungguhnyo orang-orang nang mambantah ayat ayat Allah tanpo alasan (bukti) nang sampe kapado orang-orang tu, idaklah ado dalam dado orang-orang tu kacuali kasombongan (untuk tujuan) nang idak bakal orang-orang tu capai, mako mintalah perlindungan kapado Allah. Sasungguhnyo Dio Maha Manganing lagiMaha Mangimak.

## 40:57

Panciptoan langit dan bumi tu sungguh lebih besak daripado penciptoan manusio, tapi kabanyakan manusio idak mangetaui.

## 40:58

Idak samo orang buto dengan orang mangimak. Idak (samo) pulak orang-orang nang baiman dan mangerjokan kabajikan dengan orang-orang nang babuat kburukan. Sadikit sakali kamu mangambik palajaran.

## 40:59

Sasungguhnyo hari Kiamat pasti bakal dating. Idak ado karaguan tentangnyo, tapi kebanyakan manusio idak baiman.

## 40:60

Tuhanmu bafirman, “Badoalah kapadoku, niscayo bakal Aku perkenankan bagimu (apo nang kamu harapkan). Sasungguhnya orang-orang nang manyombongkan diri idak mau baibadah kapado-Ku bakal masuk (nerako) Jahanam dalam kaadoan hino dino.

## 40:61

Allahlah nang menjadikan malam bagi kamu supayo kamu baistirahat padonyo (dan manjadikan) siang terang-banderang (supayo kamu bakerjo). Sasungguhnyo Allah benar-benar mempunyoi karunio (nang dilimpahkan) kapado manusio, tapi kabanyakan manusio idak basyukur.

## 40:62

Macam tulah Allah, Tuhanmu, Pancipto sagalo sasuatu, idak ado Tuhan salain Dio; mako macam manokah kamu dapat dipalingkan?

## 40:63

Macam tulah orang-orang nang salalu mangingkari ayat-ayat Allah dipalingkan.

## 40:64

Allahlah nang menjadikan bumi untukmu sabagai genah manetap dan langit sabagaiَ atap. (Dio pulak nang) mambentukmu, lalu mamperelok bentukmu, serto mambagihmu rezeki dari nang baik-baik. Macam tulah Allah Tuhanmu. Mahasuci Allah, Tuhan sagalo alam.

## 40:65

Diolah nang hidup kekal, idak ado Tuhan salain Dio, mako badoalah kapado-Nyo dengan mangikhlaskan kataatan kapado-Nyo. Sagalo puji bagi Allah, Tuhan sagaloalam.

## 40:66

Katokanlah (Nabi Muhammad), “Sasungguhnyo aku dilarang manyembah (sekutu-sekutu) nang kamu seru salain Allah sasudah datang kapadoku katerangan-katerangan dari Tuhanku. Aku diperentahkan supayo baserah diri kapado Tuhan sagalo alam.”

## 40:67

Diolah nang manciptokanmu dari tanah, kemudian dari satetes aek mani, lalu dari darah nang manggumpal, kemudian Dio lahirkan kamu sabagai anak kecil, kemudian (Dio mambiakkan) kamu sampe dewaso, lau majadi tuo. (Tapi,) di antaro kamu ado nang dimatikan sabelum tu. (Dio pun mambiakkan) supayo kamu sampe kapado kurun waktu nang ditententukan dan supayo kamu mangerti.

## 40:68

Diolah nang manghidupkan dan mamatikan. Mako, apobilo Dio hendak manetapkan sasuatu perkaro, Dio hanyo bakato kapadonyo, “jadilah!” Mako jadilah sasuatu tu.

## 40:69

Apokah kamu idak mamperatikan orang-orang nang (salalu) mambantah ayat-ayat Allah, bagaimano orang-orang tu dapat dipalingkan?

## 40:70

(Orang-orang tu adolah) nang mandustokan kitab (Al-Qur’an) dan wahyu nang dengannyo paro rasul Kami utus. Kagi orang-orang tu bakal mengetaui

## 40:71

katiko belenggu dan rantai (dipasang) di leher orang-orang tu, serayo orang-orang tu diseret

## 40:72

Ka dalam aek nang amat panas. Orang-orang kemudian dibakar ka dalam api.

## 40:73

Lalu, dikatokan kapado orang-orang tu, “Manokah berhalo-berhalo nang salalu kamu persekutukan

## 40:74

salain Allah?” Orang-orang tu manjawab, “Orang-orang tu lah lenyap dari (hadapan) kami. Sabenarnyo kami dahulu idak pernah manyembah sasuatu pun.” Macam tulah Allah mambiakkan orang-orang kafirmanjadi sesat.

## 40:75

Nang demikian tu kareno kamu basuko cito di bumi tanpo (alasan) nang benar dan kareno kamu suko basuko cito (dalam kamaksiatan).

## 40:76

(Dikatokan kapado orang-orang tu,) “Masuklah ka pintu-pintu (nerako) Jahanam dan kamu kekal di dalamnyo. Tulah saburuk-buruk genah bagi orang-orang nang sombong.

## 40:77

Basabarlah (Nabi Muhammad)! Sasungguhnyo janji Allah tu benar. Jiko Kami benar-benar manampakkan kapadomu sabagian dari (sikso) nang Kami janjikan kapado orang-orang tu (di dunio), ataupun jiko Kami mawafatkan, (bagaimanopun jugo) kapado Kami lah orang-orang tu dibalikkan.

## 40:78

Sungguh, Kami benar-benar lah mangutus rasul-rasul sabelum kamu (Nabi Muhammad). Di antaro orang-orang tu ado nang Kami ceritokan kapadomu dan ado (pulak) nang idak Kami ceritokan kapadomu. Idak ado saorang rasul pun pammbawak suatu mukjizat, kacuali saizin Allah. Mako, apobilo lah tibo perentah Allah (hari Kiamat), diputuskanlah (sagalo perkaro) dengan adil. Katiko tu, rugilah paro palaku kabatilan.

## 40:79

Allah lah nang manjadikan binatang ternak untukmu. Sabagian untuk kamu kendaroi dan sabagian lagi untuk kamu makan.

## 40:80

Bagimu (ado) manfaat-manfaat lain darinyo (binatang binatang tu). Dengan mangendaroinyo, kamu biso mamenuhi kaperluan nang kamu inginkan. Di atasnyo (binatang-binatang ternak) dan di atas kapal-kapal kamu diangkut.

## 40:81

Dan manampakkan tando tando-tando (kakuasoan-Nyo) kapadomu, mako tando tando (kaagungan) Allah manokah nang kamu engkari?

## 40:82

Apokah orang-orang tu idak mangadokan perjalanan di bumi, lalu orang-orang tu mamperatikan bagaimano kasudahan orang-orang nang sabelum orang-orang tu? Orang-orang tu lebih banyak dan lebih hebat kakuatannyo serto (lebih banyak) jejak-jejak peradabannyo di bumi. [^665]  Apo nang orang-orang tu usahokan tu idak dapat manolongorang-orang tu.

[^665]: Paninggalan peradaban tasebut barupo bangunan, benteng, istano, dan alat-alat perlengkapan.

## 40:83

Katiko paro rasul datang kapado orang-orang tu dengan membawak bukti-bukti nang nyato, orang-orang tu maraso senang dengan pangetauan nang ado pado orang-orang tu. (Pado saat tulah) orang-orang tu dikepung (azab) nang dahulu orang-orang tu perolok-olokan.

## 40:84

Katiko orang-orang tu mangimak azab Kami, orang-orang tu bakato, “Kami hanyo baiman kapado Allah bae dan kami engkar kapado sasembahan nang lah kami persekutukan dengan-Nyo.”

## 40:85

Idak baguno lagi iman orang-orang tu sasudah mangimak azab Kami. (Nang demikian tu) marupokan sunnatullah nang lah balaku tahadap hambo hambo-Nyo. Katiko tu, rugilah orang-orang kafir.

## 41:1

Hā Mīm.

## 41:2

(Al-Qur’an ni) diturunkan dari Tuhan Nang Maha Pangasih dan Maha Penyayang.

## 41:3

Kitab nang ayat-ayatnyo dijelaskan sabagi bacoan dalam bahaso Arab untuk kaum nang mengetaui,

## 41:4

Nang mambawak berito gembiro dan jugo peringatan. Tapi, kabanyakan orang-orang tu bapaling (darinyo) serto idak mau menganing.

## 41:5

Orang-orang tu bakato, “Hati kami lah tatutup dari apo nang kamu serukan kapado kami. Dalam telingo kami panyumbat dan di antaro kami dan kamu ado tabir. Sebab tu, kerjokanlah (apo nang kamu sukoi). Sasungguhnyo kami bakal malakukan (apo nang kami sukoi).”

## 41:6

Katokanlah (Nabi Muhammad), “Sasungguhnyo aku hanyolah saorang manusio seperti kamu nang diwahyukan kapadoku bahwa Tuhan kamu adolah Tuhan Nang So. Sebab tu, tetaplah (dalam baibadah) dan mohonlah ampunan kapado-Nyo. Celakolah orang-orang nang manyekutukan(-Nyo).

## 41:7

(Yaitu) orang-orang nang idak manunaikan zakat dan orang-orang tu engkar tahadap kahidupan akherat.

## 41:8

Sasungguhnyo orang orang nang baiman dan mangerjokan kabaikan, orang-orang tu bakal mandapat pahalo nang idak putus-putus.

## 41:9

Katokanlah, “Pantaskah kamu mangengkari Tuhan nang manciptokan bumi dalam duo maso dan kamu adokah pulak sekutu-sekutu bagi-Nyo? Tulah Tuhan sakalian alam.”

## 41:10

Dio ciptokan pado (bumi) tu gunung gunung nang kokoh di atasnyo, lalu Dio mamberkahi dan manentukan makanan-makanan (bagi panghuni)-nyo dalam empat maso nang cukup untuk (kabutuhan) orang-orang nang mamerlukannyo.

## 41:11

Dio kemudian manuju ka langit dan (langit tu) masih barupo asap. Dio bafirman kapadonyo dan kapado bumi, “Tunduklah kapado-Ku dengan patuh atau tapakso.” Kaduonyo menjawab, “Kami tunduk dengan patuh.”

## 41:12

Lalu, Dio manjadikannyo tujuh langit dalam duo maso dan pado satiap langit Dio mawahyukan urusan masing masing. Kemudian langit nang paling dekat (dengan bumi), Kami hiasi dengan bintang-bintang sabagai panjagoan (dari setan). [^666]  Macam tulah ketetapan (Allah) Nang Mahaperkaso lagi Maha Mangetaui.

[^666]: Kabiasoan setan adolah mangintip dan mancuri dengar pambicaroan paro malaikat tentang apo nang bakal tajadi di bumi.

## 41:13

Jiko orang-orang tu bapaling, katokanlah, “Aku lah mangingatkan kamu (azab barupo) petir seperti penir nang manimpo (kaum) ‘Ad dan (kaum) Samud.”

## 41:14

Katiko paro rasul datang kapado orang orang tu dari depan dan dari balakang orang-orang tu [^667]  (dengan manyerukan,) “Janganlah kamu manyembah salain Allah,” orang-orang tu menjawab, “Kalu Tuhan kami mangendaki, tentu Dio manurunkan malaikat-malaikat-Nyo. Sasungguhnyo kami engkar pado karasulanmu.”

[^667]: Nang dimaksud dengan ‘dari depan dan dari balakang’ adolah dari sagalo panjuru.

## 41:15

Adopun kaum ‘Ad, orang-orang tu manyombongkan diri di bumi tanpo alasan nang benar. Orang-orang tu bakato, “Siapokan nang lebih hebat kakuatannyo daripado kami?” Idakkah orang-orang tu mamperatikan bahwa sasungguhnyo Allah nang manciptokan orang-orang tu lebih hebat kakuatannyo daripado orang-orang tu? Orang-orang tu lah mangengkari tando tando (kaagungan) Kami.

## 41:16

Mako, Kami mangembuskan angin nang amat dingin dan bagemuruh kapado orang-orang tu salamo baberapo hari nang nahas kareno Kami hendak supayo orang-orang tu marasokan siksoan nang manghinokan dalam kahidupan di dunio. Sungguh, azab akherat lebih manghinokan dan orang-orang tu idak dibagih pertolongan.

## 41:17

Adopun (kaum) Samud, orang-orang tu lah Kami bagih petunjuk, tapi orang-orang tu lebih manyukoi kabutoan (kasesatan) daripado patunjuk tu. Mako, orang-orang tu disambar petir sabagai azab nang manghinokan kareno apo nang lah orang-orang tu kerjokan.

## 41:18

Kami manyelamatkan orang-orang nang baiman dan salalu batakwa.

## 41:19

(Ingatlah) hari (katiko) musuh-musuh Allah dihalau ka nerako, lalu orang-orang tu dipisah-pisahkan.

## 41:20

Katiko orang-orang tu sampe ke nerako, panganingan, pangimakan, dan kulit orang-orang tu manjadi saksi tahadap apo nang lah orang-orang tu lakukan.

## 41:21

Orang-orang tu bakato kapado kulit orang-orang tu, “Manggapo kamu manjadi saksi tahadap kami?” (Kulit) orang-orang tu menjawab, “Allah nang majadikan sagalo sasuatu dapat babicaro lah manjadikan kami dapat babicaro. Diolah nang manciptokan kamu pertamo kali dan hanyo kapado-Nyo kamu dibalikkan.”

## 41:22

Kamu idak dapat manyingit dari kasaksian panganingan, pangimakan, dan kulitmu tahadapmu, bahkan kamu manyangko Allah idak mangetaui banyak tentang apo nang kamu lakukan. [^668]

[^668]: Orang-orang tu malakukan doso dengan terang-terangan kareno manyangko bahwa Allah idak mangetaui perbuatan orang-orang tu serto panganingan, pangimakan, dan kulit orang-orang tu idak bakal manjadi saksi di akherat kagi atas perbuatan orang-orang tu.

## 41:23

Tulah sangkoanmu nang lah kamu sangkokan tahadap Tuhanmu. (Sangkoan) tu lah mambinasokan kamu sahinggo jadilah kamu tamasuk orang orang nang rugi.

## 41:24

Jiko orang-orang tu basabar (atas azab nerako), nerakolah genah tinggal orang-orang tu dan jiko orang-orang tu maminta belas kasihan, mako orang-orang tu bukanlah orang nang pantas dikasihani.

## 41:25

Kami manetapkan bagi orang-orang tu kanti-kanti (dari setan) nang mamuji-muji apo bae nang ado di hadapan (nafsu dan kalezatan dunio) dan di belakang (angan-angan) orang-orang tu. Tetaplah atas orang-orang tu putusan (azab) basamo umat-umat nang tadahulu sabelum orang-orang tu dari (golongan) jin dan manusio. Sasungguhnyo orang-orang tu adolah orang orang nang rugi.

## 41:26

Orang orang nang kufur bakato, “Janganlah kamu manganing (bacoan) Al-Qur’an ko dan buatlah gaduh supayo kamu dapat mangalahkan (orang-orang tu).”

## 41:27

Sungguh, Kami pasti bakal manimpokan azab nang keras kapado orang-orang nang kufur tu dan sungguh, Kami pasti bakal mambalas orang-orang tu dengan saburuk-buruk balasan (atas) apo nang lah orang-orang tu kerjokan.

## 41:28

Tulah nerako, balasan (bagi) musuh-musuh Allah. Orang-orang tu mandapat genah tinggal nang kekal di dalamnyo sabagai balasan atas kaengkaran orang-orang tu tahadap ayat ayat Kami.

## 41:29

Orang-orang nang kufur bakato, “Ya Tuhan kami, tampakkanlah kapado kami duo golongan nang lah manyesatkan kami, yaitu (golongan) jin dan manusio, supayo kami maletakkan kaduonyo di bawah talapak kaki kami supayo kaduonyo manjadi golongan nang paling bawah (hino).”

## 41:30

Sasungguhnyo orang-orang nang bakato, “Tuhan kami adolah Allah,” kemudian tetap (dalam pandiriannyo), bakal turun malaikat-malaikat kapado orang-orang tu (serayo bakato), “Jangan kamu takut dan basedih hati serto bagembirolah dengan (mamperoleh) surgo nang lah dijanjikan kapadomu.”

## 41:31

Kamilah palindung-palindungmu dalam kahidupan dunio dan akherat. Di dalamnyo (surgo) kamu bakal mandapat apo nang kamu sukoi dan apo nang kamu minta.

## 41:32

(Sagalo tu) sabagai karunio (panghormatan bagimu) dari (Allah) Nang Maha Pangampun lagi Maha Panyayang.

## 41:33

Siapokah nang lebih baik perkatoannyo daripado orang nang manyeru kapado Allah, mangerjokan kabajikan, dan bakato, “Sasungguhnyo aku tamasuk orang-orang muslim (nang baserah diri)?”

## 41:34

Idaklah samo kabaikan dengan kajahatan. Tolaklah (kajahatan) dengan perilaku nang lebih baik sahinggo orang nang ado permusuhan denganmu serto-merto manjadi seperti kanti nang amat setio.

## 41:35

(Sifat-sifat nang baik tu) idak bakal dianugerahkan kacuali kapado orang-orang nang sabar dan idak (pulak) dianugerahkan kacuali kapado orang-orang nang mampunyoi kaberuntungan nang besak.

## 41:36

Jiko setan sungguh-sungguh manggodamu dengan halus (untuk maninggalkan perilaku baik tu), mako balindunglah kapado Allah! Sasungguhnyo Diolah Nang Maha Manganing lagi Maha Mangetaui.

## 41:37

Sabagian dari tando-tando (kaagungan)-Nyo adolah malam, siang, matohari, dan bulan. Janganlah basujud pado matohari dan jangan (pulak) pado bulan. Basujudlah kapado Allah nang manciptokannyo jiko kamu hanyo manyembah kapado-Nyo.

## 41:38

Bilo orang-orang tu (orang-orang musyrik) manyombongkan diri (dengan basujud kapado-Nyo), mako orang-orang tu (malaikat) nang (barado) di sisi Tuhanmu salalu batasbih kapado-Nyo pado malam dan siang hari tanpo pernah bosan.

## 41:39

Sabagian tando-tando (kaagungan)-Nyo adolah bahwa kamu mangimak bumi kering dan tandus, kemudian apobilo Kami turunkan aek (hujan) padonyo, io pun hidup dan manjadi subur. Sasungguhnyo Zat nang manghidupkannyo pasti dapat manghidupkan nang mati. Sasungguhnyo Dio Mahakuaso atas sagalo sasuatu.

## 41:40

Sasungguhnyo orang-orang nang mangengkari tando-tando (kaagungan) Kami, (orang-orang tu) idak tasingit dari Kami. Apokah orang-orang nang dilemparkan ka dalam nerako tu lebih baik ataukah nang datang pado hari Kiamat dengan aman sentosa? Babuatlah apo nang kamu kendaki! Sasungguhnyo Dio Maha Mangimak apo nang kamu kerjokan.

## 41:41

Sasungguhnyo orang-orang nang mangengkari Al-Qur’an katiko (Al-Qur’an) tu disampekan kapado orang-orang tu, (pasti orang-orang tu bakal celako). Sasungguhnyo (Al-Qur’an) tu adolah kitab nang mulio.

## 41:42

Idak ado kabatilan nang mandatanginyo, baik dari depan maupun dari balakang. [^669] (Al-Qur’an tu adolah) kitab nang diturunkan dari Tuhan Nang Mahabijaksano lagi Maha Tapuji.

[^669]: Maksud ungkapan ‘dari depan maupun dari balakang’ adolah pado maso lalu dan nang bakal datang.

## 41:43

Apo nang dikatokan (oleh orang-orang kafir) kapadomu idak lain adolah apo nang lah dikatokan kapado rasul-rasul sabelummu. Sasungguhnyo Tuhanmu pasti mampunyoi ampunan dan azab nang pedih.

## 41:44

Sakironyo Kami manjadikan (Al-Qur’an) bacoan dalam bahaso salain bahaso Arab, niscayo orang-orang tu mangatokan, “Mangapo ayat-ayatnyo idak diterangkan (dengan bahaso nang kami pahami)?” Apokah patut (Al-Qur’an) dalam bahaso salain bahaso Arab, sedangkan (rasul adolah) orang Arab? Katokanlah (Nabi Muhammad), “Al-Qur’an adolah patunjuk dan panyembuh bagi orang-orang nang baiman, sedangkan orang-orang nang idak baiman, pado telingo orang-orang tu ado panyumbat dan orang-orang tu buto tahadpnyo (Al-Qur’an). [^670] Orang-orang tu (seperti) orang-orang nang diseru dari genah nang jauh.”

[^670]: Orang-orang tu idak mangimak dari Al-Qur'an, kacuali fitnah-fitnah nang memang orang-orang tu cari.

## 41:45

Sungguh, Kami benar-benar lah manganugerahkan Kitab (Taurat) kapado Musa, lalu io (kitab tu) diperselisihkan. Sakironyo idak ado ketetapan nang tadahulu dari Tuhanmu (bahwa orang orang nang mandustokan Al-Qur’an bakal ditundo panyiksoannyo), niscayo lah dilaksanokan hukuman di antaro orang-orang tu. Sasungguhnyo orang-orang tu benar-benar dalam kabimbangan dan karaguan tahadapnyo.

## 41:46

Siapo nang mangerjokan kabajikan, mako (pahalonyo) untuk dirinyo dewek dan siapo nang bababuat jahat, mako (akibatnyo) manjadi tanggungannyo dirinyo dewek. Tuhanmu samo sakali idak manzalimi hambo-hambo-Nyo.

## 41:47

Hanya kapado-Nyo pangetauan tentang hari Kiamat tu dikambalikan. [^671]  Idak ado samo sakali buah-buahan nang kaluar dari kalopaknyo dan idak saorang perempuan pun nang mangandung dan malahirkan, malainkan sagalonyo dengan sapangetauan-Nyo. Pado hari katiko Dio (Allah) manyeru orang-orang tu, “Di manokah sekutu-sekutu-Ku tu?” [^672]  Orang-orang tu manjawab, “Kami manyatokan kapado-Mu bahwa idak ado saorang pun di antaro kami nang dapat mambagih kasaksian (bahwa Engkau mampunyoi sekutu).”

[^671]: Hanyo Allahlah nang mangetaui bilo tibonyo hari Kiamat tu.

[^672]: Nang dimaksud dengan ‘sakutu-sakutu-Ku’ adolah berhalo-berhalo nang orang-orang tu anggap sabagai sakutu Allah.

## 41:48

Lenyaplah dari orang-orang tu apo nang dahulu salalu orang-orang tu sembah dan orang-orang tu pun mangetaui bahwa idak ado genah untuk manghindar (dari azab Allah) bagi orang-orang tu.

## 41:49

Manusio idak pernah bosan mamohon kabaikan dan jiko ditimpo malapatako, orang-orang tu baputus aso dan hilang harapan.

## 41:50

Jiko Kami manganugerahkan kapadonyo suatu rahmat dari Kami sasudah ditimpo kasusahan, pastilah dio bakal bakato, “Ko adolah hakku dan aku idak yakin bahwa hari Kiamat tu bakal tajadi. Jiko (tanyato) aku dikamnalikan kapado Tuhanku, sasungguhnyo aku bakal mamperoleh kabaikan di sisi-Nyo.” Mako, sungguh, Kami bakal mamberitaukan kapado orang-orang nang kufur tentang apo nang lah orang-orang tu kerjokan dan sungguh Kami benar-benar bakal manimpokan kapado orang-orang tu azab nang amat berat.

## 41:51

Apobilo Kami manganugerahkan kanikmatan kapado manusio, niscayo dio bapaling (idak mansyukuri nikmat-Nyo) dan manjauhkan diri (dari Allah dengan sombong), namun apobilo kasusahan manimponyo, dio bakal banyak badoa.

## 41:52

Katokanlah (Nabi Muhammad), “Bagaimano pandapatmu jiko (Al-Qur’an) tu datang dari sisi Allah, kemudian kamu mangengkarinyo? Siapokah nang lebih sesat daripado orang nang salalu manyimpang jauh (dari kabenaran)?”

## 41:53

Kami bakal mamperliatkan kapado orang-orang tu tando-tando (kaagungan) Kami di sagenap penjuru dan pado diri orang-orang tu dewek sahinggo jelaslah bagi orang-orang tu bahwa (Al-Qur’an) tu adolah benar. Idak cukupkah (bagi kamu) bahwa sasungguhnyo Tuhanmu manjadi saksi atas sagalo sasuatu?

## 41:54

Katauilah, sasungguhnyo orang-orang tu dalam karaguan tentang pertemuan dengan Tuhan orang-orang tu. Katauilah, sasungguhnyo Dio Maha Maliputi sagalo sasuatu.

## 42:1

Ḥā Mīm

## 42:2

‘Aīn Sīn Qāf

## 42:3

Macam tulah Allah Nang Mahaperkaso lagi Mahabijaksano manurunkan wahyu kapadomu (Nabi Muhammad) dan kapado orang-orang sabelummu.

## 42:4

Milik-Nyolah apo nang ado di langit dan apo nang ado di bumi. Diolah Zat Nang Mahatinggi lagi Mahaagung.

## 42:5

(Kareno keagungan-Nyo,) hampir bae langit tu pecah dari sebelah atasnyo dan malaikat-malaikat batasbih dengan mamuji Tuhannyo serto mamohonkan ampunan untuk orang nang ado di bumi. Ingatlah, sasungguhnyo Allahlah Zat Nang Maha Pangampun lagi Maha Panyayang.

## 42:6

Orang-orang nang mangambik palindung-palindung salain-Nyo, Allah mangawasi (perbuatan) orang-orang tu, sedangkan kamu (Nabi Muhammad,) bukanlah pananggung jawab orang-orang tu.

## 42:7

Macam tulah Kami mawahyukan kapodomu Al-Qur’an nang babahaso Arab supayo kamu mambagih peringatan kapodo (penduduk) Ummul Qurā (Makkah) dan penduduk di sakelilingnyo serto mambagih peringatan tentang hari bakumpul (kiamat) nang idak diragukan kabaradoannyo. Sagolongan masuk surgo dan sagolongan (lain) masuk nerako.

## 42:8

Saandainyo Allah mangendaki, niscayo Dio bakal manjadikan orang-orang tu umat nang sekok. Tapi, Dio mamasukkan orang-orang nang Dio kendaki ka dalam rahmat-Nyo. Adopun orang-orang aniayo, orang-orang tu samo sakali idak mamiliki palindung dan panolong.

## 42:9

Bahkan, apokah orang-orang tu mangambik palindung-palindung salain Dio? Padohal, hanyo Allahlah palindung (nang sabenarnyo). Dio manghidupkan orang-orang mati dan Dio Mahakuaso atas sagalo sasuatu.

## 42:10

Apo pun nang kamu perselisihkan, kaputusannyo (diserahkan) kapado Allah. (Nang mamiliki sifat-sifat demikian) tulah Allah Tuhanku. Hanyo kapado-Nyo aku batawakal dan hanyo kapado-Nyo aku balik.

## 42:11

(Allah) Pancipto langit dan bumi. Dio manjadikan bagimu pasangan-pasangan dari jenismu dewek dan (manjadikan pulak) dari jenis hewan ternak pasangan-pasangan(-nyo). Dio manjadikanmu bakembang biak dengan jalan tu. Idak ado sasuatu pun nang sarupo dengan-Nyo. Dio Maha Manganing lagi Maha Mangimak.

## 42:12

Milik-Nyolah perbendaharoan langit dan bumi. Dio malapangkan rezeki dan manyempitkan(-nyo) bagi siapo nang Dio kendaki. Sasungguhnyo Dio Maha Mangetaui sagalo sasuatu.

## 42:13

Dio (Allah) lah mansyariatkan bagi kamu ugamo nang Dio wasiatkan (jugo) kapado Nuh, nang lah Kami wahyukan kapadomu (Nabi Muhammad), dan nang lah Kami wasiatkan kapado Ibrahim, Musa, dan Isa yaitu: tegakkanlah ugamo (kaimanan dan katakwaan) dan janganlah kamu bapecah-belah di dalamnyo. Amat berat bagi orang-orang musyrik (untuk mangikuti) ugamo nang kamu serukan kapado orang-orang tu. Allah mamilih orang nang Dio kendaki pado (ugamo)-Nyo dan mambagih patunjuk pado (ugamo)-Nyo bagi orang nang balik (kapado-Nyo).

## 42:14

Orang-orang tu (Ahlulkitab) idak bapecah-belah kacuali sasudah datang kapado orang-orang tu pangetauan (tentang kabenaran nang disampaikan oleh paro nabi) kareno kedengkian antaro sesamo orang-orang tu. Saandainyo idak kareno suatu katetapan nang lah talebih dahulu ado dari Tuhanmu (untuk manangguhkan azab) sampe batas waktu nang ditentukan, pastilah hukuman bagi orang-orang tu lah dilaksanokan. Sasungguhnyo orang-orang nang mawarisi kitab suci (Taurat dan Injil) sasudah orang-orang tu (pado zaman Nabi Muhammad) benar-benar barado dalam karaguan nang mandalam tentangnyo (Al-Qur’an) tu.

## 42:15

Kareno tu, serulah (orang-orang tu untuk baiman), tetaplah (baiman dan badakwah) samacam mano diparintahkan kapadomu (Nabi Muhammad), dan janganlah mangikuti kainginan orang-orang tu. Katokanlah, “Aku baiman kapado kitab nang diturunkan Allah dan aku diparintahkansupayo balaku adil di antaro kamu. Allah Tuhan kami dan Tuhan kamu. Bagi kami parbuatan kami dan bagimu parbuatanmu. idak (perlu) ado partengkaran di antaro kami dan kamu. Allah mangumpulkan kito dan kapado-Nyolah (kito) balik.”

## 42:16

Orang-orang nang babantah-bantahan tentang (ugamo) Allah sasudah (ugamo tu) diterimo, perbantahan orang-orang tu sio-sio di sisi Tuhan orang-orang tu. Orang-orang tu mandapat kamurkoan (Allah) dan azab nang amat keras.

## 42:17

Allah nang manurunkan Kitab (Al-Qur’an) dengan benar dan (manurunkan) timbangan (kaadilan). Tahukah kamu (bahwa) boleh jadi hari Kiamat tu sudah dekat?

## 42:18

Orang-orang nang idak percayo kapadonyo (hari Kiamat) maminta supayo io (ari Kiamat) sagero tajadi, dan orang-orang nang baiman maraso takut kapadonyo serto yakin bahwa io adolah benar (bakal tajadi). Katauilah, sasungguhnyo orang-orang nang mambantah tentang (tajadinyo) kiamat tu benar-benar barado dalam kasesatan nang jauh.

## 42:19

Allah Mahalembut tahadap hambo-hambo-Nyo. Dio mambagih rezeki kapado siapo nang Dio kendaki. Dio Mahakuat lagi Mahaperkaso.

## 42:20

Siapo nang mangendaki balasan di akherat, bakal Kami tambahkan balasan tu baginyo. Siapo nang mangendaki balasan di dunio, Kami bagihkan kapadonyo sabagian darinyo (balasan dunio), tapi dio idak bakal mandapat bagian sadikit pun di akherat.

## 42:21

Apokah orang-orang tu mampunyoi sembahan-sembahan salain Allah nang manetapkan bagi orang-orang tu aturan ugamo nang idak diizinkan (diridai) oleh Allah? Saandainyo idak ado katetapan nang pasti (tentang panundaan hukuman dari Allah) tentulah hukuman di antaro orang-orang tu lah dilaksanokan. Sasungguhnyo orang-orang aniayo tu bakal mandapat azab nang amat pedih.

## 42:22

Kamu bakal mangimak orang-orang aniayo tu amat katakutan kareno (kejahatan-kejahatan) nang lah orang-orang tu lakukan, sedangkan (azab) manimpo orang-orang tu. Orang-orang nang baiman dan baamal saleh (bakal basenang-senang) di dalam taman-taman surgo. Orang-orang tu mandapatkan apo nang orang-orang tu kendaki di sisi Tuhan orang-orang tu. Nang macam tu adolah karunio nang besak.

## 42:23

Tulah (karunio) nang (dengannyo) Allah manggembirokan hambo-hambo-Nyo nang baiman dan baamal saleh. Katokanlah (Nabi Muhammad), “Aku idak maminta kapadomu suatu imbalan atas seruanku, kacuali kasih sayang dalam kakeluargoan.” Siapo mangerjokan kabaikan, bakal Kami tambahkan kabaikan baginyo. Sasungguhnyo Allah Maha Pangampun lagi Maha Mansyukuri.

## 42:24

Ataukah orang-orang tu mangatokan, “Dio (Nabi Muhammad) lah mangado-adokan kabohongan tentang Allah.” Jiko Allah mangendaki, niscayo Dio bakal mangunci hatimu. Allah manghapus nang batil dan mambenarkan nang benar dengan firman-firman-Nyo (Al-Qur’an). Sasungguhnyo Dio Maha Mangetaui sagalo isi hati.

## 42:25

Diolah nang manerimo tobat dari hambo-hambo-Nyo, mamaafkan kasalahan-kasalahan, mangetaui apo nang kamu kerjokan,

## 42:26

Mamparkenankan (doa) orang-orang nang baiman dan mangerjokan kebajikan, dan manambah (pahalo) kapado orang-orang tu dari karunio-Nyo. Orang-orang kafir bakal mandapat azab nang amat keras.

## 42:27

Saandainyo Allah malapangkan rezeki kapado hambo-hambo-Nyo, niscayo orang-orang tu bakal babuat malampaui batas di bumi. Tapi, Dio manurunkan apo nang Dio kendaki dengan ukuran (tatentu). Sasungguhnyo Dio Mahateliti lagi Maha Mangimak (kaadoan) hambo-hambo-Nyo.

## 42:28

Diolah nang manurunkan hujan sasudah orang-orang tu baputus aso dan (Dio pulak nang) manyebarkan rahmat-Nyo. Diolah Maha Palindung lagi Maha Tapuji.

## 42:29

Di antaro tando-tando (kaagungan)-Nyo adolah panciptoan langit dan bumi serto makhluk-makhluk melata nang Dio sebarkan pado kaduonyo. Dio Mahakuaso mangumpulkan semuonyo apobilo Dio mangendaki.

## 42:30

Musibah apo pun nang manimpo kamu adolah kareno parbuatan tanganmu dewek dan (Allah) mamaafkan banyak (kasalahanmu).

## 42:31

Kamu idak dapat malepaskan diri di bumi (dari siksoan Allah) dan kamu idak mampunyoi (satu) palindung atau (satu) panolong pun salain Allah.

## 42:32

Di antaro tando-tando (kaagungan)-Nyo adolah kapal-kapal nang balayar di laut seperti gunung-gunung.

## 42:33

Jiko Dio mangendaki, Dio bakal manghentikan angin, sahinggo jadilah (kapal-kapal) tu tahenti di permukoannyo (laut). Sasungguhnyo pado nang macam tu tadapat tando-tando (kaagungan Allah) bagi tiap-tiap orang nang salalu basabar dan banyak basyukur,

## 42:34

atau Dio bakal menghancurkan kapal-kapal tu kareno perbuatan (doso) orang-orang tu, dan Dio mamaafkan banyak (kasalahan orang-orang tu).

## 42:35

(Nang macam tu) supayo orang-orang nang mambantah tando-tando (kakuasoan) Kami mangetaui bahwa orang-orang tu idak bakal mamperoleh jalan kaluar (dari siksoan).

## 42:36

Apo pun (kanikmatan) nang dibagihkan kapadomu, mako tu adolah kasenangan hidup di dunio. Sedangkan apo (kanikmatan) nang ado di sisi Allah lebih baik dan lebih kekal bagi orang-orang nang baiman dan hanyo kapado Tuhan orang-orang tu batawakal.

## 42:37

(Kanikmatan tu jugo lebih baik dan lebih kekal bagi) orang-orang nang manjauhi doso-doso besak dan perbuatan-parbuatan keji, dan apobilo orang-orang tu marah segero mambagih maaf;

## 42:38

(jugo lebih baik dan lebih kekal bagi) orang-orang nang manarimo (mamatuhi) seruan Tuhan dan malaksanokan sembahyang, sedangkan urusan orang-orang tu (diputuskan) dengan musyawarah di antaro orang-orang tu. Orang-orang tu manginfakkan sabagian dari rezeki nang Kami anugerahkan kapado orang-orang tu;

## 42:39

(Jugo lebih baik dan lebih kekal bagi) orang-orang nang apobilo orang-orang tu diperlakukan dengan aniayo, orang-orang tu mambela diri.

## 42:40

Balasan suatu kaburukan adolah kaburukan nang satimpal. Tapi, siapo nang mamaafkan dan babuat baik (kapado orang nang babuat jahat), mako pahalonyo dari Allah. Sasungguhnyo Dio idak manyukoi orang-orang aniayo.

## 42:41

Tapi, sungguh siapo nang mambela diri sasudah taaniayo, idak ado sikok alasan pun (untuk manyalahkan) orang-orang tu.

## 42:42

Sasungguhnyo alasan (untuk manyalahkan) tu hanyo ado pado orang-orang nang manganiayo manusio dan malampaui batas di bumi tanpa hak (alasan nang benar). Orang-orang tu mandapat sikso nang amat pedih.

## 42:43

Tapi, sungguh siapo nang basabar dan mamaafkan, sasungguhnyo nang demikian tu tamasuk urusan nang (patut) diutamokan.

## 42:44

Siapo nang dibiakkan sesat oleh Allah (kareno kacenderungan dan pilihannyo dewek), idak ado baginyo palindung sasudah tu. Kamu bakal mangimak orang-orang aniayo, katiko orang-orang tu mangimak azab, bakato, “Adokah kironyo jalan untuk balik (ka dunio)?”

## 42:45

Kamu bakal mangimak orang-orang tu dihadapkan kapadonyo (nerako) dalam kaadoan tatunduk kareno (maraso) hino. Orang-orang tu mamperatikan dengan pandangan nang lesu. Orang-orang nang baiman bakato, “Sasungguhnyo orang-orang nang rugi adolah orang-orang nang marugikan diri orang-orang tu dewek dan keluargonyo pado hari Kiamat.” Katauilah, sasungguhnyo orang-orang aniayo tu barado dalam azab nang kekal.

## 42:46

Orang-orang tu idak bakal mampunyai palindung nang dapat manolong orang-orang tu salain Allah. Siapo pun nang disesatkan oleh Allah (badasarkan kacenderungan dan pilihannyo dewek) idak bakal ado jalan baginyo (untuk mandapat patunjuk).

## 42:47

Penuhilah seruan Tuhanmu sabelum datang dari Allah suatu hari (Kiamat) nang idak dapat ditolak. Pado hari tu kamu idak bakal mampunyoi genah balindung dan idak (pulak) dapat mangengkari (doso-dosomu).

## 42:48

Jiko orang-orang tu bapaling, (ingatlah) Kami idak mangutus kamu sabagai pangawas bagi orang-orang tu. Kawajibanmu hanyolah manyampekan (risalah). Sasungguhnyo apobilo Kami marasokan kapado manusio sadikit dari rahmat Kami, dio gembiro karenonyo. Tapi, jiko orang-orang tu ditimpo kasusahan disebabkan perbuatan tangan orang-orang tu dewek, (niscayo orang-orang tu engkar). Sasungguhnyo manusio tu amat engkar (pado nikmat).

## 42:49

Milik Allahlah karajoan langit dan bumi. Dio manciptokan apo nang Dio kendaki, mambagihkan anak perempuan kapado siapo nang Dio kendaki, mambagihkan anak laki-laki kapado siapo nang Dio kendaki,

## 42:50

Atau Dio manganugerahkan (katurunan) laki-laki dan perempuan, serto manjadikan mandul siapo bae nang Dio kendaki. Sasungguhnyo Dio Maha Mangetaui lagi Mahakuaso.

## 42:51

Idak mungkin bagi saorang manusio untuk diajak babicaro langsung oleh Allah, kacuali dengan (perantaroan) wahyu, dari belakang tabir, atau dengan mangirim utusan (malaikat) lalu mawahyukan kapadonyo dengan izin-Nyo apo nang Dio kendaki. Sasungguhnyo Dio Mahatinggi lagi Mahabijaksano.

## 42:52

Macam tulah Kami mawahyukan kapadomu (Nabi Muhammad) rūh (Al-Qur’an) dengan perentah Kami. Sabelumnyo kamu idaklah mangetaui apokah Kitab (Al-Qur’an) dan apokah iman tu, tapi Kami manjadikannyo (Al-Qur’an) cahayo nang dengannyo Kami mambagih patunjuk siapo nang Kami kendaki di antaro hambo-hambo Kami. Sasungguhnyo kamu benar-benar mambimbing (manusio) ka jalan nang lurus,

## 42:53

(Yaitu) jalan Allah nang milik-Nyolah apo nang ado di langit dan apo nang ado di bumi. Katauilah (bahwa) kapado Allahlah sagalo urusan balik!

## 43:1

Ḥā Mīm.

## 43:2

Demi Kitab (Al-Qur’an) nang jelas,

## 43:3

sasungguhnyo Kami manjadikannyo sabagai Al-Qur’an nang babahaso Arab supayo kamu mangerti

## 43:4

Dan sasungguhnyo (Al-Qur’an) tu barado di dalam Ummul Kitāb (Lauh Mahfuz) di sisi Kami, benar-benar (banilai) tinggi dan penuh hikmah.

## 43:5

Apokah Kami bakal manahan (turunnyo) Al-Qur’an dan mangabaikanmu (hanyo) kareno kamu kaum nang malampaui batas?

## 43:6

Betapo banyak nabi nang lah Kami utus kapado umat-umat nang tadahulu.

## 43:7

Satiap kali saorang nabi datang kapado orang-orang tu, orang-orang tu salalu mamperolok-olokkannyo.

## 43:8

Kareno tu, Kami mambinasokan orang-orang nang lebih kuat dari orang-orang tu (kaum musyrik Quraisy) dan lah balalu contoh (kahancuran) umat-umat tadahulu.

## 43:9

Jiko kamu mananyokan kapado orang-orang tu, “Siapokah nang manciptokan langit dan bumi,” pastilah orang-orang tu bakal manjawab, “Nang manciptokannyo adolah Zat Nang Mahaperkaso lagi Maha Mangetaui.

## 43:10

(Diolah) nang manjadikan bumi sabagai genah manetap bagimu dan manjadikan jalan-jalan di atasnyo untukmu supayo kamu mandapat patunjuk.

## 43:11

Nang manurunkan aek dari langit dengan suatu ukuran, lalu dengan aek tu Kami manghidupkan negeri nang mati (tandus). Macam tulah kamu bakal dikaluarkan (dari kubur).

## 43:12

(Diolah) nang manciptokan semuo makhluk bapasang-pasangan dan manjadikan kapal laut untukmu serto binatang ternak untuk kamu tunggangi

## 43:13

supayo kamu dapat duduk di atas punggungnyo. Kemudian jiko kamu sudah duduk (di atas punggung)-nyo, kamu bakal mangingat nikmat Tuhanmu dan mangucapkan, “Mahasuci Zat nang lah manundukkan (semuo) ko bagi kami, padohal kami sabelumnyo idak mampu manguasainyo.

## 43:14

Sasungguhnyo kami pasti bakal balik kapado Tuhan kami.”

## 43:15

Orang-orang tu manjadikan sabagian dari hambo-hambo-Nyo sabagai bagian dari-Nyo. [^673]  Sasungguhnyo manusio tu benar-benar pangengkar (nikmat Tuhan) nang nyato.

[^673]: Orang-orang musyrik mangatokan bahwa malaikat adolah anak perempuan Allah. Padohal, malaikat tu sabagian dari makhluk dan ciptoan-Nyo.

## 43:16

Patutkah Dio mangambik anak batino dari sabagian nang lah Dio ciptokan dan mamilihkan anak jantan untukmu?

## 43:17

Apobilo salah saorang di antaro orang-orang tu dibagih kabar gembiro tentang sasuatu (kalahiran anak batino) nang dijadikan sabagai perumpamoan bagi (Allah) nang Maha Pangasih, jadilah wajahnyo merah padam kareno manahan sedih (dan marah).

## 43:18

Apokah patut (manjadi anak Allah) orang nang tumbuh dan bakembang (dengan tabiat) salalu bahias diri, sedangkan dio idak mampu mambagih alasan nang tegas dan jelas dalam pertengkaran. [^674]

[^674]: Ayat ko manggambarkan keadaan batino Arab pado waktu Al-Qur’an diturunkan. Orang-orang tu hanyo dijadikan pahiasan atau idak dibagih kasempatan dalam pendidikan sahinggo kurang pangetauannyo serto idak mampu basikap tegas dan jelas.

## 43:19

Orang-orang tu manganggap paro malaikat, hambo-hambo (Allah) Nang Maha Pangasih tu, bajenis kelamin perempuan. Apokah orang-orang tu manyaksikan panciptoannyo? Kagi kasaksian (nang orang-orang tu karang dewek tu) bakal dituliskan dan bakal dimintakan pertanggungjawaban.

## 43:20

Orang-orang tu bakato, “Sakironyo (Allah) Nang Maha Pangasih mangendaki, tentulah kami idak manyembah orang-orang tu (malaikat).” Orang-orang tu idak mampunyoi pangetauan sadikit pun tentang tu. Orang-orang tu hanyolah mandugo-dugo belaka.

## 43:21

Apokah kami pernah mambagihkan sabuah kitab kapado orang-orang tu sabelumnyo (Al-Qur’an), lalu orang-orang tu bapegang teguh (pado kitab tu)?

## 43:22

Bahkan, orang-orang tu bakato, “Sasungguhnyo kami lah mandapati nenek moyang kami manganut suatu ugamo dan kami hanyo mangikuti jejak orang-orang tu.”

## 43:23

Demikian jugo katiko Kami mangutus saorang pambagih peringatan sabelum kamu (Nabi Muhammad) ka suatu negeri. Orang-orang nang hidup mewah (di negeri tu) salalu bakato, “Sasungguhnyo kami mandapati nenek moyang kami manganut suatu (ugamo) dan kami hanyo mancontoh jejak orang-orang tu.”

## 43:24

Dio (pambagih peringatan) bakato, “Masihkah kamu (mangikuti jejak nenek moyangmu), sakalipun aku mambawak (ugamo) nang lebih baik panduannyo daripado apo nang kamu peroleh dari nenek moyangmu tu?” Orang-orang tu manjawab, “Sasungguhnyo kami (tetap) mangengkari karasulanmu.”

## 43:25

Lalu kami mambinasokan orang-orang tu. Mako, perhatikanlah bagaimano kasudahan orang-orang nang mandustokan ( kabenaran).

## 43:26

(Ingatlah) katiko Ibrahim bakato kapado ayahnyo dan kaumnyo, “Sasungguhnyo aku balepas diri dari apo nang kamu sembah,

## 43:27

Kacuali (kamu manyembah) Allah nang manciptokanku. Sasungguhnyo Dio bakal mambagih patunjuk kapadoku.”

## 43:28

Dio (Ibrahim) manjadikannyo (kalimat tauhid) parkatoan nang kekal pado katurunannyo supayo orang-orang tu balik (kapadonyo). [^675]

[^675]: Nabi Ibrahim a.s. manjadikan kalimat tauhid sabagai pegangan bagi katurunannyo sahinggo kalu di antaro orang-orang tu ado nang mapersekutukan Allah, orang-orang tu diharapkan segero balik kapado tauhid tu.

## 43:29

Bahkan Aku lah mambagihkan kanikmatan hidup kapado orang-orang tu dan nenek moyang orang-orang tu sampe kabenaran (Al-Qur’an) datang kapado orang-orang tu baserto saorang Rasul nang mambagih panjelasan. [^676]

[^676]: Di antaro katurunan Nabi Ibrahim a.s. ado nang malupokan tauhid serto idak mansyukuri kanikmatan dan kahidupan nang dianugerahkan Allah. Allah idak mangazab orang-orang tu, bahkan sabaliknyo Allah mambagih kanikmatan kapado orang-orang tu hinggo Dia manurunkan Al-Qur’an serto mangutus saorang rasul untuk mambimbing orang-orang tu.

## 43:30

Katiko kabenaran (Al-Qur’an) tu tibo kapado orang-orang tu, orang-orang tu bakato, “Ko adolah sihir dan sasungguhnyo kami mangingkarinyo.”

## 43:31

Orang-orang tu (jugo) bakato, “Mangapo Al-Qur’an ko idak diturunkan kapado (salah satu) pembesak dari duo negeri ko (Makkah dan Taif )?”

## 43:32

Apokah orang-orang tu nang mambagi-bagi rahmat Tuhanmu? Kamilah nang manentukan panghidupan orang-orang tu dalam kahidupan dunio dan Kami lah maninggikan sabagian orang-orang tu atas sabagian nang lain baberapo derajat, supayo sabagian orang-orang tu dapat mamanfaatkan sabagian nang lain. Rahmat Tuhanmu lebih baik dari apo nang orang-orang tu kumpulkan.

## 43:33

Saandainyo bukan kareno (Kami idak mangendaki) manusio manjadi sikok umat (nang kufur), pastilah sudah Kami buatkan bagi orang-orang nang engkar kapado (Allah) Nang Maha Pangasih, loteng-loteng rumah orang-orang tu dan tanggo-tanggo nang orang-orang tu naiki dari perak.

## 43:34

Dan, bagi rumah-rumah orang-orang tu (Kami buatkan) pintu-pintu (perak) dan dipan-dipan genah orang-orang tu basandar.

## 43:35

Dan, (Kami buatkan pulak) perhiasan-perhiasan dari emas. Sagalonyo tu idak lain hanyolah kasenangan hidup dunio, sedangkan (kanikmatan hidup) akherat di sisi Tuhanmu (dikhususkan) bagi orang-orang batakwa.

## 43:36

Siapo nang bapaling dari pangajaran (Allah) Nang Maha Pangasih (Al-Qur’an), Kami biakkan setan (manyesatkannyo). Mako, io (setan) salalu manemaninyo.

## 43:37

Sasungguhnyo orang-orang tu (setan-setan tu) benar-benar manghalangi orang-orang tu (manusio) dari jalan (nang benar), sedangkan orang-orang tu (manusio nang sesat tu) mangiro bahwo orang-orang tu adolah orang-orang nang mandapat patunjuk.

## 43:38

Sahinggo, apobilo dio (orang nang bapaling tu) datang kapado Kami (pado hari Kiamat) dio bakato, “Aduhai, sakironyo (jarak) antaro aku dan kamu seperti jarak antaro timur dan barat! Memang (setan tu) teman nang paling buruk (bagi manusio).”

## 43:39

(Harapanmu tu) sakali-kali idak bakal mambagih manfaat kapadomu pado hari tu kareno kamu lah mananiayo (dirimu dewek). Sasungguhnyo kamu (orang nang bapaling dan setan) adolah basekutu dalam azab tu.

## 43:40

Mako, apokah kamu (Nabi Muhammad) dapat manjadikan orang-orang nang pekak biso manganing (kabenaran) atau (dapatkah) kamu mambagih patunjuk kapado orang-orang nang buto (hatinyo) dan kapado orang nang tetap dalam kasesatan nang nyato?

## 43:41

Mako, sungguh jiko Kami benar-benar mawafatkanmu (sabelum kamu mancapai kamenangan), sasungguhnyo kapado orang-orang tu Kami bakal (tetap) mambagihkan balasan.

## 43:42

Atau, benar-benar Kami imakkan kapadomu (azab) nang lah Kami ancamkan kapado orang-orang tu. Sasungguhnyo Kami Maha Bakuaso atas orang-orang tu.

## 43:43

Mako, bapegang teguhlah pado (Al-Qur’an) nang lah diwahyukan kapadomu. Sasungguhnyo kamu barado di jalan nang lurus.

## 43:44

Sasungguhnyo io (Al-Qur’an) benar-benar marupokan kamulioan bagimu dan bagi kaummu dan kagi kamu bakal dimintoi pertanggungjawaban.

## 43:45

Tanyokanlah (Nabi Muhammad) kapado (pangikut) rasul-rasul Kami nang lah Kami utus sabelum kamu, “Apokah Kami manjadikan salain (Allah) nang Maha Pangasih sabagai tuhan-tuhan nang disembah?”

## 43:46

Sungguh, Kami benar-benar lah mangutus Musa dengan mambawak ayat-ayat (mukjizat) Kami kapado Fir’aun dan paro pamuko (kaum)-nyo. Dio (Musa) bakato, “Sasungguhnyo aku adolah utusan dari Tuhan sagalo alam.”

## 43:47

Katiko dio (Musa) datang kapado orang-orang tu dengan mambawak ayat-ayat (mukjizat) Kami, sakatiko tu orang-orang tu manertawokannyo.

## 43:48

Idaklah Kami perliatkan suatu mukjizat kapado orang-orang tu kacuali io (mukjizat tu) lebih besak daripado mukjizat (sabelumnyo) dan Kami timpokan kapado orang-orang tu azab supayo orang-orang tu balik (ka jalan nang benar).

## 43:49

Orang-orang tu bakato, “Oi panyihir, [^677] badoalah kapado Tuhanmu untuk (malepaskan) kami sesuai dengan apo nang lah dijanjikan-Nyo kapadomu. Sasungguhnyo kami benar-benar bakal manjadi orang-orang nang mandapat patunjuk.”

[^677]: Kata ‘penyihir’ idak digunakan oleh orang-orang tu untuk menghina, tapi justru untuk menghormati karena orang-orang tu sangat mengagungkan ilmu sihir.

## 43:50

Mako, katiko Kami hilangkan azab tu dari orang-orang tu, sakatiko tu (jugo) orang-orang tu engkar janji.

## 43:51

Fir’aun baseru kapado kaumnyo (serayo) bakato, “Oi kaumku, bukankah Karajoan Mesir tu milikku dan (bukankah) sungei-sungei tu mangalir di bawah (istana-istana)-ku. Apokah kamu idak mangimak?

## 43:52

Bahkan, bukankah aku lebih baik daripado orang nang hino ko (Musa) nang hampir-hampir idak dapat manjelaskan (maksud perkatoannyo)?

## 43:53

Mako, mangapo idak dipakaikan kapadonyo (Musa) gelang dari emas atau malaikat datang basamo dio mangiringinyo?”

## 43:54

Mako, dio (Fir’aun) lah mampengaruhi kaumnyo sahinggo orang-orang tu patuh kapadonyo. Sasungguhnyo orang-orang tu adolah kaum nang fasik.

## 43:55

Mako, katiko orang-orang tu lah mambuat Kami murko, Kami hukum orang-orang tu, lalu Kami tanggelamkan orang-orang tu sagalonyo (di laut).

## 43:56

Mako, Kami jadikan orang-orang tu sabagai (kaum) tadahulu dan palajaran bagi orang-orang nang kemudian.

## 43:57

Katiko anak laki-laki Maryam (Isa) dijadikan perumpamoan, tibo-tibo kaummu (suku Quraisy) basorak karenonyo.

## 43:58

Orang-orang tu bakato, “Manokah nang lebih baik, tuhan-tuhan kami atau dio (Isa)?” Orang-orang tu idak mambagihkan (perumpamoan tu) kapadomu, kacuali dengan maksud mambantah bae. Sabenarnyo orang-orang tu adolah kaum nang suko batengkar.

## 43:59

Dio (Isa) idak lain hanyolah saorang hambo nang Kami anugerahkan nikmat (kanabian) kapadonyo dan Kami jadikan dio sabagai palajaran (tando kakuaasan Kami) bagi Bani Israil.

## 43:60

Saandainyo Kami kendaki, niscayo Kami jadikan malaikat sabagai panggantimu di bumi sacaro turun temurun.

## 43:61

Sasungguhnyo dio (Isa) tu benar-benar manjadi patando bakal datangnyo hari Kiamat. Kareno tu, janganlah sakali-kali kamu ragu tentang (kiamat) tu dan ikutilah (patunjuk)-Ku. Ko adolah jalan nang lurus.

## 43:62

Janganlah sakali-kali kamu dipalingkan oleh setan. Sasungguhnyo io marupokan musuh nang nyato bagimu.

## 43:63

Katiko Isa datang mambawak bukti-bukti nang nyato, dio bakato, “Sungguh, aku datang kapadomu dengan mambawak hikmah dan untuk aku jelaskan kapadomu sabagian dari apo nang kamu perselisihkan. Mako, batakwalah kapado Allah dan taatilah aku.

## 43:64

Sasungguhnyo Allah, Diolah Tuhanku dan Tuhanmu. Sembahlah Dio! Ko adolah jalan nang lurus.”

## 43:65

Golongan-golongan di antaro orang-orang tu (Yahudi dan Nasrani) berselisih. Celakolah orang-orang nang aniayo (kareno) azab pado hari nang sangat pedih (kiamat).

## 43:66

Idaklah orang-orang tu (orang-orang kafir) manunggu, kacuali hari Kiamat nang tibo kapado orang-orang tu sacaro tibo-tibo, sedangkan orang-orang tu idak manyadari(-nyo).

## 43:67

Teman-teman akrab pado hari tu saling bamusuhan sikok samo lain, kacuali orang-orang nang batakwa.

## 43:68

(Dikatokan kapado orang-orang tu,) “Oi hambo-hambo-Ku, idak ado katakutan bagimu pado hari ko (kiamat) dan idak pulak kamu basedih.

## 43:69

(Yaitu) orang-orang nang baiman kapado ayat-ayat Kami dan orang-orang tu adolah orang-orang muslim.

## 43:70

Masuklah ka dalam surgo, kamu dan pasanganmu (dalam kaadoan) dibahagiokan.”

## 43:71

Kapado orang-orang tu diedarkan piring-piring dan gelas-gelas dari emas dan di dalamnyo (surgo) tadapat apo nang diingini oleh hati dan dipandang sedap oleh mato serto kamu kekal di dalamnyo.

## 43:72

Tulah surgo nang diwariskan kapado kamu disebabkan apo nang salamo ko kamu kerjokan.

## 43:73

Untukmu di dalamnyo (surgo) buah-buahan nang banyak nang sabagiannyo kamu makan.

## 43:74

Sasungguhnyo para pandurhako tu kekal di dalam azab (nerako) Jahanam.

## 43:75

Idak diringankan (azab tu) dari orang-orang tu dan orang-orang tu baputus aso di dalamnyo.

## 43:76

Idaklah Kami manzalimi orang-orang tu, tapi orang-orang tu adolah orang-orang aniayo (tahadap dirinyo).

## 43:77

Orang-orang tu manyeru, “Oi (Malaikat) Malik, hendaklah Tuhanmu mamatikan kami bae.” Dio manjawab, “Sasungguhnyo kamu bakal tetap tinggal (di nerako ko).”

## 43:78

Sungguh, Kami benar-benar lah tibo kapado kamu dengan (mambawak) kabenaran, tapi kabanyakan kamu benci kapado kabenaran tu.

## 43:79

Bahkan, bukankah orang-orang tu lah marencanokan suatu tipu dayo (jahat)? Sasungguhnyo Kami lah barencano (mangatasi tipu dayo orang-orang tu).

## 43:80

Ataukah orang-orang tu mangiro bahwa Kami idak manganing rahasio dan bisikan orang-orang tu? Sabenarnyo (Kami manganing) dan utusan-utusan Kami (malaikat) mancatat di sisi orang-orang tu.

## 43:81

Katokanlah (Nabi Muhammad), “Jiko benar Tuhan Nang Maha Pangasih mampunyoi anak, akulah orang pertamo nang manyembah (anak tu).

## 43:82

Mahasuci Tuhan pamilik langit dan bumi, Tuhan pamilik ʻArasy, dari apo nang orang-orang tu sifatkan.”

## 43:83

Mako, biakkanlah orang-orang tu tanggelam (dalam kasesatan) dan bamain-main (di dunio) sampe orang-orang tu manemui hari nang dijanjikan kapado orang-orang tu.

## 43:84

Diolah Tuhan (nang disembah) di langit dan Tuhan (nang disembah) di bumi. Diolah Nang Mahabijaksano lagi Maha Mangetaui.

## 43:85

Mahaberkah (Allah) nang mamiliki karajoan langit dan bumi serto apo nang ado di antaro kaduonyo. Di sisi-Nyolah ilmu tentang hari Kiamat dan hanyo kapado-Nyolah kamu dikambalikan.

## 43:86

Sembahan-sembahan orang-orang tu salain Dio idak biso mambagih syafaat (patolongan di akherat), kacuali orang nang basaksi dengan nang hak (tauhid) dan orang-orang tu mayakininyo.

## 43:87

Jiko kamu batanyo kapado orang-orang tu, siapokah nang manciptokan orang-orang tu, niscayo orang-orang tu manjawab, “Allah.” Mako, mangapo orang-orang tu biso dipalingkan?

## 43:88

Demi (kabenaran) ucapannyo (Nabi Muhammad), "Wahai Tuhanku, sasungguhnyo orang-orang tu adolah kaum nang idak baiman."

## 43:89

Mako, bapalinglah dari orang-orang tu dan katokanlah, “Salam (salamat tinggal).” Kagi orang-orang tu bakal mangetaui (nasibnyo nang buruk).

## 44:1

Ḥā Mīm.

## 44:2

Demi Kitab (Al-Qur’an) nang jelas.

## 44:3

Sasungguhnyo Kami (mulai) manurunkannyo pado malam nang diberkahi (Lailatulqadar). [^678]  Sasungguhnyo Kamilah pambagih peringatan.

[^678]: Nang dimaksud dengan turunnyo Al-Qur’an pado malam Lailatulqadar adolah bahwa Al-Qur’an untuk pertamo kalinyo diturunkan pado malam tasebut.

## 44:4

Pado (malam tu) dijelaskan sagalo urusan nang penuh hikmah. [^679]

[^679]: Nang dimaksud dengan ‘sagalo urusan nang penuh hikmah’ adolah sagalo sasuatu nang bahubungan dengan kahidupan makhluk seperti hidup, mati, rezeki, nasib baik, dan nasib buruk.

## 44:5

(Hal tu marupokan) urusan (nang besak) dari sisi Kami. Sasungguhnyo Kamilah nang mangutus (paro rasul)

## 44:6

Sabagai rahmat dari Tuhanmu. Sasungguhnyo Dio Maha Manganing lagi Maha Mangetaui,

## 44:7

Yaitu Tuhan langit dan bumi serto apo nang ado di antaro kaduonyo jiko kamu orang-orang nang yakin.

## 44:8

Dak ado tuhan salain Dio (nang) manghidupkan dan mamatikan. (Diolah) Tuhanmu dan Tuhan nenek moyangmu tadahulu.

## 44:9

Tapi, orang-orang tu dalam karaguan; orang-orang tu bamain-main.

## 44:10

Mako, nantikanlah hari (katiko) langit mandatangkan kabut asap nang tampak jelas [^680]

[^680]: Maksudnyo adolah bencano kalaparan nang manimpo kaum Quraisy akibat manentang Nabi Muhammad saw

## 44:11

(Nang) maliputi manusio (durhako). Ko adolah azab nang sangat pedih.

## 44:12

(Orang-orang tu badoa,) “Wahai Tuhan kami, lenyapkanlah azab tu dari kami. Sasungguhnyo kami adolah orang-orang mukmin.”

## 44:13

Bagaimano orang-orang tu dapat manerimo peringatan (satelah turun azab), padohal (sabelumnyo) saorang Rasul (Nabi Muhammad) benar-benar lah tibo kapado orang-orang tu (untuk) mambagih panjelasan.

## 44:14

Kemudian, orang-orang tu bapaling darinyo dan bakato, “Dio (Nabi Muhammad) diajari (oleh orang lain) lagi gilo.” [^681]

[^681]: Nabi Muhammad saw. dituduh manerimo palajaran dari Addas, seorang non-Arab nang baugamo Nasrani.

## 44:15

Sasungguhnyo (kalau) Kami malenyapkan azab tu sabentar bae, pasti kamu bakal balik (engkar).

## 44:16

(Ingatlah) pado hari (katiko) Kami manghantam orang-orang tu dengan hantaman nang besak. [^682]  Sasungguhnyo Kami adolah pambagih balasan.

[^682]: Hantaman nang besak tu tajadi pado Perang Badar katiko orang-orang musyrik dipukul mundur sahinggo manderito kakalahan dan banyak di antaro pamimpin orang-orang tu nang tewas.

## 44:17

Sungguh, Kami benar-benar lah manguji kaum Fir‘aun sabelum orang-orang tu dan lah tibo (pulak) saorang rasul nang mulio (Musa) kapado orang-orang tu.

## 44:18

(Musa bakato,) “Balikkanlah kapadoku hambo-hambo Allah (Bani Israil). Sasungguhnyo aku adolah utusan (Allah) nang dapat kamu percayo.

## 44:19

Janganlah kamu manyombongkan diri tahadap Allah kareno sasungguhnyo aku tibo kapadomu dengan mambawak bukti nang nyato.

## 44:20

Sasungguhnyo aku balindung kapado Tuhanku dan Tuhanmu dari ancamanmu untuk marajamku.

## 44:21

Jiko kamu idak baiman kapadoku, biaklah aku (manyampekan pesan-pesan Tuhanku).”

## 44:22

Kemudian, Dio (Musa) badoa kapado Tuhannyo (saraya bakato,) “Sasungguhnyo orang-orang tu adolah kaum pandurhako.”

## 44:23

(Allah bafirman,) “Kareno tu, bajalanlah dengan hambo-hambo-Ku pado malam hari. Sasungguhnyo kamu bakal dikejar.

## 44:24

Biaklah laut tu tabelah. Sasungguhnyo orang-orang tu adolah bala tentaro nang bakal ditenggelamkan.”

## 44:25

Betapo banyak taman-taman dan mato-mato aek nang orang-orang tu tinggalkan,

## 44:26

Kebun-kebun serto tempat-tempat kadiaman nang indah,

## 44:27

Jugo kasenangan-kasenangan nang dapat orang-orang tu nikmati di sano.

## 44:28

Demikianlah (Allah manyikso orang-orang tu). Kami wariskan (sagalonyo) tu kapado kaum nang lain.

## 44:29

Langit dan bumi idak manangisi orang-orang tu dan orang-orang tu pun idak dibagih panangguhan waktu.

## 44:30

Sungguh, Kami benar-benar lah manyelamatkan Bani Israil dari siksoan nang manghinokan,

## 44:31

(Yaitu) dari (siksoan) Fir‘aun. Sasungguhnyo Dio adolah orang nang sombong, tamasuk orang-orang nang malampaui batas.

## 44:32

Sungguh, dengan (dasar) pangetauan, Kami pilih orang-orang tu di atas saluruh alam (sagalo bangsa pado masa tu).

## 44:33

Lah Kami bagihkan kapado orang-orang tu sabagian tando-tando (kaagungan Kami) sasuatu nang di dalamnyo tadapat cobaan nang nyato.

## 44:34

Sasungguhnyo orang-orang tu pasti bakal bakato,

## 44:35

“Idak ado (kamatian) salain kamatian di dunio ko dan kami idak bakal dibangkitkan.

## 44:36

Datangkanlah nenek moyang kami jiko kamu orang-orang nang benar.”

## 44:37

Apokah orang-orang tu nang lebih baik atau kaum Tubba‘ [^683]  dan orang-orang nang sabelum orang-orang tu. Kami lah mambinasokan orang-orang tu kareno sasungguhnyo orang-orang tu adolah para pandusto.

[^683]: Tubba’ adolah gelar nang dibagih kapado rajo-rajo di Yaman nang maliputi suku Himyar, Saba’, dan Hadramaut.

## 44:38

Idaklah Kami ciptokan langit, bumi, dan apo nang ado di antaro kaduonyo sacaro main-main.

## 44:39

Idaklah Kami ciptokan kaduonyo, kacuali dengan hak. Tapi, kabanyakan dari orang-orang tu idak mangetaui.

## 44:40

Sasungguhnyo hari kaputusan (hari Kiamat) tu adolah waktu nang dijanjikan bagi orang-orang tu sagalonyo,

## 44:41

(Yaitu) hari (katiko) saorang kanti setio samo sakali idak dapat mambagih manfaat sadikit pun kapado kanti lainnyo dan orang-orang tu idak bakal mandapat pertolongan,

## 44:42

Kacuali orang nang dibagih rahmat oleh Allah. Sasungguhnyo Diolah Nang Mahaperkaso lagi Maha Panyayang.

## 44:43

Sasungguhnyo pohon zaqum tu

## 44:44

Adolah makanan orang nang bagelimang doso.

## 44:45

(Zaqum tu) seperti cairan tembago nang mandidih di dalam perut,

## 44:46

Seperti mandidihnyo aek nang sangat panas.

## 44:47

Peganglah Dio (oi malaikat Zabaniyah), Kemudian seretlah sampe ka tengah-tengah (nerako) Jahim.

## 44:48

Kemudian, tuangkanlah di atas kepalonyo azab barupo aek nang sangat panas.

## 44:49

(Dikatokan kapadonyo,) “Rasokanlah! Sasungguhnyo kamu (dalam kahidupan dunio) benar-benar (maraso sabagai orang) nang perkaso lagi mulio.

## 44:50

Sasungguhnyo (azab) ko adolah sasuatu nang salalu kamu ragukan.”

## 44:51

Sasungguhnyo orang-orang nang batakwa barado dalam tempat nang aman,

## 44:52

(Yaitu) di dalam taman-taman dan mato-mato aek.

## 44:53

Orang-orang tu mamakai sutera nang halus dan sutera nang tebal serayo (duduk) bahadapan.

## 44:54

Macam tulah (kaadoan panghuni surgo) dan Kami manjadikan orang-orang tu bapasangan dengan bidadari nang bamato elok.

## 44:55

Di dalamnyo orang-orang tu dapat mamintak sagalo macam buah-buahan dengan aman dan tenteram. [^684]

[^684]: Maksudnyo adolah tanpa khawatir bakal kahabisan, sakit, dan kamudaratan lainnyo.

## 44:56

Orang-orang tu idak bakal marasokan mati di dalamnyo salain kamatian pertamo (di dunio). Allah malindungi orang-orang tu dari azab (nerako) Jahim

## 44:57

Sabagai karunio dari Tuhanmu. Tulah kamenangan nang sangat agung.

## 44:58

Sasungguhnyo Kami lah mamudahkannyo (Al-Qur’an) dengan bahasomu (Arab) supayo orang-orang tu mandapat palajaran.

## 44:59

Mako, tunggulah (kahancuran orang-orang tu)! Sasungguhnyo orang-orang tu (jugo sedang) manunggu.

## 45:1

Ḥā Mīm.

## 45:2

Diturunkannyo Kitab (Al-Qur’an) ko (baasal) dari Allah Nang Mahaperkaso lagi Mahabijaksano.

## 45:3

Sasungguhnyo di langit dan bumi benar-benar tadapat tando-tando (kabesaran Allah) bagi orang-orang mukmin.

## 45:4

Pado panciptoan kamu dan makhluk bagerak nang ditebarkan-Nyo tadapat tando-tando (kaagungan Allah) bagi kaum nang mayakini.

## 45:5

(Pado) pergantian malam dan siang serto rezeki nang diturunkan Allah dari langit, lalu dihidupsuburkannyo bumi (dengan aek hujan) sasudah matinyo, dan pado perkisaran angin tadapat (pulak) tando-tando (kaagungan Allah) bagi kaum nang mangerti.

## 45:6

Tulah ayat-ayat Allah nang Kami bacokan kapadomu dengan benar. Mako, pado perkatoan mano lagi orang-orang tu bakal baiman satelah Allah dan ayat-ayat-Nyo?

## 45:7

Celakolah satiap pambohong lagi bagalimang doso

## 45:8

Nang manganing ayat-ayat Allah dibacokan kapadonyo, kemudian dio tetap manyombongkan diri seakan-akan idak mannganingnyo. Peringatkanlah dio (oi Nabi Muhammad) dengan azab nang amat pedih.

## 45:9

Apobilo dio mangetaui sasuatu tentang ayat-ayat Kami, dio manjadikannyo bahan olok-olok. Orang-orang tulah nang bakal manerimo azab nang manghinokan.

## 45:10

Di hadapan orang-orang tu ado (nerako) Jahanam. Idak bakal baguno sadikit pun bagi orang-orang tu apo nang lah orang-orang tu kerjokan dan idak (pulak bamanfaat) apo nang orang-orang tu jadikan sabagai sasembahan salain Allah. Bagi orang-orang tu azab nang sangat berat.

## 45:11

Ko (Al-Qur’an) adolah patunjuk (nang agung). Orang-orang nang mangengkari ayat-ayat Tuhannyo bakal mandapat azab barupo siksoan nang sangat pedih.

## 45:12

Allahlah nang lah manundukkan laut untukmu supayo kapal-kapal dapat balayar di atasnyo dengan perentah-Nyo supayo kamu dapat mancari sabagian karunio-Nyo, dan supayo kamu basyukur.

## 45:13

Dio lah manundukkan (pulak) untukmu apo nang ado di langit dan apo nang ado di bumi sagalonyo (sabagai rahmat) dari-Nyo. Sasungguhnyo pado nang demikian tu benar-benar tadapat tando-tando (kaagungan Allah) bagi kaum nang bapikir.

## 45:14

Katokanlah (Nabi Muhammad) kapado orang-orang nang baiman, hendaklah orang-orang tu mamaafkan orang-orang nang idak mangharapkan bakal hari-hari (pambalasan) Allah kareno Dio bakal mambagih ganjaran kapado suatu kaum atas apo nang lah orang-orang tu usahokan.

## 45:15

Siapo nang mangerjokan amal saleh, tu untuk dirinyo dewek dan siapo nang babuat kaburukan, tu bakal manimpo dirinyo dewek. Kemudian, hanyo kapado Tuhanmulah kamu dikambalikan.

## 45:16

Sungguh, Kami benar-benar lah manganugerahkan kapado Bani Israil kitab suci, hukum, dan kanabian. Kami pun lah manganugerahkan kapado orang-orang tu rezeki nang baik dan Kami lebihkan orang-orang tu atas sagalo umat nang lain di alam ko (pado maso tu).

## 45:17

Kami lah manganugerahkan pulak kapado orang-orang tu katerangan-katerangan nang jelas tentang urusan (ugamo). Mako, orang-orang tu idak baselisih, kacuali sasudah tibo ilmu kapado orang-orang tu kareno kadengkian di antaro orang-orang tu. Sasungguhnyo Tuhanmu bakal mamutuskan di antaro orang-orang tu pado hari Kiamat apo nang salalu orang-orang tu perselisihkan.

## 45:18

Kemudian, Kami jadikan kamu (Nabi Muhammad) mangikuti syariat dari urusan (ugamo) tu. Mako, ikutilah io (syariat tu) dan janganlah kamu ikuti hawo nafsu orang-orang nang idak mangetaui.

## 45:19

Sasungguhnyo orang-orang tu sakali-kali idak bakal dapat manghindarkan kamu sadikit pun dari (azab) Allah. Sasungguhnyo orang-orang aniayo tu sabagian orang-orang tu manjadi palindung bagi sabagian nang lain. Adopun Allah adolah palindung orang-orang batakwa.

## 45:20

Ko (Al-Qur’an) adolah pedoman bagi manusio, patunjuk, dan rahmat bagi kaum nang mayakini(-nyo).

## 45:21

Apokah orang-orang nang malakukan kaburukan tu mangiro bahwa Kami bakal manjadikan orang-orang tu seperti orang-orang nang baiman dan mangerjokan amal saleh, yaitu samo kahidupan dan kamatian orang-orang tu? Alangkah buruknyo apo nang orang-orang tu tetapkan tu.

## 45:22

Allah manciptokan langit dan bumi dengan hak dan supayo satiap jiwo dibagih balasan (satimpal) dengan apo nang diusahokan serto orang-orang tu idak bakal dizalimi.

## 45:23

Taukah kamu (Nabi Muhammad), orang nang manjadikan hawo nafsunyo sabagai Tuhannyo dan dibiakkan sesat oleh Allah dengan pangetauan-Nyo, [^685]  Allah lah mangunci pandengaran dan hatinyo serto maletakkan tutup atas pangliatannyo, siapokah nang mampu mambagihnyo patunjuk sasudah Allah (mambiakkannyo sesat)? Apokah kamu (oi manusio) idak mangambik palajaran?

[^685]: Allah mambiakkan orang tu sesat kareno Allah mangetaui bahwa io idak manarimo patunjuk nang Dio bagihkan kapadonyo.

## 45:24

Orang-orang tu bakato, “Kahidupan ko idak lain hanyolah kahidupan di dunio bae, kito mati dan kito hidup, dan idak ado nang mambinasokan kito salain maso.” Padohal, orang-orang tu idak mampunyoi ilmu (samo sakali) tentang tu. Orang-orang tu hanyolah mandugo-dugo.

## 45:25

Apobilo dibacokan kapado orang-orang tu ayat-ayat Kami nang jelas, idak ado bantahan orang-orang tu, kacuali mangatokan, “Hidupkanlah balik nenek moyang kami jiko kamu adolah orang-orang benar.”

## 45:26

Katokanlah, “Allah mangidupkan kamu lalu mamatikan kamu kemudian mangumpulkan kamu pado hari Kiamat nang idak ado karaguan tentangnyo, tapi kabanyakan manusio idak mangetaui.”

## 45:27

Milik Allahlah karajoan langit dan bumi. Pado hari tajadinyo kiamat rugilah pado hari tu orang-orang nang mangerjokan kabatilan.

## 45:28

(Pado hari tu) kamu bakal mangimak satiap umat balutut. Satiap umat dipanggil untuk (mangimak) buku (catatan amal)-nyo. Pado hari tu kamu dibagih balasan atas apo nang lah kamu kerjokan.

## 45:29

(Allah bafirman,) “Kolah Kitab (catatan) Kami nang manuturkan kapadomu dengan hak. Sasungguhnyo Kami lah manyuruh mancatat apo nang lah kamu kerjokan.”

## 45:30

Adopun orang-orang nang baiman dan baamal saleh, Tuhan bakal mamasukkan orang-orang tu ka dalam rahmat-Nyo (surgo). Tulah kamenangan nang nyato.

## 45:31

Adopun orang-orang nang kufur (dikatokan kapado orang-orang tu,) “Bukankah ayat-ayat-Ku lah dibacokan kapadomu, lalu kamu manyombongkan diri dan manjadi kaum pandurhako?”

## 45:32

Apobilo dikatokan (kapadomu), “Sasungguhnyo janji Allah tu hak dan hari Kiamat tu idak ado karaguan tentangnyo,” kamu manjawab, “Kami idak tau apokah hari Kiamat tu, kami hanyolah mandugo-dugo, dan kami idak baupayo mayakininyo.”

## 45:33

Tampak nyatolah kapado orang-orang tu kaburukan-kaburukan apo nang orang-orang tu kerjokan dan balakulah tahadap orang-orang tu apo (azab) nang dahulu salalu orang-orang tu perolok-olokkan.

## 45:34

(Kapado orang-orang tu) dikatokan, “Pado hari ko Kami malupokan kamu samacam mano kamu lah malupokan pertemuan (dengan) harimu ko. Tempat balikmu hanyolah nerako dan samo sakali idak ado panolong bagimu.

## 45:35

Nang macam tu (tajadi) kareno sasung-guhnyo kamu lah manjadikan ayat-ayat Allah sabagai (bahan) olok-olok dan kamu lah diperdayo oleh kahidupan dunio.” Mako, pado hari ko orang-orang tu idak dikaluarkan darinyo (nerako) dan idak pulak orang-orang tu dibagih kasempatan untuk batobat.

## 45:36

Mako, sagalo puji hanyo bagi Allah, Tuhan langit dan Tuhan bumi, Tuhan sagalo alam.

## 45:37

Hanyo bagi-Nyo sagalo kaagungan di langit dan bumi. Diolah Nang Mahaperkaso lagi Mahabijaksano.

## 46:1

Ḥā Mīm.

## 46:2

Diturunkannyo Kitab (Al-Qur’an) ko (berasal) dari Allah Nang Mahaperkaso lagi Mahabijaksano.

## 46:3

Kami idak manciptokan langit, bumi, dan apo nang ado di antaro kaduonyo, kacuali dengan hak dan dalam waktu nang ditentukan. Mekipun macam tu, orang-orang nang kafir bapaling dari peringatan nang dibagihkan kapado orang-orang tu.

## 46:4

Katokanlah (Nabi Muhammad), “Terang-kanlah kapadoku tentang apo nang kamu sembah salain Allah! Imakkanlah kapadoku (bagian) manokah dari bumi ko nang lah orang-orang tu ciptokan ataukah orang-orang tu mampunyoi peran serto dalam (penciptoan) langit! Datangkanlah kapadoku kitab nang sabelum ko (Al-Qur’an) atau paninggalan dari pangetauan (kaum tadahulu) kalu kamu adolah orang-orang benar.”

## 46:5

Siapokah nang lebih sesat daripado orang nang manyembah salain Allah (sembahan) nang idak dapat mangabulkan (doa)-nyo sampai hari Kiamat dan orang-orang tu lalai dari (mamperatikan) doa orang-orang tu?

## 46:6

Apobilo manusio dikumpulkan (pado hari Kiamat), orang-orang tu (sesembahan) manjadi musuh-musuh orang-orang tu dan orang-orang tu mangengkari pamujaan-pamujaan nang dahulu orang-orang tu lakukan kapadonyo.

## 46:7

Apobilo dibacokan ayat-ayat Kami nang jelas kapado orang-orang tu, orang-orang nang kafir bakato tentang kabenaran tu katiko datang kapado orang-orang tu, “Ko adolah sihir nang nyato.”

## 46:8

Bahkan, orang-orang tu bakato, “Dio (Nabi Muhammad) lah mengado-adokannyo (Al-Qur’an).” Katokanlah (Nabi Muhammad), “Kalu aku mengado-adokannyo, tentu kamu idak mampu sadikit pun manghindarkan aku dari (azab) Allah. Dio lebih tau apo nang kamu percakapkan tentang tu (Al-Qur’an). Cukuplah Dio manjadi saksi antaro aku dan kamu. Diolah Nang Maha Pangampun lagi Maha Panyayang.”

## 46:9

Katokanlah (Nabi Muhammad), “Aku bukanlah Rasul nang pertamo di antaro paro rasul dan aku idak tau apo nang bakal diperbuat (Allah) kapadoku dan kapadomu. Aku hanyolah mangikuti apo nang diwahyukan kapadoku dan aku idak lain hanyolah saorang pambagih peringatan nang manjelaskan.”

## 46:10

Katokanlah, “Terangkanlah kapadoku bagaimano pandapatmu kalu io (Al- Qur’an) tu datang dari Allah dan kamu mangengkarinyo, padohal saorang saksi dari Bani Israil mangakui (kabenaran) nang serupo dengan (nang disebut dalam) Al-Qur’an lalu dio baiman, [^686]  sedangkan kamu manyombongkan diri. Sasungguhnyo Allah idak mambagih patunjuk kapado kaum nang aniayo.”

[^686]: Yang dimaksud dengan ‘seorang dari Bani Israil’ ialah Abdullah bin Salam. Dio menyatokan keimanannyo kapado Nabi Muhammad saw. satelah mamperhatikan bahwo di antaro isi Al-Qur’an ado nang sasuai dengan Taurat, seperti ajaran tauhid, janji dan ancaman, kerasulan Nabi Muhammad saw, adonyo kehidupan akherat, dan sabagainyo.

## 46:11

Orang-orang nang kafir bakato tentang orang-orang nang baiman, “Sakironyo Al-Qur’an tu adolah sasuatu nang baik, tentu orang-orang tu idak patut mandahului kami (baiman) kapadonyo.” [^687]  (Tapi,) kareno idak mandapat patunjuk dengannyo, Orang-orang tu bakal bakato, “Ko adolah kadustoan lamo (nang disampekan balik).”

[^687]: Orang-orang kafir tu mangejek orang-orang Islam dengan mengatokan, “Sekironyo Al-Qur’an ko benar, tentu kami lebih dahulu baiman kapadonyo daripado orang-orang miskin dan lemah tu seperti Bilal, ‘Ammar, Suhaib, dan Khabbab.”

## 46:12

Sabelum tu (Al-Qur’an) lah ado Kitab Musa sabagai imam (anutan) dan rahmat. Ko (Al-Qur’an) adolah Kitab nang mambenarkan (kitab-kitab sabelumnyo) nang babahaso Arab untuk mambagih peringatan kapado orang-orang nang aniayo dan membagih kabar gembiro kapado orang-orang muhsin.

## 46:13

Sasungguhnyo orang-orang nang bakato, “Tuhan kami adolah Allah,” kemudian tetap istikamah, idak ado raso takut pado orang-orang tu, dan orang-orang tu idak (pulak) basedih.

## 46:14

Orang-orang tulah paro panghuni surgo (dan) kekal di dalamnyo sabagai balasan atas apo nang lah orang-orang tu kerjokan.

## 46:15

Kami wasiatkan kapado manusio supayo babuat baik kapado kaduo orang tuanyo. Ibunyo lah mengandungnyo dengan susah payah dan malahirkannyo dengan susah payah (pulak). Mangandung sampe manyapihnyo tu salamo tigo puluh bulan. Sahinggo, apobilo lah dewasa dan umurnyo mancapai empat puluh taun, dio (anak itu) bakato, “Wahai Tuhanku, bagihlah patunjuk supayo aku dapat mansyukuri nikmat-Mu nang lah Engkau anugerahkan kapadoku dan kapado kaduo orang tuoku, dapat baramal saleh nang Engkau ridai, dan bagihkanlah kasalehan kapadoku hinggo kapado anak cucuku. Sasungguhnyo aku batobat kapado-Mu dan sasungguhnyo aku tamasuk orang-orang muslim.”

## 46:16

Orang-orang tulah orang-orang nang Kami terimo amal tabaiknyo nang lah orang-orang tu kerjokan, Kami maafkan kasalahan-kasalahannyo, (dan orang-orang tu) tamasuk paro panghuni surgo. Tu merupakan janji nang benar nang dahulu dijanjikan kapado orang-orang tu.

## 46:17

Namun, orang nang bakato kapado kaduo orang tuanyo, “Ah, kamu baduo! Apokah kamu baduo mamperingatkanku bahwo aku bakal dibangkitkan (dari kubur), padohal umat-umat sabelumku lah balalu?” Sementaro tu, kaduo orang tuonyo mamohon pertolongan kapado Allah (serayo bakato,) “Celako kamu, baimanlah! Sasungguhnyo janji Allah tu benar.” Lalu, dio (anak tu) bakato, “Ko hanyolah dongeng orang-orang dahulu.”

## 46:18

Orang-orang tulah orang-orang nang pasti takeno katetapan (azab) basamo umat-umat sabelum orang-orang tu dari kalangan jin dan manusio. Sasungguhnyo orang-orang tu adolah orang-orang nang rugi.

## 46:19

Satiap orang mamperoleh tingkatan sasuai dengan apo nang lah orang-orang tu kerjokan dan supayo Allah manyempurnokan balasan amal orang-orang tu serto orang-orang tu idak dizalimi.

## 46:20

Pado hari (katiko) orang-orang nang kafir dihadapkan pado nerako, (dikatokan kapado orang-orang tu,) “Kamu lah menghabiskan (rezeki) nang baik dalam kahidupan duniomu dan basenang-senang dengannyo. Pado hari ko kamu dibalas dengan azab nang menghinokan kareno kamu takabur di bumi, padohal idak berhak (untuk sombong), dan (juga) kareno kamu salalu durhako.”

## 46:21

Ingatlah saudaro (kaum) ‘Ad (Hud) katiko dio mangingatkan kaumnyo (nang tinggal) di lembah Ahqaf. [^688]  Sungguh, lah balalu paro pambagih peringatan sabelum dan satelahnyo. (Dio bakato,) “Janganlah kamu manyembah salain Allah. Sasungguhnyo aku khawatir nanti kamu ditimpo azab pado hari nang besar.”

[^688]: Lembah Ahqaf adolah lembah-lembah pasir yang terletak di selatan Jazirah Arabia.

## 46:22

Orang-orang tu manjawab, “Apokah kamu datang untuk mamalingkan kami dari (manyembah) tuhan-tuhan kami? Mako, datangkanlah azab nang lah kamu janjikan kapado kami kalu kamu tamasuk orang-orang benar.”

## 46:23

Dio (Hud) bakato, “Sasungguhnyo ilmu (kapan datangnyo azab tu) hanyo ado pado Allah. Aku (hanyo) manyampekan kapadomu apo nang diwahyukan kapadoku, tapi aku mangimak kamu adolah kaum nang balaku bodoh.”

## 46:24

Mako, katiko melihat azab tu berupo awan nang manuju ka lembah-lembah orang-orang tu, orang-orang tu bakato, “Kolah awan nang bakal manurunkan hujan kapado kito.” (Bukan,) tapi tu azab nang kamu minta supayo disegerokan kadatangannyo, (Yaitu) angin nang mangandung azab nang amat pedih.

## 46:25

(Azab tu) manghancurkan sagalo sasuatu dengan perintah Tuhannyo sahinggo orang-orang tu (kaum ‘Ad) manjadi idak taliat lagi, kacuali hanyo (bekas-bekas) tempat tinggal orang-orang tu. Macam tulah Kami mambagih balasan kapado kaum nang durhako.

## 46:26

Sungguh, Kami benar-benar lah maneguh-kan kadudukan orang-orang tu (‘Ad) nang idak Kami bagihkan kapadomu (kafir Makkah). Kami lah mambagihkan kapado orang-orang tu panganingan, pangliatan, dan hati, tapi idak baguno panganingan, pangliatan, dan hati orang-orang tu sadikit pun kareno orang-orang tu salalu mangengkari ayat-ayat Allah dan orang-orang tu lah dikepung oleh apo (azab) nang salalu orang-orang tu perolok-olokkan.

## 46:27

Sungguh, benar-benar lah Kami binasokan negeri- negeri di sekitarmu (penduduk Makkah) dan lah Kami ulang-ulang (jelaskan) tando- tando (kaagungan Kami) supayo orang-orang tu balik (dari kakufuran).

## 46:28

Mako, mengapo (tuhan-tuhan) nang orang-orang tu sembah salain Allah untuk mandekatkan diri (kapado-Nyo) tu idak manolong orang-orang tu? Bahkan, tuhan-tuhan tu lah lenyap dari orang-orang tu. Tulah kabohongan orang-orang tu dan apo nang salalu orang-orang tu ado-adokan.

## 46:29

(Ingatlah) katiko Kami hadapkan kapadomu (Nabi Muhammad) sakelompok jin nang manganing (bacoan) Al-Qur’an. Katiko manghadirinyo, orang-orang tu bakato, “Diamlah!” Katiko (bacoannyo) selesai, orang-orang tu balik kapado kaumnyo sabagai pambagih peringatan.

## 46:30

Orang-orang tu bakato, “Oi kaum kami, sasungguhnyo kami lah mendengarkan Kitab (Al-Qur’an) nang diturunkan sasudah Musa sabagai pambenar (kitab-kitab) nang datang sabelumnyo nang manunjukkan pado kabenaran dan nang (mambimbing) ka jalan nang lurus.

## 46:31

Oi kaum kami, penuhilah (seruan Nabi Muhammad) nang mangajak pado (ugamo) Allah dan baimanlah kapado- Nyo, niscayo Dio bakal mengampuni sabagian doso-dosomu dan manyelamatkanmu dari azab nang pedih.

## 46:32

Siapo nang idak mamenuhi (seruan Nabi Muhammad) nang mangajak pado (ugamo) Allah idak kuaso (malepaskan diri dari sikso Allah) di bumi dan idak ado paro pelindung baginyo salain Allah. Orang-orang tu berado dalam kasesatan nang nyato.”

## 46:33

Idakkah orang-orang tu mamperatikan bahwo sasungguhnyo Allah nang manciptokan langit dan bumi serto idak maraso lelah kareno manciptokannyo, Dio kuaso untuk manghidupkan nang mati? Tentu macam tu. Sasungguhnyo Dio Mahakuaso atas sagalo sasuatu.

## 46:34

Pado hari (katiko) orang-orang nang kafir dihadapkan pado nerako, (dikatakan kapado orang-orang tu,) “Bukankah (azab) ko merupokan kabenaran?” Orang-orang tu manjawab, “Tentu macam tu, demi Tuhan kami.” Allah bafirman, “Mako, rasokanlah azab ko kareno kamu salalu mangengkarinyo.”

## 46:35

Mako, basabarlah kamu (Nabi Muhammad) samacam mano ululazmi (orang-orang nang mampunyoi keteguhan hati) dari kalangan paro rasul lah basabar dan janganlah maminta supayo azab disegerokan untuk orang-orang tu. Pado hari katiko mengimak azab nang dijanjikan, saolah-olah orang-orang tu hanyo tinggal (di dunio) sasaat bae pado siang hari. (Nasihatmu tu) marupokan peringatan (dari Allah). Mako, idak ado nang dibinasokan kacuali kaum nang fasik.

## 47:1

Orang-orang nang kufur dan manghalang-halangi (manusio) dari jalan Allah, Dio bakal manggugurkan amal-amal orang-orang tu.

## 47:2

Orang-orang nang baiman, baamal saleh, dan baiman pado apo nang diturunkan kapado (Nabi) Muhammad bahwa ia marupokan kabenaran dari Tuhan orang-orang tu, Allah manghapuskan kasalahan-kasalahan orang-orang tu dan mamperbaiki kaadoannyo.

## 47:3

(Hal) tu (terjadi) kareno sasungguhnyo orang-orang nang kufur mangikuti kabatilan, sedangkan orang-orang nang baiman mangikuti kabenaran dari Tuhan orang-orang tu. Macam tulah Allah mambuat perumpamoan-perumpamoan orang-orang tu kapado manusio.

## 47:4

Mako, apobilo kamu batemu (di medan perang) dengan orang-orang nang kufur, tebaslah batang leher orang-orang tu. Salanjutnyo, apobilo kamu lah mangalahkan orang-orang tu, tawanlah orang-orang tu. Sasudah tu, kamu boleh mambebaskan orang-orang tu atau manerimo tebusan. (Hal tu berlaku) sampai perang salesai. Macam tulah (hukum Allah tentang orang-orang tu). Sakiranyo Allah mangendaki, niscayo Dio manolong (kamu) dari orang-orang tu (tanpa perang). Tapi, Dio hendak manguji sabagian kamu dengan sabagian nang lain. Orang-orang nang gugur di jalan Allah, Dio idak manyio-nyiokan amal-amalnyo.

## 47:5

Dio (Allah) bakal mambagihkan patunjuk kapado orang-orang tu, mamperbaiki kaadoannyo,

## 47:6

Dan mamasukkannyo ka dalam surgo nang lah diperkenalkan-Nyo kapado orang-orang tu.

## 47:7

Oi orang-orang nang baiman, kalu kamu manolong (ugamo) Allah, niscayo Dio bakal manolongmu dan maneguhkan kadudukanmu.

## 47:8

(Sabaliknyo,) orang-orang nang kufur, mako kacelakoanlah bagi orang-orang tu dan Dio (Allah) mambatalkan amal-amalnyo.

## 47:9

Hal tu (tajadi) kareno orang-orang tu mambenci apo nang diturunkan Allah (Al- Qur’an) sahingga Dio manggugurkan amal-amalnyo.

## 47:10

Mako, apokah orang-orang tu idak mangadokan perjalanan di bumi sahinggo dapat mamperatikan bagaimano kasudahan orang-orang nang sabelum orang-orang tu? Allah lah mambinasokan orang-orang tu dan orang-orang kafir bakal manerimo (nasib) nang serupo.

## 47:11

Hal tu (tajadi) kareno Allah palindung bagi orang-orang nang baiman, sedangkan orang-orang kafir idak mampunyoi palindung.

## 47:12

Sasungguhnyo Allah bakal mamasukkan orang-orang nang baiman dan beramal saleh ka dalam surgo nang mangalir di bawahnyo sungei-sungei. Adopun orang-orang nang kufur basenang-senang dan makan-makan (di dunio) seperti halnyo binatang-binatang. Nerakolah genah tinggal bagi orang-orang tu.

## 47:13

Betapo banyak negeri nang (penduduknyo) lebih kuat daripado (penduduk) negerimu (Nabi Muhammad) nang lah mangusirmu tu. Kami lah mambinasokan orang-orang tu. Idak ado saorang pun nang manjadi panolong orang-orang tu.

## 47:14

Apokah orang nang bapegang teguh pado katerangan nang datang dari Tuhannyo samo dengan orang nang perbuatan buruknyo dijadikan taraso indah baginyo dan mangikuti hawo nafsunyo?

## 47:15

Perumpamoan surgo nang dijanjikan kapado orang-orang nang batakwa (adolah bahwa) di dalamnyo ado sungei-sungei nang aeknyo idak payau, sungei-sungei aek susu nang rasonyo idak baubah, sungei-sungei khomar nang lezat bagi paminumnyo, dan sungei-sungei madu nang murni. Di dalamnyo orang-orang tu mamperoleh sagalo macam buah dan ampunan dari Tuhan orang-orang tu. (Apokah orang nang mamperoleh kenikmatan surgo) samo dengan orang nang kekal dalam nerako dan diberi minuman dengan aek nang mandidih sahinggo usus orang-orang tu tapotong-potong?

## 47:16

Di antaro orang-orang tu (orang-orang kafir) ado orang (munafik) nang manganing perkatoanmu (Nabi Muhammad) sahinggo apobilo lah keluar dari sisimu, orang-orang tu bakato (untuk mangejek) kapodo orang nang lah diberi ilmu (paro sahabat Nabi), “Apo nang ia katokan tadi?” Orang-orang tu adolah orang-orang nang dikunci hatinyo oleh Allah dan mangikuti hawo nafsunyo.

## 47:17

Orang-orang nang mandapat petunjuk bakal ditambah patunjuk(-nyo) dan dianugerahi katakwaan (oleh Allah).

## 47:18

Apolagi nang orang-orang tu (orang kafir) tunggu-tunggu salain hari Kiamat nang bakal datang kapodo orang-orang tu sacaro tibo-tibo kareno tando-tandonyo sungguh lah datang? Mako, apo gunonyo (kasadaran) orang-orang tu apobilo (hari Kiamat) tu lah datang?

## 47:19

Katauilah (Nabi Muhammad) bahwa idak ado Tuhan (nang patut disembah) salain Allah serto mohonlah ampunan atas dosomu dan (dosa) orang-orang mukmin laki-laki dan perempuan. Allah mangetahui tempat kagiatan dan tempat istirahatmu.

## 47:20

Orang-orang nang baiman bakato, “Mangapo idak diturunkan suatu surah (tentang jihad)?” Mako, apobilo diturunkan suatu surah nang jelas maksudnyo dan di dalamnyo disebutkan (perentah) perang, kamu mangimak orang-orang nang di dalam hatinyo ado penyakit (munafik) bakal mamandangmu seperti pandangan orang nang pingsan kareno takut mati. Mako, tulah nang lebih pantas bagi orang-orang tu.

## 47:21

(Saharusnyo, orang-orang tu mamilih) kataatan (kapodo Allah) dan tutur kato nang baik. Apobilo perentah (perang) ditetapkan, (orang-orang tu idak manyukoinyo). Pado-hal, kalu orang-orang tu benar (baiman dan taat) kapodo Allah, niscayo nang demikian tu lebih baik bagi orang-orang tu.

## 47:22

Apokah saandainyo bakuaso, kamu bakal babuat karusakan di bumi dan mamutuskan hubungan kakeluargoanmu?

## 47:23

Orang-orang tulah orang-orang nang dilaknat oleh Allah. Lalu, Dio mantulikan (panganingan) dan mambutokan pangliatan orang-orang tu.

## 47:24

Idakkah orang-orang tu marenungkan Al- Qur’an ataukah hati orang-orang tu lah takunci?

## 47:25

Sasungguhnyo (bagi) orang-orang nang babalik (kapodo kekafiran) sasudah patunjuk tu jelas bagi orang-orang tu, setan manggoda orang-orang tu dan mamanjangkan (angan-angan) orang-orang tu.

## 47:26

Nang macam tu (tajadi) kareno sasung-guhnyo orang-orang tu (orang-orang munafik) lah mangatokan kapado orang-orang (Yahudi) nang idak senang pado apo nang diturunkan Allah, “Kami bakal mamatuhimu dalam baberapo urusan.” Padohal, Allah mangetahui rahasio orang-orang tu.

## 47:27

Mako, bagaimano (nasib orang-orang tu) apobilo malaikat (maut) mencabut nyawo orang-orang tu serta mamukul wajah dan punggung orang-orang tu?

## 47:28

Nang macam tu (tajadi) kareno sasungguhnyo orang-orang tu mangikuti apo nang manimbulkan kamurkoan Allah dan mambenci (apo nang manimbulkan) keridaan- Nyo. Kareno tu, Dio manghapus (pahalo) amal-amal orang-orang tu.

## 47:29

Apokah orang-orang nang dalam hatinyo ado penyakit mangiro bahwa Allah idak bakal menampakkan kadengkian orang-orang tu (kapado Rasul dan kaum baiman)?

## 47:30

Seandainyo Kami bakendak, niscayo Kami manunjukkan orang-orang tu kapadomu (Nabi Muhammad) sahinggo kamu benar-benar dapat mangenali orang-orang tu malalui tando-tandonyo. Kamu pun benar-benar bakal mangenali orang-orang tu malalui nado bicaronyo. Allah mangetaui sagalo amal perbuatanmu.

## 47:31

Sungguh, Kami benar-benar bakal mangujimu sahinggo mangetaui orang-orang nang bajihad dan basabar di antaro kamu serto manampakkan (kabenaran) berito-berito (tentang) kamu.

## 47:32

Sasungguhnyo orang-orang nang kufur, manghalang-halangi (orang lain) dari jalan Allah, dan mamusuhi Rasul sasudah ado patunjuk nang jelas bagi orang-orang tu idak bakal dapat mambagih mudarat (bahayo) kapado Allah sadikit pun. Dio (Allah) bakal manghapus (pahalo) amal-amal orang-orang tu.

## 47:33

Oi orang-orang nang baiman, taatilah Allah dan taatilah Rasul serto jangan batalkan amal-amalmu!

## 47:34

Sasungguhnyo orang-orang nang kipur dan manghalang-halangi (orang lain) dari jalan Allah, kemudian orang-orang tu mati dalam kaadoan kafir, Allah idak bakal mangampuni orang-orang tu.

## 47:35

Mako, janganlah kamu lemah dan mangajak berdamai (saat batemu dengan musuhmu), padohal kamulah nang paling unggul. Allah basertomu dan idak bakal mangurangi (pahalo) amal-amalmu.

## 47:36

Sasungguhnyo kehidupan dunio tu hanyolah permainan dan kalengahan. Kalu kamu baiman dan batakwa, Allah bakal mambagihkan pahalo kapadomu dan Dio idak bakal maminta harto-hartomu.

## 47:37

Kalu Dio maminta harto kapadomu, lalu mandesakmu (supayo mambagihkan sagalonyo), niscayo kamu bakal kikir dan Dio bakal menampakkan kadengkianmu.

## 47:38

Ingatlah bahwa kamu adolah orang-orang nang diajak untuk manginfakkan (hartomu) di jalan Allah. Lalu, di antaro kamu ado orang nang kikir. Padohal, siapo nang kikir sasungguhnyo dio kikir tahadap dirinyo dewek. Allahlah Nang Mahakayo dan kamulah nang pakir. Kalu kamu bapaling (dari jalan nang benar), Dio bakal manggantikan (kamu) dengan kaum nang lain dan orang-orang tu idak bakal (durhako) sepertimu.

## 48:1

Sasungguhnyo Kami lah manganugerahkan kapadomu kamenangan nang nyato

## 48:2

Supayo Allah mambagihkan ampunan kapadomu (Nabi Muhammad) atas dosomu nang lalu dan nang bakal datang, manyempurnokan nikmat-Nya atasmu, menunjukimu ka jalan nang lurus,

## 48:3

Dan supayo Allah menolongmu dengan pertolongan nang besar.

## 48:4

Diolah nang lah manurunkan katenangan ka dalam hati orang-orang mukmin untuk manambah kaimanan atas kaimanan orang-orang tu (nang lah ado). Punyo Allahlah bala tentaro langit dan bumi dan Allah Maha Mangetahui lagi Mahabijaksano.

## 48:5

(Hal tu) supayo Dio mamasukkan orang-orang mukmin laki-laki dan perempuan ka dalam surgo nang mangalir di bawahnyo sungei-sungei. Orang-orang tu kekal di dalamnyo. Dio pun bakal manghapus kasalahan-kasalahan orang-orang tu. Nang macam tu menurut Allah suatu kauntungan nang besar.

## 48:6

(Jugo supayo) Dio mangazab orang-orang munafik laki-laki dan perempuan serto orang-orang musyrik laki-laki dan perempuan nang baprasangko buruk tahadap Allah. Orang-orang tu bakal mandapat giliran (azab) nang buruk. Allah pun murko kapado orang-orang tu, malaknat orang-orang tu, dan manyediokan (nerako) Jahanam bagi orang-orang tu. Tulah saburuk-buruk genah balik.

## 48:7

Punyo Allahlah bala tentaro langit dan bumi. Allah Mahaperkaso lagi Mahabijaksano.

## 48:8

Sasungguhnyo Kami mangutus kamu (Nabi Muhammad) sabagai saksi, pambawak berito gembiro, dan pambagih peringatan

## 48:9

Supayo kamu sakalian baiman kapado Allah dan Rasul-Nyo, manguatkan (ugamo)-Nyo, mambesarkan-Nyo, dan batasbih kapado-Nyo, baik pagi maupun petang.

## 48:10

Sasungguhnyo orang-orang nang bajanji setio kapadomu (Nabi Muhammad), (pado hakikatnyo) orang-orang tu bajanji setio kapado Allah. Tangan [^689]  Allah di atas tangan orang-orang tu. Sebab tu, siapo nang malanggar janji (setio tu), mako sasungguhnyo (akibat buruk dari) palanggaran tu hanyo bakal manimpo dirinyo dewek. Siapo nang manepati janjinyo kapado Allah, mako Dio bakal manganugerahinyo pahalo nang besar.

[^689]: Ko tamasuk ayat-ayat sifat. Ahli tafsir babedo pandapat mangenai ayat ko. Sebagian manjelaskan bahwa nang dimaksud ‘tangan’ pada ayat ko adolah ‘kakuatan dan kakuasoan’ Allah. Sabagian lainnyo manafsirkan ‘tangan Allah’ dengan pangawasan Allah bakal janji setio nang dibagihkan oleh baberapo orang kapado Nabi Muhammad saw.

## 48:11

Orang-orang Arab Badui nang ditinggalkan (kareno idak mau ikut ka Hudaibiah) bakal bakato kapadomu, “Kami lah disibukkan oleh harto dan keluargo kami, mako mohonkanlah ampunan untuk kami.” Orang-orang tu mangucapkan dengan mulutnya apo nang idak ado dalam hatinyo. Katokanlah, “Siapokah nang dapat manghalang-halangi kendak Allah kalu Dio mangendaki mudarat tahadap kamu atau kalu Dio mangendaki manfaat bagimu? Bahkan, Allah Mahateliti tahadap apo nang kamu kerjokan.”

## 48:12

Bahkan, (semulo) kamu manyangko bahwa Rasul dan orang-orang mukmin samo sakali idak bakal balik lagi kapado keluargo orang-orang tu salamo-lamonyo dan dijadikan taraso indah nang macam tu di dalam hatimu. Kamu lah baprasangko buruk. Sebab tu, kamu manjadi kaum nang binaso.

## 48:13

Siapo nang idak baiman kapado Allah dan Rasul-Nyo, mako sasungguhnyo Kami lah manyediokan untuk orang-orang kafir tu (nerako) Sa‘ir (nang manyalo-nyalo).

## 48:14

Punyo Allahlah karajoan langit dan bumi. Dio mangampuni siapo nang Dio kendaki dan mangazab siapo nang Dio kendaki. Allah Maha Pangampun lagi Maha Panyayang.

## 48:15

Apobilo kamu nanti barangkat untuk mangambil rampasan perang, orang-orang Badui nang ditinggalkan tu bakal bakato, “Biakkanlah kami mangikutimu.” Orang-orang tu hendak mangubah janji Allah. [^690] Katokanlah, “Kamu sakali-kali idak (boleh) mangikuti kami. Macam tulah nang lah difirmankan Allah sabelumnyo.” Mako, orang-orang tu bakal bakato, “Sabenarnyo kamu dengki kapado kami,” padohal orang-orang tu idak mangerti kacuali sadikit sekali.

[^690]: Orang-orang tu ingin mangubah janji Allah bahwa rampasan tu (Khaibar) hanyo untuk orang-orang nang ikut dalam Perjanjian Hudaibiah. Perjanjian tu tajadi pado akhir tahun kaenam Hijriah, kemudian pado Muharam tahun katujuh Rasulullah dan paro sahabat barangkat perang manuju Khaibar. Pado perang Khaibar ko, orang-orang Badui nang idak ikut dalam Perjanjian Hudaibiah bamaksud untuk ikut berangkat ka Khaibar supayo turut serto mandapatkan rampasan perang. Allah mangabarkan bahwa Io lah bajanji, rampasan perang ko hanyo untuk orang-orang nang ikut dalam Perjanjian Hudaibiah.

## 48:16

Katokanlah kapado orang-orang Arab Badui nang ditinggalkan tu, “Kamu bakal diajak untuk (mamerangi) kaum nang mampunyai kakuatan nang besar. Kamu bakal mamerangi orang-orang tu atau orang-orang tu manyerah. Kalu kamu mamatuhi (ajakan tu), Allah bakal mambagih kapadomu balasan nang baik. Tapi, kalu kamu bapaling seperti nang kamu perbuat sabelumnyo, Dio bakal mangazabmu dengan azab nang pedih.”

## 48:17

Idak ado doso atas orang-orang nang buto, orang-orang nang pincang, dan orang-orang nang sakit (apobilo idak ikut baperang). Siapo nang taat kapado Allah dan Rasul-Nyo, dio bakal dimasukkan oleh-Nyo ka dalam surgo nang mangalir di bawahnyo sungei-sungei. Tapi, siapo nang bapaling, dio bakal diazab oleh-Nyo dengan azab nang pedih.

## 48:18

Sungguh, Allah benar-benar lah meridai orang-orang mukmin katiko orang-orang tu bajanji setio kapadomu (Nabi Muhammad) di bawah sebuah pohon. Dio mangetaui apo nang ado dalam hati orang-orang tu, lalu Dio manganugerahkan katenangan kapado orang-orang tu dan mambagih balasan barupo kamenangan nang dekat

## 48:19

Dan harto rampasan perang nang banyak nang dapat orang-orang tu ambil. Allah Mahaperkaso lagi Mahabijaksano.

## 48:20

Allah lah manjanjikan kapadomu rampasan perang nang banyak nang (nanti) dapat kamu ambil, mako Dio manyegerokan (harto rampasan perang) ko untukmu. [^691]  Dio manahan tangan (mencegah) manusio dari (upayo manganiayo)-mu (supayo kamu mansyukuri-Nyo), supayo manjadi bukti bagi orang-orang mukmin, dan supayo Dio manunjukkan kamu ka jalan nang lurus.

[^691]: Allah manjanjikan harto rampasan perang nang banyak kapado kaum muslim. Sabagai pandahuluan, Allah mambagihkannyo pado Perang Khaibar.

## 48:21

(Allah manjanjikan pulak rampasan perang) lain nang kamu belum dapat manguasoinyo, tapi sungguh Allah tah manguasoinyo. Allah Mahakuaso atas sagalo sasuatu.

## 48:22

Sekironyo orang-orang nang kufur tu mamerangi kamu, pastilah orang-orang tu bakal babalik malarikan diri (kalah), kemudian orang-orang tu idak bakal mandapatkan palindung dan panolong.

## 48:23

(Macam tumah) sunnatullah, nang sungguh lah balaku sejak dahulu. Kamu sakali-kali idak bakal manemukan perubahan pado sunnatullah tu.

## 48:24

Diolah (Allah) nang manahan tangan (mencegah) orang-orang tu dari (upayo manganiayo) kamu dan manahan tangan (mencegah) kamu dari (upayo manganiayo) orang-orang tu di tengah (kota) Makkah sasudah Dio mamenangkan kamu atas orang-orang tu. Allah Maha Mangimak apo nang kamu kerjokan.

## 48:25

Orang-orang tulah orang-orang nang kufur dan manghalang-halangi kamu (masuk) Masjidil haram dan (manghalangi pulak) benatang-binatang kurban nang takumpul sampe ka tempat (penyembelihan)-nyo. Saandainyo idak ado baberapo orang laki-laki dan perempuan nang baiman nang idak kamu katahui (kabaradoannyo kareno babaur dengan orang-orang kafir, yaitu saandainyo idak dikhawatirkan) kamu bakal mambunuh orang-orang tu nang manyebabkan kamu ditimpo kasulitan tanpo kamu sadari, (mako Allah idak bakal mancegahmu untuk mamerangi orang-orang tu. Tu sagalaonyo) kareno Allah hendak mamasukkan siapo nang Dio kendaki ka dalam rahmat-Nyo. Sakironyo orang-orang tu tapisah, tentu Kami bakal mangazab orang-orang nang kufur di antaro orang-orang tu dengan azab nang pedih.

## 48:26

(Kami bakal mangazab) orang-orang nang kufur katiko orang-orang tu mananamkan kasombongan dalam hati orang-orang tu, (Yaitu) kasombongan jahiliah, lalu Allah manurunkan katenangan kapado Rasul-Nyo dan orang-orang mukmin. (Allah) menetapkan (pulak) untuk orang-orang tu kalimat takwa. [^692]  Orang-orang tu lebih berhak atas kalimat tu dan patut mamilikinyo. Allah Maha Mangetaui sagalo sesuatu.

[^692]: Kalimat takwa adolah kalimat tauhid.

## 48:27

Sungguh, Allah benar-benar bakal mambuktikan kapado Rasul-Nyo tentang kabenaran mimpinyo dengan sabenar-benarnyo, (Yaitu) bahwa kamu pasti bakal mamasuki Masjidilharam, kalu Allah mangendaki, dalam kaadoan aman, dengan mancukur rambut kepalo, [^693]  dan mamendekkannyo, sedang kamu idak maraso takut. Allah mangetahui apo nang idak kamu kataui dan sabelum tu Dio lah mambagihkan kamenangan nang dekat. [^694]

[^693]: Nang dimaksud dengan ‘mancukur rambut kepalo’ adolah tahallul sasudah umrah.

[^694]: Selang baberapo lamo sabelum terjadi Perjanjian Hudaibiah Nabi Muhammad saw. bamimpi bahwa beliau basamo para sahabatnyo memasuki kota Makkah dan Masjidil haram dalam keadaan sebagian mareko manggundul rambut dan sebagian lagi memendekkannyo. Nabi mangatokan bahwa mimpi beliau tu bakal terjadi.

## 48:28

Diolah nang mangutus Rasul-Nyo dengan membawak patunjuk dan ugamo nang benar supayo Dio mangunggulkan (ugamo tasebut) atas sagalo ugamo. Cukuplah Allah sabagai saksi.

## 48:29

Nabi Muhammad adolah utusan Allah dan orang-orang nang basamo dengannyo basikap keras tahadap orang-orang kafir (nang basikap mamusuhi), tapi bakasih sayang sasamo orang-orang tu. Kamu mangimak orang-orang tu rukuk dan sujud mancari karunio Allah dan karidaan-Nyo. Pado wajah orang-orang tu tampak tando-tando bekas sujud (bacahayo). Tu adolah sifat-sifat orang-orang tu (nang diungkapkan) dalam Taurat dan Injil, yaitu seperti benih nang mangeluarkan tunasnyo, kemudian tunas tu makin kuat, lalu manjadi besak dan tumbuh di atas batangnyo. Tanaman tu manyenangkan hati orang nang mananamnyo. (Kaadoan orang-orang tu diumpamokan seperti tu) kareno Allah hendak mambuat marah orang-orang kafir. Allah manjanjikan kapado orang-orang nang baiman dan mangerjokan kabajikan di antaro orang-orang tu ampunan dan pahalo nang besar.

## 49:1

Oi orang-orang nang baiman, janganlah mandahului Allah dan Rasul-Nyo [^695] dan batakwalah kapado Allah. Sasungguhnyo Allah Maha Mannganing lagi Maha Mangetahui.

[^695]: Maksudnyo adolah bahwa orang-orang mukmin idak boleh manetapkan suatu hukum sabelum ado katetapan dari Allah dan Rasul-Nyo dalam hal nang dimungkinkan adonyo panjelasan dari Allah atau Rasul-Nyo.

## 49:2

Oi orang-orang nang baiman, janganlah maninggikan suaromu malebihi suaro Nabi dan janganlah bakato kapadonyo dengan suaro keras samacam mano kerasnyo (suaro) sabagian kamu tahadap nang lain. Hal tu dikhawatirkan bakal membuat (pahalo) sagalo amalmu tahapus, sedangkan kamu idak manyadarinyo.

## 49:3

Sasungguhnyo orang-orang nang maren-dahkan suaronyo di sisi Rasulullah, orang-orang tulah orang-orang nang lah diuji hatinyo oleh Allah untuk batakwa. Orang-orang tu bakal mamperoleh ampunan dan pahalo nang besar.

## 49:4

Sasungguhnyo orang-orang nang mamanggil kamu (Nabi Muhammad) dari luar kamar(-mu), kabanyakan orang-orang tu idak mangerti.

## 49:5

Saandainyo orang-orang tu basabar sampe kamu kaluar manemui orang-orang tu, tentu bakal lebih baik bagi orang-orang tu. Allah Maha Pangampun lagi Maha Panyayang.

## 49:6

Oi orang-orang nang baiman, kalu seorang fasik datang kapadomu membawak berito penting, mako telitilah kabenarannyo supayo kamu idak mancelakokan suatu kaum kareno keidaktauan(-mu) nang baakibat kamu manyesali perbuatanmu tu.

## 49:7

Katauilah bahwa di tengah-tengah kamu ado Rasulullah. Saandainyo dio manuruti (kamauan)-mu dalam banyak hal, pasti kamu bakal mandapatkan kasusahan. Tapi, Allah manjadikanmu cinto kapado kaimanan dan manjadikan (iman) tu indah dalam hatimu serto manjadikanmu benci kapado kakafiran, kafasikan, dan kamaksiatan. Orang-orang tulah orang-orang nang mangikuti jalan kabenaran.

## 49:8

(Tu) sabagai karunio dan nikmat dari Allah. Allah Maha Mangetaui lagi Mahabijaksano.

## 49:9

Jiko ado duo golongan orang-orang mukmin batikai, damaikanlah kaduonyo. Kalu salah sikok dari kaduonyo babuat aniayo tahadap (golongan) nang lain, perangilah (golongan) nang babuat aniayo tu, sahinggo golongan tu balik kapado perentah Allah. Kalu golongan tu lah balik (kapado perentah Allah), damaikanlah kaduonyo dengan adil. Basikaplah adil! Sasungguhnyo Allah mancintao orang-orang nang basikap adil.

## 49:10

Sasungguhnyo orang-orang mukmin tu basaudaro, kareno tu damaikanlah kaduo saudaromu (nang batikai) dan Batakwalah kapado Allah supayo kamu dirahmati.

## 49:11

Oi orang-orang nang baiman, Janganlah suatu kaum mangolok-olok kaum nang lain (kareno) boleh jadi orang-orang tu (nang diolok-olokkan tu) lebih baik daripado orang-orang (nang mangolok-olok) dan jangan pulak perempuan-perempuan (mangolok-olok) perempuan lain (kareno) boleh jadi perempuan (nang diolok-olok tu) lebih baik dari pado perempuan (nang mangolok-olok). Janganlah kamu saling mancelo dan saling mamanggil dengan julukan nang buruk. Saburuk-buruk panggilan adolah (panggilan) fasik [^696]  sasudah baiman. Siapo nang idak batobat, orang-orang tulah orang-orang aniayo.

[^696]: Panggilan fasik adolah panggilan dengan manggunakan kato-kato nang mangandung panghinoan atau idak mancerminkan sifat saorang mukmin.

## 49:12

Oi orang-orang nang baiman, jauilah banyak prasangko! Sasungguhnyo sabagian prasangko tu doso. Janganlah mancari-cari kasalahan orang lain dan janganlah ado di antaro kamu nang manggunjing sabagian nang lain. Apokah ado di antaro kamu nang suko mamakan daging saudaronyo nang sudah mati? Tentu kamu maraso jijik. Batakwalah kapado Allah! Sasungguhnyo Allah Maha Panerima Tobat lagi Maha Panyayang.

## 49:13

Oi manusio, sasungguhnyo Kami lah manciptokan kamu dari saorang laki-laki dan perempuan. Kemudian, Kami manjadikan kamu babangso-bangso dan basuku-suku supayo kamu saling mangenal. Sasungguhnyo nang paling mulio di antaro kamu di sisi Allah adolah orang nang paling batakwa. Sasungguhnyo Allah Maha Mangetahui lagi Mahateliti.

## 49:14

Orang-orang Arab Badui bakato, “Kami lah baiman.” Katokanlah (kapado orang-orang tu), “Kamu belum baiman, tapi katokanlah, ‘Kami baru baislam’ kareno iman (nang sabenarnyo) belum masuk ka dalam hatimu. Kalu kamu taat kapado Allah dan Rasul-Nyo, Dia idak bakal mangurangi sadikit pun (pahalo) amal perbuatanmu.” Sasungguhnyo Allah Maha Pangampun lagi Maha Panyayang.

## 49:15

Sasungguhnyo orang-orang mukmin (nang sabenarnyo) hanyolah orang-orang nang baiman kapado Allah dan Rasul-Nyo, kemudian orang-orang tu idak ragu-ragu dan orang-orang tu bajihad dengan harto dan jiwonyo di jalan Allah. Orang-orang tulah orang-orang benar.

## 49:16

Katokanlah (kapado orang-orang tu), “Apokah kamu bakal membagih tau Allah tentang ugamomu (keyakinanmu), padohal Allah mangetahui apo nang ado di langit dan apo nang ado di bumi serto Allah Maha Mangetahui sagalo sesuatu.”

## 49:17

Orang-orang tu maraso bajaso kapadomu dengan kaislaman orang-orang tu. Katokanlah, “Janganlah maraso bajaso kapadoku dengan kaislamanmu. Sabenarnyo Allahlah nang malimpahkan nikmat kapadomu dengan manunjukkan kamu kapado kaimanan, kalu kamu orang-orang benar.”

## 49:18

Sasungguhnyo Allah mangetahui apa nang gaib di langit dan di bumi. Allah Maha Mangimak apa nang kamu kerjokan.

## 50:1

Qāf. Demi Al-Qur’an nang mulio.

## 50:2

(Orang-orang tu manolaknyo,) bahkan orang-orang tu heran kareno lah datang kapado orang-orang tu saorang pambagih peringatan dari (kalangan) orang-orang tu dewek. Bakatolah orang-orang kafir, “Ko adalah sasuatu nang sangat mangherankan.

## 50:3

Apokah sasudah kami mati dan sudah manjadi tanah (bakal dibalikkan)? Tu adolah pangembalian nang amat jauh.”

## 50:4

Sungguh, Kami lah mangetaui apo nang dimakan bumi dari (tubuh) orang-orang tu kareno pado Kami ado kitab (catatan) nang tapeliharo baik.

## 50:5

Bahkan, orang-orang tu mandustokan kabenaran katiko datang kapadonyo. Mako, orang-orang tu barado dalam kaadoan kacau balau.

## 50:6

Apokah orang-orang tu idak mamperatikan langit nang ado di atas orang-orang tu, bagaimano caro Kami membangunnyo dan manghiasinyo tanpo ado retak-retak padonyo sadikit pun?

## 50:7

(Macam tu pulak) bumi nang Kami hamparkan serto Kami pancangkan di atasnyo gunung-gunung nang kokoh dan Kami tumbuhkan di atasnyo babagai jenis (tatumbuhan) nang indah

## 50:8

Untuk manjadi palajaran dan pangingat bagi satiap hambo nang balik (tunduk kapado Allah).

## 50:9

Kami turunkan dari langit aek nang diberkahi, lalu Kami tumbuhkan dengannyo kebun-kebun dan biji-bijian nang dapat dipanen.

## 50:10

Macam tu pulak pohon-pohon kurmo nang tinggi nang mayangnyo basusun-susun

## 50:11

Sabagai rezeki bagi hambo-hambo (Kami). Kami hidupkan pulak dengan (aek) tu negeri nang mati (tandus). Seperti tulah tajadinyo kabangkitan (dari kubur).

## 50:12

Sabelum orang-orang tu, kaum Nuh, penduduk Rass, dan (kaum) Samud lah mandustokan (rasul-rasul).

## 50:13

(Demikian juga kaum) ‘Ad, Fir‘aun, kaum Lut,

## 50:14

penduduk Aikah, dan kaum Tubba’. Sagalonyo lah mandustokan rasul-rasul, mako balakulah ancaman-Ku (atas orang-orang tu).

## 50:15

Apokah Kami letih dengan panciptoan nang pertamo? (Samo sekali idak,) bahkan orang-orang tu dalam kaadoan ragu tentang panciptoan nang baru.

## 50:16

Sungguh, Kami benar-benar lah manciptokan manusio dan mangetaui apo nang dibisikkan oleh dirinyo. Kami lebih dekat kapadonyo daripado urat lehernyo.

## 50:17

(Ingatlah) katiko duo malaikat mancatat (perbuatannyo). Nang sekok duduk di sebelah kanan dan nang lain di sebelah kiri.

## 50:18

Idak ado suatu kato pun nang tarucap, malainkan ado di sisinyo malaikat pangawas nang salalu siap (mancatat).

## 50:19

(Sakatiko tu) datanglah sakratul maut dengan sabenar-benarnyo. Tulah nang dahulu hendak kamu hindari.

## 50:20

Ditiuplah sangkokalo. Tulah hari nang diancamkan.

## 50:21

Lalu, satiap orang bakal datang basamo (malaikat) panggiring dan saksi.

## 50:22

Sungguh, kamu dahulu benar-benar lalai tentang (peristiwo) ko, mako Kami singkapkan penutup matomu, sahinggo pangliatanmu pado hari ko sangat tajam.

## 50:23

(Malaikat) nang manyertoinyo bakato, “Kolah (catatan perbuatan) nang ado padoku.”

## 50:24

(Allah bafirman,) “Lemparkanlah olehmu baduo ka dalam (nerako) Jahanam sagalo orang nang sangat engkar, keras kepalo,

## 50:25

Sangat enggan mangerjokan kabajikan, malampaui batas, basikap ragu-ragu,

## 50:26

(Dan) nang mampersekutukan Allah dengan tuhan lain. Mako, lemparkanlah dio ka dalam azab nang keras.”

## 50:27

(Setan) nang manyertoinyo bakato (pulak), “Ya Tuhan kami, aku idak manyesatkannyo, tapi dia dewek nang berado dalam kasesatan nang jauh.”

## 50:28

(Allah) bafirman, “Janganlah batengkar di hadapan-Ku dan sungguh, dahulu Aku lah mambagihkan ancaman kapadomu.

## 50:29

Kaputusan-Ku idak dapat diubah dan Aku (samo sekali) idak manzalimi hambo-hambo-Ku.”

## 50:30

(Ingatlah) pada hari (katiko) Kami batanyo kapado (nerako) Jahanam, “Apokah kamu sudah penuh?” Ia manjawab, “Adokah tambahan lagi?”

## 50:31

Adopun surgo didekatkan kapado orang-orang nang batakwa pado tempat nang idak jauh (dari orang-orang tu).

## 50:32

(Dikatokan kapado orang-orang tu,) “Kolah nang dijanjikan kapadomu, (Yaitu) kapado satiap hamba nang batobat lagi patuh.

## 50:33

(Diolah) orang nang takut kapado Zat Nang Maha Pangasih (sakalipun) dio idak maliat-Nyo dan dia datang (mangadap Allah) dengan hati nang batobat.

## 50:34

Masuklah ka (dalam surgo) dengan aman dan damai. Tulah hari nang abadi.”

## 50:35

Orang-orang tu di dalamnyo mamperoleh apo nang orang-orang tu kendaki dan pado Kami masih ado lagi tambahan (nikmat).

## 50:36

Betapo banyak umat sabelumnyo (kaum kafir Quraisy) nang lah Kami binasokan! Orang-orang tu lebih hebat kakuatannyo daripado (kaum kafir Quraisy) tu, sahinggo mampu manjelajah (dan mangamati) baberapo negeri. Adokah tempat palarian (bagi orang-orang tu dari kebinasoan)?

## 50:37

Sasungguhnyo pada nang demikian tu pasti tadapat peringatan bagi orang-orang nang mampunyoi hati atau nang manggunokan panganingannyo dan dio manyaksikan.

## 50:38

Sungguh, Kami benar-benar lah manciptokan langit, bumi, dan apo nang ado antaro kaduonyo dalam enam maso dan Kami idak maraso letih sadikit pun.

## 50:39

Mako, basabarlah kamu (Nabi Muhammad) tahadap apo nang orang-orang tu katokan dan batasbihlah serayo batahmid (mamuji) Tuhanmu sabelum terbit dan tabenamnyo matohari.

## 50:40

Bertasbihlah pulak kapado-Nyo pado sabagian malam hari dan satiap sasudah sembahyang.

## 50:41

Aninglah (seruan) pado hari (katiko malaikat) penyeru memanggil dari tempat nang dekat!

## 50:42

Pado hari tulah orang-orang tu manganing suaro dahsyat dengan sabenar-benarnyo. Tulah hari (katiko manusio) kaluar (dari kubur).

## 50:43

Sasungguhnyo Kamilah nang manghidupkan dan mamatikan dan kapado Kamilah baliknyo (sagalo makhluk).

## 50:44

Pado hari tu bumi tabelah dengan mangeluarkan orang-orang tu, (kemudian orang-orang tu) bagegas (manuju Padang Mahsyar). Nang macam tu adolah pangumpulan nang mudah bagi Kami.

## 50:45

Kami lebih mangetaui apo nang orang-orang tu katokan dan kamu (Nabi Muhammad) bukanlah saorang pemakso tahadap orang-orang tu. Mako, bagihlah peringatan dengan Al-Qur’an kapado siapo pun nang takut pado ancaman-Ku.

## 51:1

Demi (angin) nang manerbangkan debu,

## 51:2

Demi (awan) nang mangandung muatan (hujan),

## 51:3

Demi (kapal-kapal) nang malaju (di atas aek) dengan mudah,

## 51:4

Dan demi (malaikat-malaikat) nang mambagih- bagih sagalo urusan,

## 51:5

Sasungguhnyo apo nang dijanjikan kapadomu pasti benar

## 51:6

Dan sasungguhnyo pambalasan pasti terjadi.

## 51:7

Demi langit nang mampunyoi jalan-jalan nang kokoh, [^697]

[^697]: Nang dimaksud dengan ‘żātil ḥubuk (jalan-jalan nang kokoh)’ adolah garis edar bintang, planet, dan bendo-bendo angkaso lainnyo. Ado pulak nang mangartikan ‘żātil ḥubuk’ dengan ‘mamiliki ciptoan nang bagus’, ‘mamiliki hiasan bintang-bintang’, atau ‘mamiliki bangunan nang kokoh’.

## 51:8

Sasungguhnyo kamu benar-benar dalam kaadoan baselisih. [^698]

[^698]: Maksudnyo adolah perbedoan pandapat kaum musyrik tentang Nabi Muhammad saw. dan Al-Qur’an.

## 51:9

Lah dijauhkan darinyo (Al-Qur’an dan Rasul) orang nang dipalingkan.

## 51:10

Takutuklah orang-orang nang banyak badusto,

## 51:11

(Yaitu) orang-orang nang tabenam (dalam kabodohan) lagi lalai (dari urusan akherat)!

## 51:12

Orang-orang tu batanyo, “Kapankah hari Pambalasan tu?”

## 51:13

(Hari Pambalasan tajadi) pado hari (katiko) orang-orang tu diazab dalam api nerako.

## 51:14

(Dikatokan kapado orang-orang tu,) “Rasokanlah azabmu! Kolah azab nang dahulu kamu minta supayo disegorakan.”

## 51:15

Sasungguhnyo orang-orang nang batakwa barado dalam (surgo nang penuh) taman-taman dan mato aek.

## 51:16

(Di surgo) orang-orang tu dapat mangambik apo bae nang dianugerahkan Tuhan kapado orang-orang tu. Sasungguhnyo orang-orang tu sabelum tu (di dunio) adolah orang-orang nang babuat kabaikan.

## 51:17

Orang-orang tu sadikit sakali tidur pado waktu malam;

## 51:18

Dan pado akhir malam orang-orang tu mamohon ampunan (kapado Allah).

## 51:19

Pado harto bendo orang-orang tu ado hak bagi orang miskin nang maminta dan nang idak maminta.

## 51:20

Di bumi tadapat tando-tando (kaagungan Allah) bagi orang-orang nang yakin.

## 51:21

(Macam tu jugo ado tando-tando kagungan-Nyo) pado dirimu dewek. Mako, apokah kamu idak mamperatikan?

## 51:22

Di langit tadapat pulak (hujan nang manjadi sebab) rezekimu dan apo nang dijanjikan kapadomu.

## 51:23

Mako, demi Tuhan langit dan bumi, sasungguhnyo (apo nang dijanjikan kapadomu tu) pasti bakal nyato seperti (halnyo) kamu baucap.

## 51:24

Sudahkah sampe kapadomu (Nabi Muhammad) cerito tentang tamu Ibrahim (malaikat-malaikat) nang dimuliokan?

## 51:25

(Cerito tu bamulo) katiko orang-orang tu masuk (batamu) kapadonyo, lalu mangucapkan, “Salam.” Ibrahim manjawab, “Salam.” (Orang-orang tu) adolah orang-orang nang belum dikenal.

## 51:26

Kemudian, dio (Ibrahim) pegi diam-diam manemui keluargonyo, lalu dating (balik) mambawak (daging) anak jawi gemuk (nang dibakar).

## 51:27

Dio lalu manghidangkannyo kapado orang-orang tu, (tapi orang-orang tu idak mau makan). Ibrahim bakato, “Mangapo kamu idak makan?”

## 51:28

Dio (Ibrahim) manyimpan raso takut tahadap orang-orang tu. Orang-orang tu bakato, “Janganlah takut!” Orang-orang tu mambagih kabar gembiro kapadonyo dengan (bakal kalahiran) saorang anak nang sangat bailmu (Ishaq).

## 51:29

Bininyo datang sambil bateriak (taperanjat) lalu manepuk-nepuk mukohnyo dewek dan bakato, “(Aku ko) saorang perempuan tuo nang mandul.”

## 51:30

Orang-orang tu bakato, “Macam tulah Tuhanmu bafirman. Sasungguhnyo Diolah Nang Mahabijaksano lagi Maha Mangetaui.”

## 51:31

Dio (Ibrahim) batanyo, “Apo urusan pentingmu, oi paro utusan?”

## 51:32

Orang-orang tu manyawab, “Sasungguhnyo kami diutus kapado kaum nang badoso (kaum Lut untuk manyiksonyo),

## 51:33

Supayo kami manimpo orang-orang tu batu-batu nang barasal dari tanah liat,

## 51:34

Nang ditandoi oleh Tuhanmu untuk (mambinasokan) orang-orang nang malampau batas.”

## 51:35

Kami mangaluarkan orang-orang nang baiman nang barado di dalamnyo (negeri kaum Lut).

## 51:36

Kami idak mandapati di dalamnyo, kacuali sabuah rumah dari orang-orang muslim (Lut dan keluargonyo).

## 51:37

Kami maninggalkan suatu tando (kaagungan-Nyo) [^699]  di (negeri) itu bagi orang-orang nang takut pado azab nang pedih.

[^699]: Menurut sabagian mufasir, nang dimaksud dengan ‘tando kaagungan-Nyo’ adolah batu-batu nang batumpuk tumpuk nang digunokan untuk mambinasokan kaum Lut. Ado pulak nang mangatokan bahwa nang dimaksud adolah sabuah talago nang aeknyo itam dan busuk baunya.

## 51:38

(Macam tu pulak kami maninggalkan) pado Musa (tando-tando kakuasoan Allah) katiko Kami mangutusnyo kapado Fir’aun dengan mambawak mukjizat nang nyato.

## 51:39

Kemudian, dio (Fir’aun) basamo bala tentaronyo dan (Firaun) bakato, “(Dio adolah) saorang panyihir atau orang gilo”.

## 51:40

Mako, Kami manghukumnyo baserto bala tentaronyo, lalu Kami manengglamkan orang-orang tu ka dalam laut, dalam kaadoan malakukan pabuataan nang tacelo.

## 51:41

(Bagitu pulak Kami maninggalkan) pado (kaum) ‘Ad (tando-tando kakuasoan Allah) katiko Kami mangirim kapado orang-orang tu angin nang mambinasokan.

## 51:42

(Angin) tu idak maninggalkan apo pun pado sagalo nang dilandonyo, kacuali manjadikannyo bagai tulang nang hancur.

## 51:43

(Macam tu pulak Kami maninggalkan) pado (kaum) Samud (tando-tando kakuasoan Allah) katiko dikatokan kapado orang-orang tu, “Basenang-senanglah kamu sampe nang ditentukan!”

## 51:44

Lalu, orang-orang tu basikap angkuh tahadap perentah Tuhannyo. Mako, orang-orang tu disambar petir sementaro orang-orang tu manyaksikan(-nyo).

## 51:45

Orang-orang tu samo sakali idak mampubangun dan idak pulak mandapat patolongan.

## 51:46

Sabelum tu (Kami lah mambinasokan) kaum Nuh. Sasungguhnyo orang-orang tu adolah kaum fasik.

## 51:47

Langit Kami bangun dengan tangan (kakuasoan Kami) dan sasungguhnyo Kami benar-benar maluaskan(-nyo).

## 51:48

Bumi Kami hamparkan. (Kami adolah) sabaik-baik Zat nang manghamparkan.

## 51:49

Sagalo sasuatu Kami ciptokan bapasang-pasangan supayo kamu mangingat (kaagungan Allah).

## 51:50

Mako, (katokanlah kapado orang-orang tu oi Muhammad,) “Basegerolah balik (taat) kapado Allah. Sasungguhyo aku adolah saorang pambagih peringatan nang nyato dari-Nyo untukmu.

## 51:51

Janganlah kamu mangadokan tuhan lain basamo Allah. Sasungguhnyo aku adolah saorang pambagih peringatan nang nyato dari Allah untukmu.

## 51:52

Macam tulah satiap kali saorang rasul datang kapado orang-orang sabelumnyo, orang-orang tu pasti mangatokan, “(Dio tu adolah) panyihir atau orang gilo”.

## 51:53

Apokah orang-orang tu saling manasihati tentang (apo nang dikatokan) tu? (Idak!). Sabaliknyo, orang-orang tu adolah kaum nang malampaui batas.

## 51:54

Bapalinglah dari orang-orang tu. Mako kamu samo sakali bukan orang nang tacelo.

## 51:55

Teruslah mambagi peringatan kareno sasungguhnyo peringatan tu bamanfaat bagi orang-orang mukmin.

## 51:56

Idaklah Aku manciptokan jin dan manusio malainkan untuk baibadah kapado-Ku.

## 51:57

Aku idak manghendaki rezeki sadikitpun dari orang-orang tu dan idak mangendaki supayo orang-orang tu mambagih makan kapado-Ku.

## 51:58

Sasungguhnyo Allahlah Maha Pambagih rezeki lagi mamiliki kakuatan lagi amat kokoh.

## 51:59

Sasungguhnyo orang-orang nang aniayo mandapat bagian (azab) seperti bagian kanti-kanti orang-orang tu (dahulu). Mako, janganlah orang-orang tu maminta kapado-Ku untuk manyegerokan(nyo).

## 51:60

Celakolah orang-orang nang kufur pado hari nang lah dijanjikan kapado orang-orang tu.

## 52:1

Demi bukit (Sinai),

## 52:2

Demi kitab nang ditulis

## 52:3

Pado lembaran nang tabuka,

## 52:4

Demi Baitulmakmur, [^700]

[^700]: Manurut riwayat al-Bukhari dan Muslim, ‘Baitulmakmur’ adolah rumah di langit katujuh nang sanantiaso diramaikan oleh 70.000 malaikat nang baibadah salat.

## 52:5

Demi atap (langit) nang ditingikan,

## 52:6

Dan demi lautan nang dipanaskan (di dalamnyo ado api),

## 52:7

Sasungguhnyo azab Tuhanmu pasti tajadi.

## 52:8

Idak ado sasuatu pun nang dapat manolaknyo,

## 52:9

(Azab Tuhanmu tajadi) pado hari (katiko) langit bagoncang sakeras-kerasnyo,

## 52:10

Dan gunung-gunung bagerak dengan dahsyat.

## 52:11

Mako, pado hari tu celakolah orang-orang nang mandustokan,

## 52:12

(Yaitu) orang-orang nang bamain-main dalam kabatilan (babuat doso),

## 52:13

(Azab Tuhanmu tajadi) pado hari (katiko) orang-orang tu dicampakkan ka nerako Jahannam dengan sakuat-kuatnyo.

## 52:14

(Dikatokan kapado orang-orang tu), “Kolah nerako nang dahulu kamu dustakan”.

## 52:15

Apokah ko sihir? Ataukah kamu idak mangimak?

## 52:16

Masukklah kamu ka dalamnyo (dan rasokanlah panas apinyo! Baik kamu basabar atau idak, samo bae (idak ado manfaatnyo) bagimu. Sasungguhnyo kamu dibagih balasan atas apo nang lah kamu kerjokan.

## 52:17

Sasungguhnyo orang-orang nang batakwa, barado dalam surgo dan kanikmatan,

## 52:18

Orang-orang tu basuko cito dengan apo nang Tuhan bagihkan kapado orang-orang tu. Tuhan mameliharo orang-orang tu dari azab (narako) Jahim.

## 52:19

(Dikatokan kapado orang-orang tu), “Makan dan minumlah dengan nikmat sabagai balasan dari apo nang lah kamu kerjokan”,

## 52:20

Orang-orang tu batelekan di atas dipan-dipan nang tasusun dan Kami berikan kapado orang-orang tu pasangan, yaitu bidadari nang bamato indah.

## 52:21

Orang-orang nang baiman dan anak cucunyo mangikuti orang-orang tu dalam kaimanan. Kami mangumpulkan anak cucunyo tu dengan orang-orang tu (di dalam surgo). Kami idak mangurangi sadikit pun pahalo amal (kabajikan) orang-orang tu. Satiap orang taikat dengan apo nang dikerjokannyo.

## 52:22

Kami bagih kapado orang-orang tu tambahan (kanikmatan) barupo buah-buahan dan daging dari sagalo jenis nang orang-orang tu inginkan.

## 52:23

Di dalam (surgo) tu orang-orang tu saling mangulurkan gelas (nang isinyo) idak (manimbulkan) ucapan atau sikap nang idak bafaedah dan idak pulak (manimbulkan) perbuatan doso.

## 52:24

Di sekitar orang-orang tu ado anak-anak mudo belia bakeliling untuk (malayani) orang-orang tu, saakan-akan (anak mudo belia) tu bagai mutiaro nang tasimpan.

## 52:25

Sabagian orang-orang tu manghadap kapado sabagian nang lain saling bategur sapo.

## 52:26

Orang-orang tu bakato, “Sasungguhyo kami dahulu, sawaktu barado di tengah-tengah keluargo kami adolah orang nang takut (ditimpo azab Allah)”.

## 52:27

Allah mambagih karunio kapado kami dan mameliharo kami dari azab nerako.

## 52:28

Sasungguhnyo kami manyembah-Nyo sejak dahulu. Sasungguhmyo hanyo Diolah Nang Mahaluas kabaikan-Nyo lagi Maha Panyayang”.

## 52:29

(Oi Nabi Muhammad,) teruslah manyam-paikan peringatan kareno berkat nikmat Tuhanmulah, kamu bukan saorang tukang tenung dan bukan pulak orang gilo!.

## 52:30

Bahkan, orang-orang tu (orang musyrik Makkah) mangatokan, “Dio (Nabi Muham-mad) adolah saorang panyair nang kami tungu-tungu kacelakoan manimponyo”.

## 52:31

Katokanlah (Nabi Muhammad), “Tunggulah! Sasungguhnyo aku pun tamasuk orang nang manunggu basamomu”.

## 52:32

Apokah orang-orang tu diperentah oleh pikiran-pikiran orang-orang tu untuk mangucapkan (tuduhan-tuduhan) ko atau apokah orang-orang tu kaum nang malampaui batas?

## 52:33

Bahkan, apokah orang-orang tu (jugo) bakato, “Dio (Nabi Muhammad) mareko-rekonyo?” Idak, orang-orang tulah nang idak baiman.

## 52:34

Cubolah orang-orang tu mambuat nang samisal dengannyo (Al-Qur’an) jiko orang-orang tu orang-orang benar.

## 52:35

Apokah orang-orang tu tacipto tanpo asal usul ataukah orang-orang tu manciptokan (diri orang-orang tu dewek)?

## 52:36

Apokah orang-orang tu manciptokan langit dan bumi? Sabenarnyo orang-orang tu idak mayakini (apo nang orang-orang tu katokan).

## 52:37

Apokah di sisi orang-orang tu ado perben-daharaan (gudang-gudang) Tuhanmu atau-kah orang-orang tu nang bakuaso?

## 52:38

Apokah orang-orang tu mampunyoi tanggo (ka langit) untuk mannganing (hal-hal nang gaib)? Hendaklah orang-orang nang manganing di antaro orang-orang tu datang mambawak katerangan nang nyato.

## 52:39

Apokah (pantas) bagi-Nyo anak-anak perempuan, sedangkan untuk kamu anak-anak laki-laki?

## 52:40

Apokah kamu (Nabi Muhammad) maminta upah kapado orang-orang tu sahingo orang-orang tu dibebani dengan utang?

## 52:41

Apokah orang-orang tu mampunyai (pange-tahuan) tentang nang gaib lalu orang-orang tu manuliskannyo?

## 52:42

Apokah orang-orang tu hendak malakukan tipu dayo? Justru orang-orang nang kufur tulah nang takeno tipu dayo.

## 52:43

Apokah orang-orang tu mampunyoi tuhan salain Allah? Mahasuci Allah dari apo nang orang-orang tu persekutukan.

## 52:44

Jiko orang-orang tu mangimak gumpalan-gumpalan awan bajatuhan dari langit, orang-orang tu bakato, “Tu adolah awan nang batumpuk-tumpuk (nang bakal manurunkan hujan).”

## 52:45

Biakkanlah orang-orang tu (dalam kasesatan) hinggo orang-orang tu batemu hari (nang dijanjkan kapado) orang-orang tu nang pado hari tu orang-orang tu dibinasokan,

## 52:46

(Yaitu) pado hari (katiko) tipu dayo orang-orang tu idak baguno sadikit pun bagi orang-orang tu dan orang-orang tu idak dibagih pertolongan.

## 52:47

Sasungguhnyo bagi orang-orang nang aniayo ado azab salain tu. Tapi kabanyakan orang-orang tu idak mangetaui.

## 52:48

Basabarlah (Nabi Muhammad) manunggu katetapan Tuhanmu kareno sasungguhnyo kamu barado dalam pangawasan Kami! Batasbihlah dengan mamuji Tuhanmu katiko kamu bangun!.

## 52:49

Batasbihlah kapado-Nyo pado sabagian malam dan pado waktu tabenamnyo bintang-bintang (waktu fajar).

## 53:1

Demi bintang katiko tabenam,

## 53:2

Kantimu (Muhammad) idak sesat dan idak pulak keliru,

## 53:3

Dan idak pulak baucap (tentang Al-Qur’an dan panjelasannyo) badasarkan hawo nafsu-(nyo).

## 53:4

Io (Al-Qur’an tu) idak lain, kacuali wahyu nang disampaikan (kapadonyo)

## 53:5

Nang diajarkan kapadonyo oleh (malaikat) nang sangat kuat (Jibril)

## 53:6

Lagi mampunyoi kateguhan. Lalu, io (Jibril) manampakkan diri dengan rupo nang asli

## 53:7

Katiko dio barado di ufuk nang tingi.

## 53:8

Dio kemudian mandekat (kapado Nabi Muhammad), lalu batambah dekat,

## 53:9

Sahinggo jaraknyo (sakitar) duo busur panah atau lebih dekat (lagi).

## 53:10

Lalu, dio (Jibril) manyampaikan wahyu kapado hambo-Nyo (Muhammad) apo nang Dio wahyukan.

## 53:11

Hatinyo idak mandustokan apo nang lah dilihatnyo.

## 53:12

Apokah kamu (kaum musyrik Makkah) hendak mambantahnyo (Nabi Muhammad) tentang apo nang dilihatnyo tu (Jibril)?

## 53:13

Sungguh, Dio (Nabi Muhammad) benar-benar lah malihatnyo (dalam rupo nang asli) pado waktu nang lain,

## 53:14

(Yaitu katiko) di Sidratilmuntaha.

## 53:15

Di dekatnyo ado surgo genah tinggal,

## 53:16

(Nabi Muhammad malihat Jibril) katiko Sidratulmuntaha diliputi oleh sasuatu nang malingkupinyo.

## 53:17

Pangimakan (Nabi Muhammad) idak manyimpang dan idak malampaui (apo nang diimaknyo).

## 53:18

Sungguh! Dio benar-benar lah mangimak sabagian tando-tando (kaagungan) Tuhannyo nang sangat besak.

## 53:19

Apokah patut kamu (orang-orang musyrik) manganggap (duo berhalo) al-Lâta dan al-‘Uzza,

## 53:20

Serto Manâta (berhalo) katigo nang lain (sabagai anak perempuan Allah nang kamu sembah)?

## 53:21

Apokah (pantas) bagi kamu (anak) laki-laki dan bagi-Nyo (anak) perempuan?

## 53:22

Demikian tu tentulah suatu pambagian nang idak adil.

## 53:23

(Berhalo-berhalo) tu idak lain hanyolah namo-namo nang kamu dan nenek moyangmu ado-adokan. Allah idak manurunkan suatu katerangan apo pun untuk (manyembah)-nyo. Orang-orang tu hanyo mangikuti prasangko dan apo nang diinginkan hawo nafsu. Padohal, sungguh, orang-orang tu benar-benar lah didatangi patunjuk dari Tuhan orang-orang tu.

## 53:24

Apokah manusio bakal mandapat sagalo nang diinginkannyo?

## 53:25

(Idak!), punyo Allahlah kahidupan akherat dan dunio.

## 53:26

Betapo banyak malaikat di langit nang syafa’at (pertolongan) orang-orang tu sadikit pun idak baguno, kacuali apobilo Allah lah mangizinkan(-nyo untuk dibagihkan) kapado siapo nang Dio kendaki dan ridai.

## 53:27

Sasungguhnyo orang-orang nang idak baiman kapado kahidupan akherat, benar-benar manamoi malaikat dengan namo perempuan.

## 53:28

Padohal, orang-orang tu idak mampunyoi pangetauan tentang hal tu. Orang-orang tu idak lain hanyolah mangikuti prasangko, dan sasungguhnyo prasangko tu idak bafaedah sadikit pun tahadap kabenaran.

## 53:29

Tinggalkanlah (Nabi Muhammad) orang-orang nang bapaling dari peringatan Kami (Al-Qur’an) dan hanyo manginginkan kahidupan dunio.

## 53:30

Tulah kadar pangetauan orang-orang tu. Sasungguhnyo Tuhanmu nang lebih mangetahui siapo nang tasesat dari jalan-Nyo dan Dio pulaklah nang paling mangetahui siapo nang mandapat patunjuk.

## 53:31

Punyo Allahlah apo nang ado di langit dan apo nang ado di bumi. (Dengan macam tu,) Dio bakal mambagih balasan kapado orang-orang nang babuat jahat sasuai dengan apo nang lah orang-orang tu kerjokan dan Dio bakal mambagih balasan kapado orang-orang nang babuat baik dengan pahalo nang lebih baik (surgo).

## 53:32

(Oang-orang tu adolah) orang-orang nang manjaui doso-doso besak dan perbuatan keji. Tapi, orang-orang tu (memang) malakukan doso-doso kecik. Sasungguhnyo Tuhanmu Mahaluas ampunan-Nyo. Dio lebih mangetaui dirimu sejak Dio manjadikanmu dari tanah dan katiko kamu masih berupo janin dalam perut ibumu. Mako, janganlah kamu manganggap dirimu suci. Dio lebih mangetaui siapo nang batakwa.

## 53:33

Idakkah kamu mangimak orang nang bapaling (dari Al-Qur’an)?

## 53:34

Dio mamagih sadikit (dari apo nang lah disepakati), lalu manahan sisonyo?

## 53:35

Apokah dio mampunyoi pangetauan tentang nang gaib, sahinggo dio dapat mangimak(-nyo)?

## 53:36

Apokah belum diberitokan kapadonyo apo nang ado dalam lembaran-lembaran (kitab suci nang diturunkan kapado) Musa

## 53:37

Dan (lembaran-lembaran) Ibrahim nang lah mamenuhi janji setionyo?

## 53:38

(Dalam lembaran-lembaran tu tadapat katetapan) bahwa saseorang nang badoso idak bakal mamikul doso orang lain,

## 53:39

Bahwa manusio hanyo mamperoleh apo nang lah diusahokannyo,

## 53:40

Bahwa sasungguhnyo usahonyo tu kagi bakal diperliatkan (kapadonyo).

## 53:41

Kemudian, dio bakal dibagih balasan atas (amalnyo) tu dengan balasan nang paling sempurno,

## 53:42

Bahwa sasungguhnyo kapado Tuhanmulah kasudahan (sagalo sasuatu),

## 53:43

Bahwa sasungguhnyo Diolah nang manjadikan orang katawo dan manangis,

## 53:44

Bahwa sasugguhnyo Diolah nang mamatikan dan manghidupkan,

## 53:45

Bahwa sasungguhnyo Diolah nang manciptokan pasangan laki-laki dan perempuan

## 53:46

Dari mani, apobilo dipancarkan

## 53:47

Bahwa sasungguhnyo Diolah nang manetapkan panciptoan nang lain (kabangkitan sasudah mati),

## 53:48

Bahwa sasungguhnyo Diolah nang mambagih kakayoan dan kacukupan,

## 53:49

Bahwa sasungguhnyo Diolah Tuhan (nang mamiliki) bintang Syi’ra, [^701]

[^701]: Syi’ra adolah namo bintang nang disembah oleh sabagian orang Arab pado maso Jahiliyah.

## 53:50

Dan bahwa sasunguhnyo Diolah nang lah mambinasokan (kaum) ‘Ad nang tadahulu,

## 53:51

Dan (kaum) Samud. Idak saorangpun nang ditingalkan-Nyo (hidup).

## 53:52

Sabelum tu kaum Nuh jugo (dibinasokan). Sasungguhnyo orang-orang tu adolah orang-orang nang lebih aniayo dan lebih durhako,

## 53:53

Dio jugo manjungkirbalikkan negeri kaum Luth,

## 53:54

Lalu Dio manimbuninyo dengan apo nang manimponyo.

## 53:55

Mako, nikmat Tuhanmu nang manokah nang masih kamu ragukan?

## 53:56

Ko (Nabi Muhammad) adolah salah saorang pambagih peringatan di antaro pambagih peringatan nang taduhulu.

## 53:57

(Hari Kiamat) nang dekat samakin dekat.

## 53:58

Idak ado nang dapat mangungkapkan (tajadinyo hari tu) salain Allah.

## 53:59

Mako, apokah kamu maraso heran tahadap pamberitoan ko?

## 53:60

Kamu mantatawokan dan idak manangisi(-nyo),

## 53:61

Sedangkan kamu lengah (darinyo)

## 53:62

Basujudlah kapado Allah dan sembahlah (Dio).

## 54:1

Hari Kiamat makin dekat dan bulan tabelah.

## 54:2

Jiko orang-orang tu (kaum musyrikin Makkah) mangimak suatu tando (mukjizat), orang-orang tu bapaling dan bakato, “(Ko adolah) sihir nang terus-manerus”.

## 54:3

Orang-orang tu mandustokan (Nabi Muhammad) dan mangikuti kainginan orang-orang tu, padohal satiap urusan lah ado katetapannyo.

## 54:4

Sungguh, benar-benar lah datang kapado orang-orang tu baberapo berito nang di dalamnyo tadapat ancaman (tahadap orang-orang kafir).

## 54:5

(Berito-berito tu adolah) hikmah nang sempurno, [^702]  tapi peringatan-peringatan tu idak baguno (bagi orang-orang tu).

[^702]: Hikmah nang sempurno dalam ayat ko adolah ilmu pangetauan nang agung dan sempurno.

## 54:6

Mako, bapalinglah (Nabi Muhammad) dari orang-orang tu. Pado hari (katiko) panyeru (malaikat) mangajak (orang-orang tu) pado sasuatu nang idak manyenangkan (hari pambalasan),

## 54:7

Pandangan orang-orang tu tatunduk. Orang-orang tu kaluar (bahamburan) dari kubur seperti balalang nang baterbangan.

## 54:8

Orang-orang tu basegero datang kapado panyeru tu. Orang-orang kafir bakato, “Ko adolah hari nang sulit.”

## 54:9

Sabelum orang-orang tu, Kaum Nuh jugo lah mandustokan (rasul). Orang-orang tu mandustokan hambo Kami (Nuh) dan mangatokan, “(Dio) orang gilo!” Diopun dibentak (dengan cacian dan lainnyo).

## 54:10

Dio (Nuh) lalu mangadu kapado Tuhannyo, “Sasungguhnyo aku lah dikalahkan, mako tolonglah (aku).”

## 54:11

Lalu Kami mambukakan pintu-pintu langit dengan (manurunkan) aek nang tacurah.

## 54:12

Kami pun manjadikan bumi mamancarkan banyak mato aek. Mako bakumpullah sagalo aek tu sahinggo (maluap dan manimbulkan) bencano nang lah ditetapkan.

## 54:13

Kami mangangkut dio (Nuh) ka atas (kapal) nang tabuat dari papan dan pasak.

## 54:14

Nang balayar dengan pangawasan Kami sabagai balasan (kabaikan) bagi orang nang lah diengkari (kaumnyo).

## 54:15

Sungguh, Kami benar-benar lah manjadikan kapal tu sabagai tando (palajaran). Mako, adokah orang nang mau mangambik palajaran?

## 54:16

Betapo dahsyatnyo azab dan peringatan-Ku!

## 54:17

Sungguh, Kami benar-benar lah mamudahkan Al-Qur’an sabagai palajaran. Mako, adokah orang nang mau mangambik palajaran?

## 54:18

(Kaum) ‘Ad pun lah mandustokan (rasul orang-orang tu). Mako, betapo dahsyatnyo azab dan paringatan-Ku!

## 54:19

Sasungguhnyo Kami lah maniupkan angin nang amat kencang kapado orang-orang tu pado hari nahas nang terus-manerus,

## 54:20

Nang mambuat manusio bagelimpangan saakan-akan orang-orang tu batang kurma nang tumbang dengan akar-akarnyo.

## 54:21

Mako, betapo dahsyatnyo azab dan paringatan-Ku.

## 54:22

Sungguh, Kami benar-benar lah mamudahkan Al-Qur’an sabagai palajaran. Mako, adokah orang nang mau mangambik palajaran?

## 54:23

(Kaum) Samud pun lah mandustokan peringatan-peringatan.

## 54:24

Orang-orang tu bakato, “Bagaimano kito bakal mangikuti saorang manusio (biaso) di antaro kito? Sasungguhnyo kalu macam tu kito benar-benar lah sesat dan gilo.

## 54:25

Apokah wahyu tu diturunkan kapadonyo di antaro kito? Pastilah dio (Saleh) adolah saorang nang sangat sombong dan pandusto.”

## 54:26

Kagi orang-orang tu bakam mangetaui siapokah nang sabenarnyo amat pandusto lagi sombong tu.

## 54:27

Sasungguhnyo Kami bakal mangirimkan unto batino sabagai ujian bagi orang-orang tu. Mako, tunggulah orang-orang tu dan basabarlah (oi Saleh).

## 54:28

Bagih tau orang-orang tu bahwo aek tu dibagih di antaro orang-orang tu (dengan unto batino tu). Satiap pihak berhak mandapat giliran minum.

## 54:29

Orang-orang tu mamanggil kantinyo, lalu (dio) manangkap (unto tu) dan manyembelihnyo.

## 54:30

Batapo dahsyatnyo azab dan paringatan-Ku.

## 54:31

Kami mangirimkan atas orang-orang tu suaro manggeledek sikok kali. Mako, jadilah orang-orang tu seperti batang-batang kering nang lapuk milik pambuat kandang ternak.

## 54:32

Sungguh, Kami lah mamudahkan Al-Qur’an sabagai palajaran. Adokah orang nang mau mangambik palajaran?

## 54:33

Kaum Lut-pun lah mandustokan paringatan-paringatan.

## 54:34

Sasungguhnyo Kami manimpo atas orang-orang tu badai batu, kacuali pangikut Lut. Kami manyelamatkan orang-orang tu sabelum fajar manyingsing

## 54:35

Sabagai nikmat dari Kami. Macam tulah Kami mambagih balasan kapado orang-orang nang basyukur,

## 54:36

Sungguh, dio (Lut) benar-benar lah mamperingatkan orang-orang tu tentang hukuman Kami, tapi orang-orang tu mambantah peringatan tu.

## 54:37

Sungguh, orang-orang tu benar-benar lah mambujuknyo bakali-kali (supayo manyerahkan) tamunyo (kapado orang-orang tu). Lalu, Kami butokan mato orang-orang tu. Mako, rasokanlah azab-Ku dan peringatan-peringatan-Ku.

## 54:38

Sungguh, pado esok harinyo orang-orang tu benar-benar ditimpo azab nang terus manerus.

## 54:39

Mako, rasokanlah azab-Ku dan peringatan-peringatan-Ku.

## 54:40

Sungguh, Kami lah mamudahkan Al-Qur’an sabagai palajaran. Mako, adokah orang nang mau mangambik palajaran?

## 54:41

Sungguh, babagai peringatan lah datang kapado pangikut Fir’aun.

## 54:42

Orang-orang tu mandustokan samuo tando-tando (kabesaran) Kami, Mako, Kami mangazab orang-orang tu dengan azab (Tuhan) Nang Mahaperkaso lagi Maha Kuaso.

## 54:43

Apokah orang-orang kafir di lingkunganmu (kaum Qurays) lebih baik dari pado orang-orang tu (kaum tadahulu) ataukah kamu lah mampunyoi jaminan (kabebasan) (dari azab) dalam kitab-kitab tadahulu.

## 54:44

Bahkan, apokah orang-orang tu mangatokan, “Kami adolah golongan nang pasti menang.”

## 54:45

Golongan tu pasti bakal dikalahkan dan orang-orang tu babalik ka balakang (mundur).

## 54:46

Bahkan hari Kiamat tulah hari nang dijanjikan kapado orang-orang tu. Hari Kiamat tu lebih dahsyat dan lebih pahit.

## 54:47

Sasungguhnyo paro pandurhako barado dalam kasesatan dan bakal barado dalam (nerako) Sa’ir (nang manyalo-nyalo).

## 54:48

Pado hari (katiko) orang-orang tu diseret ka nerako dengan wajah (talungkup), (dikatokan kapado orang-orang tu,) “Rasokanlah sentuhan api nerako (Saqar).”

## 54:49

Sasungguhnyo Kami manciptokan sagalo sasuatu sasuai dengan ukuran.

## 54:50

Parintah Kami (katiko manghendaki sasuatu) hanyolah (dengan perkatoan) sakali bae seperti kejapan mato.

## 54:51

Sungguh, Kami lah mambinasokan orang nang (kakafirannyo) sarupo dengan kamu. Mako, adokah orang nang mau mangambik palajaran?

## 54:52

Sagalo sasuatu nang lah orang-orang tu perbuat (tacatat) dalam buku-buku catatan(amal).

## 54:53

Sagalo (amalan) nang kecik maupun nang besak (sagalonyo) tatulis (di Lauh Mahfuz).

## 54:54

Sasungguhnyo orang-orang nang batakwa barado di taman-taman dan sungei

## 54:55

Di genah nang disenangi di sisi Tuhan nang Mahakuaso.

## 55:1

(Allah) nang Maha Pangasih,

## 55:2

Lah mangajarkan Al-Qur’an.

## 55:3

Dio manciptokan manusio.

## 55:4

Dio mangajarnyo pandai manerangkan.

## 55:5

Matohari dan bulan (baedar) sasuai dengan peritungan.

## 55:6

Tumbuh-tumbuhan dan papohonan tunduk (kapado-Nyo).

## 55:7

Langit lah Dio tinggikan dan Dio lah manciptokan timbangan (kaadilan dan kasaimbangan).

## 55:8

Supayo kamu idak malampaui batas dalamtimbangan tu.

## 55:9

Tegakkanlah timbangan tu dengan adil dan janganlah kamu mangurangi timbangan tu.

## 55:10

Bumi lah Dio bentangkan untuk makhluk (-Nyo).

## 55:11

Padonyo tadapat buah-buahan dan pohon kurmo nang mampunyoi kalopak mayang.

## 55:12

Biji-bijian nang bakulit dan bungo-bungo nang harum baunya.

## 55:13

Mako, nikmat Tuhanmu nang manokah nang kamu dustokan (oi jin dan manusio)?

## 55:14

Dio lah manciptokan manusio dari tanah kering seperti tambikar,

## 55:15

Dio jugo lah manciptokan jin dari nyalo api tanpo asap.

## 55:16

Mako, nikmat Tuhanmu nang manokah nang kamu dustokan (oi jin dan manusio)?

## 55:17

(Diolah) Tuhan kaduo genah terbit (matohari pado musim panas dan musim dingin) dan Tuhan kaduo genah tabenam (matohari pado kaduo musim tu).

## 55:18

Mako, nikmat Tuhanmu nang manokah nang kamu dustokan (oi jin dan manusio)?

## 55:19

Dio mambiakkan duo laut (tawar dan asin) batemu,

## 55:20

Di antaro kaduonya ado pambatas nang idak dilampaui oleh masing-masing.

## 55:21

Mako, nikmat Tuhanmu nang manokah nang kamu dustokan (oi jin dan manusio)?

## 55:22

Dari kaduonya kaluar mutiaro dan marjan.

## 55:23

Mako, nikmat Tuhanmu nang manokah nang kamu dustokan (oi jin dan manusio)?

## 55:24

Milik-Nyolah (bahtera) buatan manusia nang balayar di laut laksano gunung-gunung.

## 55:25

Mako, nikmat Tuhanmu nang manokah nang kamu dustokan (oi jin dan manusio)?

## 55:26

Sagalo nang ado di atasnyo (bumi) tu bakal binaso.

## 55:27

(Tapi,) wajah (zat) Tuhanmu nang mamiliki kaagungan dan kamulioan tetap kekal.

## 55:28

Mako, nikmat Tuhanmu nang manokah nang kamu dustokan (oi jin dan manusio)?

## 55:29

Siapo nang ado di langit dan bumi salalu maminta kapado-Nyo. Satiap hari Dio manangani urusan.

## 55:30

Mako, nikmat Tuhanmu nang manokah nang kamu dustokan (oi jin dan manusio)?

## 55:31

Kami bakal mancurahkan perhatian kapadomu, oi manusio dan jin.

## 55:32

Mako, nikmat Tuhanmu nang manokah nang kamu dustokan (oi jin dan manusio)?

## 55:33

Oi sagenap jin dan manusio, jiko kamu sangup manembus (malintasi) panjuru langit dan bumi, tembuslah. Kamu idak dapat manembusnyo kacuali dengan kakuatan (dari Allah).

## 55:34

Mako, nikmat Tuhanmu nang manokah nang kamu dustokan (oi jin dan manusio)?

## 55:35

Kapadomu, (oi jin dan manusio) disemburkan nyalo api dan (ditumpahkan) cairan tembago panas sahinggo kamu idak dapat manyelamatkan diri.

## 55:36

Mako, nikmat Tuhanmu nang manokah nang kamu dustokan (oi jin dan manusio)?

## 55:37

Mako, apobilo langit tabelah, lalu (warnonyo) manjadi merah mawar seperti (kilauan) minyak, (tajadilah kangerian nang hebat).

## 55:38

Mako, nikmat Tuhanmu nang manokah nang kamu dustokan (oi jin dan manusio)?

## 55:39

Mako, pado hari tu manusio dan jin idak ditanyo tentang dosonyo. [^703]

[^703]: Orang-orang tu idak ditanyo untuk mambuktikan amal perbuatannyo, tapi pado saatnyo bakal ditanyo untuk mampertanggungjawabkannyo

## 55:40

Mako, nikmat Tuhanmu nang manokah nang kamu dustokan (oi jin dan manusio)?

## 55:41

Paro pandoso dikenali dengan tando-tandonyo, lalu direnggut ubun-ubun dan kakinyo.

## 55:42

Mako, nikmat Tuhanmu nang manokah nang kamu dustokan (oi jin dan manusio)?

## 55:43

Kolah (nerako) Jahannam nang didustokan oleh para pandoso.

## 55:44

Orang-orang tu bolak-balik di antaronyo (api nerako) dan aek mandidih nang amatpanas.

## 55:45

Mako, nikmat Tuhanmu nang manokah nang kamu dustokan (oi jin dan manusio)?

## 55:46

Bagi siapo nang takut pado kaagungan Tuhannyo disediokan duo surgo.

## 55:47

Mako, nikmat Tuhanmu nang manokah nang kamu dustokan (oi jin dan manusio)?

## 55:48

Kaduo surgo tu mampunyoi (papohonan) nang bacabang-cabang.

## 55:49

Mako, nikmat Tuhanmu nang manokah nang kamu dustokan (oi jin dan manusio)?

## 55:50

Di dalam kaduo (surgo) tu tadapat duo mato aek nang mamancar.

## 55:51

Mako, nikmat Tuhanmu nang manokah nang kamu dustokan (oi jin dan manusio)?

## 55:52

Di dalam kaduo (surgo) tu tadapat sagalo macam buah-buahan nang bapasangan.

## 55:53

Mako, nikmat Tuhanmu nang manokah nang kamu dustokan (oi jin dan manusio)?

## 55:54

Orang-orang tu babaring di atas permadani nang bagian dalamnyo (tabuat) dari sutero tebal. Buah-buahan di kaduo surgo tu (dapat) dipetik dari dekat.

## 55:55

Mako, nikmat Tuhanmu nang manokah nang kamu dustokan (oi jin dan manusio)?

## 55:56

Di dalamnyo ado (bidadari) nang mamabtasi pandangan (hanyo untuk pasangannyo) nang idak pernah disentuh oleh manusio sabelum orang-orang tu dan idak (pulak) oleh jin.

## 55:57

Mako, nikmat Tuhanmu nang manokah nang kamu dustokan (oi jin dan manusio)?

## 55:58

Saolah-olah orang-orang tu permato yakut dan marjan.

## 55:59

Mako, nikmat Tuhanmu nang manokah nang kamu dustokan (oi jin dan manusio)?

## 55:60

Adokah balasan kabaikan salain kabaikan (pulak)?

## 55:61

Mako, nikmat Tuhanmu nang manokah nang kamu dustokan (oi jin dan manusio)?

## 55:62

Salain dari kaduo (surgo) tu ado duo surgo (lagi).

## 55:63

Mako, nikmat Tuhanmu nang manokah nang kamu dustokan (oi jin dan manusio)?

## 55:64

Kaduo surgo tu (taliat warnonyo) hijau tuo.

## 55:65

Mako, nikmat Tuhanmu nang manokah nang kamu dustokan (oi jin dan manusio)?

## 55:66

Di dalam kaduonyo ado duo mato aek nang mamancar tiado henti.

## 55:67

Mako, nikmat Tuhanmu nang manokah nang kamu dustokan (oi jin dan manusio)?

## 55:68

Di dalam kaduonya ado buah-buahan (antaro lain) kurmo dan delimo.

## 55:69

Mako, nikmat Tuhanmu nang manokah nang kamu dustokan (oi jin dan manusio)?

## 55:70

Di dalamnyo ado (bidadari) nang mulio (akhlaknyo) lagi jelita.

## 55:71

Mako, nikmat Tuhanmu nang manokah nang kamu dustokan (oi jin dan manusio)?

## 55:72

Bidadari-bidadari nang dipingit dalam kemah-kemah.

## 55:73

Mako, nikmat Tuhanmu nang manokah nang kamu dustokan (oi jin dan manusio)?

## 55:74

Orang-orang tu idak pernah disentuh oleh manusio sabelum orang-orang tu dan idak (pulak) oleh jin.

## 55:75

Mako, nikmat Tuhanmu nang manokah nang kamu dustokan (oi jin dan manusio)?

## 55:76

Orang-orang tu batelekan pado bantal-bantal nang hijau dan permadani-permadani nang indah.

## 55:77

Mako, nikmat Tuhanmu nang manokah nang kamu dustokan (oi jin dan manusio)?

## 55:78

Mahaberkah namo Tuhanmu Pamilik kaagungan dan kamuliaan.

## 56:1

Apobilo tajadi hari Kiamat (nang pasti tajadi),

## 56:2

Idak ado saorang pun nang (dapat) mandustokan tajadinyo.

## 56:3

(Kajadian tu) marendahkan (sikok golongan) dan maninggikan (golongan nang lain).

## 56:4

Apobilo bumi diguncangkan sadahsyat-dahsyatnyo,

## 56:5

Dan gunung-gunung dihancurkan sahancur-hancurnyo,

## 56:6

Jadilah ia debu nang baterbangan.

## 56:7

Kamu manjadi tigo golongan,

## 56:8

Yaitu golongan kanan, alangkah mulionyo golongan kanan tu,

## 56:9

Dan golongan kiri, alangkah sangsaronyo golongan kiri tu.

## 56:10

Salain tu, (golongan katigo adolah) orang-orang nang paling dahulu (baiman). Orang-orang tulah nang paling dahulu (masuk surgo).

## 56:11

Orang-orang tu tulah orang-orang nang didekatkan (kapado Allah).

## 56:12

(Orang-orang tu) barado dalam surgo (nang penuh) kanikmatan.

## 56:13

(Orang-orang tu adolah) sagolongan besak dari orang-orang nang tadahulu,

## 56:14

Dan sadikit dari orang-orang nang datang kemudian.

## 56:15

(Orang-orang tu barado) di atas dipan-dipan nang batahtakan emas dan permato,

## 56:16

Serayo basandar di atasnyo saling bahadap-hadapan.

## 56:17

Orang-orang tu dikelilingi oleh anak-anak nang tetap mudo,

## 56:18

Dengan (mambawak) gelas, kendi, dan seloki (barisi minuman nang diambik) dari sumber nang mangalir.

## 56:19

Orang-orang tu idak pening karenonyo dan idak pulak mabuk,

## 56:20

(Orang-orang tu manyuguhkan pulak) buah-buahan nang orang-orang tu pilih

## 56:21

Dan daging burung nang orang-orang tu sukoi.

## 56:22

Ado bidadari nang bamato indah,

## 56:23

Laksano mutiaro nang tasimpan baik

## 56:24

Sabagai balasan atas apo nang salamo koorang-orang tu kerjokan.

## 56:25

Di sano orang-orang tu idak manganing percakapan nang sio-sio dan idak (pulak) percakapan nang manimbulkan doso,

## 56:26

Kacuali (nang orang-orang tu dengar hanyolah) ucapan, “Salam...salam.”

## 56:27

Golongan kanan, alangkah mulionyo golongan kanan tu.

## 56:28

(Orang-orang tu) barado di antaro pohon bidaro nang idak baduri,

## 56:29

Pohon pisang nang (buahnyo) basusun-susun,

## 56:30

Naungan nang tabentang luas,

## 56:31

Aek nang tacurah,

## 56:32

Buah-buahan nang banyak,

## 56:33

Nang idak bahenti babuah dan idak talarang mangambiknyo,

## 56:34

Dan kasur-kasur nang tebal lagi empuk.

## 56:35

Sasungguhnyo Kami manciptokan orang-orang tu (bidadari) sacaro langsung,

## 56:36

Lalu Kami jadikan orang-orang tu perawan-perawan,

## 56:37

Nang penuh cinto (lagi) sabayo umurnyo,

## 56:38

(Diuntukkan) bagi golongan kanan,

## 56:39

(Yaitu) sagolongan besak dari orang-orang nang tadahulu,

## 56:40

Dan sagolongan besak (pulak) dari orang-orang nang kemudian.

## 56:41

Golongan kiri, alangkah sangsaronyo golongan kiri tu.

## 56:42

(Orang-orang tu barado) dalam siksoan angin nang sangat panas dan air nang mandidih,

## 56:43

Dan naungan asap itam,

## 56:44

Nang idak sejuk dan idak manyenangkan.

## 56:45

Sasungguhnyo orang-orang tu sabelum tu hidup bamewah-mewah.

## 56:46

Orang-orang tu terus-manerus mangerjokan doso besak,

## 56:47

Orang-orang tu bakato, “Apobilo kami sudah mati, manjadi tanah dan tulang-balulang, apokah kami benar-benar dibangkitkan (balik)?

## 56:48

Apokah nenek moyang kami nang tadahulu (dibangkitkan pulak)?”

## 56:49

Katokanlah (Nabi Muhammad), “Sasungguhnyo orang-orang nang tadahulu dan nang kemudian

## 56:50

Benar-benar bakal dikumpulkan pado waktu tatentu, yaitu hari nang sudah diketaui.

## 56:51

Kemudian, sasungguhnyo kamu, oi orang-orang sesat lagi pandusto,

## 56:52

Pasti bakal mamakan batang zaqum. [^704]

[^704]: Pohon zaqum adolah jenis pohon di nerako nang mangakibatkan derito nang luar biaso bagi nang mamakannyo.

## 56:53

Lalu, kamu bakal mamenuhi perut-perutmu dengannyo.

## 56:54

Sasudah tu, untuk panawarnyo (zaqum), kamu bakal maminum aek nang amat panas.

## 56:55

Mako, kamu minum seperti unto nang sangat haus.

## 56:56

Kolah hidangan (untuk) orang-orang tu pado hari Pambalasan.”

## 56:57

Kami lah manciptokan kamu, mangapo kamu idak mambenarkan (hari Kabangkitan)?

## 56:58

Apokah kamu mamperatikan apo nang kamu pancarkan (sperma)?.

## 56:59

Apokah kamu nang manciptokannyo ataukah Kami panciptonyo?

## 56:60

Kami lah manentukan kamatian di antaro kamu dan Kami idak lemah,

## 56:61

Untuk mangubah bentukmu (di hari Kiamat) dan manciptokanmu kagi dalam kaadoan nang idak kamu kataui.

## 56:62

Sungguh, kamu benar-benar lah mangetaui panciptoan nang pertamo. Mangapo kamu idak mangambik palajaran?

## 56:63

Apokah kamu mamperatikan benih nang kamu tanam?

## 56:64

Apokah kamu nang manumbuhkannyo ataukah Kami nang manumbuhkan?

## 56:65

Sakironyo Kami bakendak, Kami benar-benar manjadikannyo hancur sahinggo kamu manjadi heran dan tacengang,

## 56:66

(Sambil bakato), “Sasungguhnyo, kami benar-benar manderito karugian,

## 56:67

Bahkan, kami idak mandapat hasil apo pun.”

## 56:68

Apokah kamu mamperatikan aek nang kamu minum?

## 56:69

Apokah kamu nang manurunkannyo dari awan ataukah Kami nang manurunkan?

## 56:70

Sakiranyo Kami bakendak, Kami manjadikannyo asin, mangapo kamu idak basyukur?

## 56:71

Apokah kamu mamperatikan api nang kamu nyalokan?

## 56:72

Apokah kamu nang manumbuhkan kayunyo ataukah Kami nang manumbuhkan?

## 56:73

Kami manjadikannyo (api tu) sabagai peringatan dan manfaat bagi para musafir.

## 56:74

Mako, batasbihlah dengan (manyebut) namo Tuhanmu Nang Mahaagung.

## 56:75

Aku basumpah demi genah baedarnyo bintang-bintang.

## 56:76

Sasungguhnyo tu benar-benar sumpah nang sangat besak sakironyo kamu mangetahui.

## 56:77

Sasungguhnyo Al-Qur’an nang sangat mulio,

## 56:78

Dalam Kitab nang tapeliharo.

## 56:79

Idak ado nang manyentuhnyo kacuali paro hambo (Allah) nang disucikan. [^705]

[^705]: Hamba Allah nang disucikan manurut sabagian ulama adolah orang-orang nang suci dari hadas besak dan kecik. Manurut sabagian lainnyo adolah makhluk Allah nang suci dari doso dan kasalahan, yakni paro malaikat.

## 56:80

(Al-Qur’an) diturunkan dari Tuhan sagalo alam.

## 56:81

Apokah kamu manganggap remeh berito ko (Al-Qur’an)

## 56:82

Dan kamu manjadikan rezeki nang kamu terimo (dari Allah) justru untuk mandustokan (Al-Qur’an).

## 56:83

Kalu macam tu, mangapo (kamu) idak (manahan nyawo) katiko lah sampe dikarongkongan,

## 56:84

Padohal katiko tu kamu mangimak (orang nang sedang sakarat)?

## 56:85

Kami lebih dekat kapadonyo (orang nang sedang sakarat) daripado kamu, tapi kamu idak mangimak.

## 56:86

Mako, mangapo jiko kamu idak dibagih balasan,

## 56:87

Kamu idak mangembalikannyo (nyawo tu) jiko kamu orang-orang nang benar?

## 56:88

Jiko dio (orang nang mati) tu tamasuk nang didekatkan (kapado Allah),

## 56:89

Dio mamperoleh katenteraman, rezeki dan surgo (nang penuh) kanikmatan.

## 56:90

Jiko dio (tamasuk) golongan kanan,

## 56:91

“Salam bagimu” dari (sahabatmu), golongan kanan.

## 56:92

Jiko dio tamasuk golongan paro pandusto lagi sesat,

## 56:93

Jamuannyo barupo aek mandidih

## 56:94

Dan dibakar oleh (nerako) Jahim.

## 56:95

Sasungguhnyo, ko benar-benar marupokan haqqul yaqin.

## 56:96

Mako, batasbihlah dengan (manyebut) namo Tuhanmu Nang Maha Agung.

## 57:1

Apo nang ado di langit dan di bumi batasbih kapado Allah. Diolah Nang Mahaperkaso lagi Mahabijaksano.

## 57:2

Milik-Nyolah karajoan langit dan bumi. Dio mangidupkan dan mamatikan. Dio Mahakuaso atas sagalo sasuatu.

## 57:3

Diolah Nang Mahaawal, Mahaakhir, Mahazhahir dan Mahabathin. [^706]  Dio Maha Mangetaui sagalo sasuatu.

[^706]: “Mahaawal” iolah nang lah ada sabelum sagalo sasuatu ado sahinggo idak ado nang mandahului-Nyo, “Mahaakhir” iolah nang bakal hidup salamonya sasudah sagalo sasuatu musnah, “Mahazahir” baarti nang macam tu jelas wujud-Nyo malalui alam samesta nang Dio ciptokan dan pambuktian logika dan raso, dan “Mahabatin” iolah nang zat dan hakikat-Nyo idak biso dijangkau, baik dengan mato, akal dan khayal.

## 57:4

Diolah nang manciptokan langit dan bumi dalam enam maso. Kemudian Dio basamayam di atas ‘Arsy. Dio mangetahui apo nang masuk ka dalam bumi dan apo nang kaluar darinyo serto apo nang turun dari langit dan apo nang naik ka sano. [^707]  Dio basamomu di mano bae kamu barado. Allah Maha Mangimak apo nang kamu kerjokan.

[^707]: Nang dimaksud dengan ‘nang naik’, antaro lain, adolah amal-amal dan doa-doa hambo-Nyo.

## 57:5

Milik-Nyolah karajoan langit dan bumi. Hanyo kapado Allah sagalo urusan dibalikkan.

## 57:6

Dio mamasukkan malam ka dalam siang dan mamasukkan siang ka dalam malam. Dio Maha Mangetaui sagalo isi hati.

## 57:7

Baimanlah kapado Allah dan Rasul-Nyo serto infakkanlah (di jalan Allah) sabagian dari apo nang Dio (titipkan kapadomu dan) lah manjadikanmu bakuaso dalam (panggunoan)-nyo. Lalu, orang-orang nang baiman di antaromu dan manginfakkan (hartonyo di jalan Allah) mamperoleh pahalo nang sangat besak.

## 57:8

Mangapo kamu idak baiman kapado Allah padohal Rosul mangajakmu baiman kapado Tuhanmu?. Sungguh, Dio lah mangambil janji (setio)-mu jiko kamu adolah orang-orang mukmin.

## 57:9

Diolah nang manurunkan ayat-ayat nang terang (Al-Qur’an) kapado hambo-Nyo (Nabi Muhammad) untuk mangaluarkanmu dari kagelapan kapado cahayo. Sasungguhnya Allah benar-benar Maha Panyantun lagi Maha Panyayang kapadomu.

## 57:10

Mangapo kamu idak manginfakkan (hartomu) di jalan Allah, padohal milik Allah sagalo pusako langit dan bumi? Idak samo orang nang manginfakkan (hartonyo di jalan Allah) di antaro kamu dan baperang sabelum panaklukan (Makkah). Orang-orang tu lebih tingi darajatnyo daripado orang-orang nang manginfakkan (hartonyo) dan baperang sasudah tu. Allah manjanjikan (balasan) nang baik kapado orang-orang tu masing-masing. Allah Mahateliti tahadap apo nang kamu kerjokan.

## 57:11

Siapokah nang (mau) mambagih pinjaman kapado Allah dengan pinjaman nang baik? Dio bakal malipatgandokan (pahalo) untuknyo, dan baginyo (diberikan) nang sangat mulio (surgo).

## 57:12

Pado hari kamu bakal mangimak orang-orang mukmin, laki-laki dan perempuan, cahayo orang-orang tu basinar di hadapan dan di sabelah kanan orang-orang tu. (Dikatokan kapado orang-orang tu,) “Pado hari ko ado berito gembiro untukmu, (Yaitu) surgo nang mangalir di bawahnyo sungei-sungei (dan) orang-orang tu di dalamnyo. Macam tulah kamenangan nang sangat agung.”

## 57:13

Pado hari (tu jugo) orang-orang munafik laki-laki dan perempuan bakato kapado orang-orang nang baiman, “Tunggulah kami! Kami ingin mangambik cahayomu.” (Kapado orang-orang tu) dikatokan, “Baliklah kamu ka balakang dan carilah dewek cahayo (untukmu).” Lalu, di antaro orang-orang tu dipasang dinding (pamisah) nang bapintu. Di sabelah dalamnyo ado rahmat dan di sabelah luarnyo ado azab.

## 57:14

Orang-Orang (munafik) mamanggil orang-orang tu (orang-orang baiman), “Bukankah kami dahulu basamo kamu?” Orang-orang tu manyawab, “Benar, tatapi kamu mancelakokan dirimu dewek (dengan kamunafikan), manunggu-nunggu (kahancuran kami), maragukan (ajaran Islam), dan ditipu oleh angan-angan kosong sampai datang katetapan Allah. (Setan) panipu mamperdayokanmu (sahinggo kamu lalai) tahadap Allah.

## 57:15

Pado hari ko idak bakal diterimo tebusan darimu maupun dari orang-orang nang kufur. Genahmu adolah nerako. Io adolah genah balindungmu dan saburuk-buruk tempat balik.”

## 57:16

Apokah belum tibo waktunyo bagi orang-orang nang baiman agar hati orang-orang tu khusyuk mangingat Allah dan apo nang turun dari kabenaran (Al-Qur’an). Janganlah orang-orang tu (balaku) saperti orang-orang nang lah manerimo Kitab sabelum tu, kemudian orang-orang tu malalui maso nang panjang sahinggo hati orang-orang tu manjadi keras. Banyak di antaro orang-orang tu adolah orang-orang fasik.

## 57:17

Katauilah bahwa Allah mangidupkan bumi sasudah matinyo (kering). Sungguh, lah Kami jelaskan kapadomu tando-tando (kaagungan Kami) supayo kamu mangerti.

## 57:18

Sasungguhnyo orang-orang nang basedekah baik laki-laki maupun perempuan dan maminjamkan (kapado) Allah pinjaman nang baik, bakal dilipatgandokan (balasannyo) kapado orang-orang tu dan baginyo (dibbagihkan) ganjaran nang sangat mulio (surgo).

## 57:19

Orang-orang nang baiman kapado Allah dan rasul-rasul-Nyo orang-orang tu adolah aṣ-ṣiddīqūn (nang sangat kokoh dalam kabenaran dan pambenarannyo) dan syuhadā’ (orang-orang nang disaksikan kabenaran dan kabajikannyo) di sisi Tuhan orang-orang tu. Orang-orang tu mandapatkan pahalo dan cahayo (dari Tuhan) orang-orang tu. Adopun orang-orang nang kufur dan mandustokan ayat-ayat Kami, tulah panghuni (nerako) Jahim.

## 57:20

Katauilah bahwa kahidupan dunio tu hanyolah pamainan, kalengahan, perhiasan dan saling bamegah-megahan di antaro kamu serto balombo-lombo dalam banyaknyo harto dan anak katurunan. (Perumpamoannyo adolah) seperti hujan nang tanamannyo mangagumkan paro petani, lalu mangering dan kamu liat manguning, kemudian hancur. Di akherat ado azab nang keras serto ampunan dari Allah dan karidaan-Nyo. Kahidupan dunio (bagi orang-orang nang lengah) hanyolah kasenangan nang mamperdayo.

## 57:21

Balombalah manuju ampunan dari Tuhanmu dan surgo nang luasnyo saluas langit dan bumi, nang lah disediokan bagi orang-orang nang baiman kapado Allah dan para rasul- Nyo. Tulah karunio Allah nang dibagihkan kapado siapo nang dikendaki-Nyo. Allah adolah Pamilik karunio nang agung.

## 57:22

Idak ado bencano (apo pun) nang manimpo di bumi dan idak (jugo nang manimpo) dirimu, kacuali lah tatulis dalam kitab (Lauh Mahfuz) sabelum Kami mawujudkannyo. Sasungguhnyo hal tu mudah bagi Allah.

## 57:23

(Nang macam tu Kami tetapkan) supayo kamu idak basedih tahadap apo nang luput dari kamu dan idak pulak talalu gembiro tahadap apo nang dibagihkan-Nyo kapadomu. Allah idak manyukoi satiap orang nang sombong lagi mambanggakan diri.

## 57:24

(Orang-orang tu itu adolah) orang-orang nang kikir dan manyuruh orang lain (babuat) kikir. Siapo nang bapaling (dari perentah Allah), sasungguhnyo Allah, Diolah Nang Mahakayo lagi Mahatapuji.

## 57:25

Sungguh, Kami benar-benar lah mangutus rasul-rasul Kami dengan bukti-bukti nang nyato dan Kami manurunkan basamo orang-orang tu kitab dan timbangan (kaadilan) supayo manusio dapat balaku adil. Kami manurunkan besi nang mampunyoi kakuatan hebat dan babagai manfaat bagi manusio, supayo Allah mangetahui siapo nang manolong-(ugamo)-Nyo dan rasul-rasul-Nyo walaupun (Allah) idak dilihatnyo. Sasungguhnyo Allah Mahakuat lagi Mahaperkaso.

## 57:26

Sungguh, Kami benar-benar lah mangutus Nuh dan Ibrahim serto Kami mambagihkan kanabian dan kitab (wahyu) kapado katurunan kaduonyo. Di antaro orang-orang tu ado nang manerimo patunjuk dan banyak pulak di antaro mereko nang fasik.

## 57:27

Kemudian, Kami maneruskan jejak orang-orang tu dengan (mangutus) rasul-rasul Kami dan Kami maneruskan (pulak dengan mangutus) Isa putra Maryam serto Kami mambagihkan Injil kapadonyo. Kami manjadikan kasantunan dan kasih sayang dalam hati orang-orang nang mangikutinyo. Orang-orang tu mangado-adokan rahbaniyyah (balebih-lebihan dalam ibadah). Padohal, kami idak mawajibkannyo kapado orang-orang tu. Tapi, (orang-orang tu mangado-adokannyo dengan tujuan) mancari karidaan Allah, lalu orang-orang tu idak mameliharonyo dengan sabaik-baiknyo. Mako, kapado orang-orang nang baiman di antaro orang-orang tu kami bagihkan pahalonyo dan di antaro orang-orang tu banyak nang fasik.

## 57:28

Oi orang-orang nang baiman, batakwalah kapado Allah dan baimanlah kapado Rasul-Nyo (Nabi Muhammad), niscayo Allah mambagihkan kapadomu duo bagian dari rahmatnyo dan manjadikan cahayo untukmu nang dengan cahayo tu kamu bajalan serto Dio mangampunimu. Allah Maha Pangampun lagi Maha Panyayang.

## 57:29

(Allah mambagihkan tu) supayo Ahlulkitab (nang idak baiman kapado Nabi Muhammad) mangetaui bahwa orang-orang tu sadikitpun idak bakal mandapat karunio Allah dan bahwa karunia tu ado di tangan Allah. Dio mambagihkannyo kapado siapo nang dikendaki-Nyo. Allah Pamilik karunio nang Agung.

## 58:1

Sungguh, Allah lah manganing ucapan perempuan nang mangajukan gugatan kapadomu (Nabi Muhammad) tentang lakinyo dan mangadukan kapado Allah, padohal Allah manganing percakapan kamu baduo. Sasungguhnyo Allah Maha Manganing lagi Maha Mangimak. [^708]

[^708]: Ayat ko turun bakenaan dengan Khaulah binti Ṡa‘labah nang dizihar oleh lakinyo, Aus bin Aṣ-Ṣamit, dengan mangatokan, “Kamu bagiku seperti punggung emakku,” dengan maksud idak boleh lagi manggauli bininyo samacam mano io idak boleh manggauli emaknyo. Dalam adat Jahiliah kalimat zihar seperti tu samo dengan menalak bini. Khaulah mangadukan hal tu kapado Rasulullah saw. Rasulullah manjawab bahwa tentang hal tu belum ado kaputusan Allah. Dalam riwayat lain io basabdo, “Kamu lah diharamkan bagaul dengan dio.” Khaulah lalu bakato, “Lakiku belum manyebut kato-kato talak.” Io baulang kali mandesak Rasulullah agar manetapkan kaputusan. Mako, turunlah ayat ko dan ayat-ayat barikutnyo.

## 58:2

Orang-orang nang menzihar bininyo (manganggapnyo sabagai emak) di antaro kamu, bini orang-orang tu bukanlah emak-emak orang-orang tu bukanlah emak-maknyo. Emak-emak orang-orang tu idak lain hanyolah perempuan nang malahirkannyo. Sasungguhnyo orang-orang tu benar-benar lah mangucapkan suatu perkatoan nang mungkar dan dusto. Sasungguhnyo Allah benar-benar Maha Pamaaf lagi Maha Pangampun.

## 58:3

Orang-orang nang menzihar bininyo kemudian menarik balik apo nang lah orang-orang tu katokan wajib mamerdekakan saorang budak sabelum kaduo laki bini tu bahubungan badan. Macm tulah nang diajarkan kapadomu. Allah Mahateliti tahadap apo nang kamu kerjokan.

## 58:4

Siapo nang idak mandapatkan (hambo sahayo) wajib bapuaso duo bulan baturut-turut sabelum kaduonyo bahubungan badan. Tapi, siapo nang idak mampu, (wajib) mambagih makan enam puluh orang miskin. Macam tulah supayo kamu baiman kapado Allah dan Rasul-Nyo. Tulah katentuan-katentuan Allah. Orang-orang kafir mandapat azab nang pedih.

## 58:5

Sasungguhnyo orang-orang nang manentang Allah dan Rasul-Nyo dihinokan samacam mano dihinokan orang-orang sabelum orang-orang tu. Sungguh, Kami lah manurunkan bukti-bukti nang nyato. Orang-orang kafir mandapat azab nang manghinokan.

## 58:6

Pado hari tu Allah mambangkitkan orang-orang tu sagalonyo, lalu Dio mamberitokan kapado orang-orang tu apo nang lah orang-orang tu kerjokan. Allah manghitungnyo (sagalo amal) meskipun orang-orang tu lah malupokannyo. Allah Maha Manyaksikan sagalo sasuatu.

## 58:7

Apokah kamu idak mamperatikan bahwa Allah mangetaui apo nang ado di langit dan apo nang ado di bumi? Idak ado pambicaroan rahasio antaro tigo orang, kacuali Diolah nang kaempatnyo dan idak ado limo orang, kacuali Diolah nang kaenamnyo. Idak kurang dari tu atau lebih banyak, kacuali Dio basamo orang-orang tu di mano pun orang-orang tu barado. Kemudian, Dio mambaritokan apo nang lah orang-orang tu karjokan kapado orang-orang tu pado ari Kiamat. Sasungguhnyo Allah Maha Mangetaui sagalo sasuatu.

## 58:8

Apokah kamu idak mamperatikan orang-orang nang lah dilarang mangadokan pambicaroan rahasio, kemudian orang-orang tu balik (malakukan) apo nang lah dilarang tu? Orang-orang tu saling mangadokan pambicaroan rahasio untuk babuat doso, permusuhan, dan durhako kapado Rasul. Apobilo datang kapadomu (Nabi Muhammad), orang-orang tu mangucapkan salam kapadomu dengan caro nang bukan samacam mano nang ditentukan Allah untukmu. Orang-orang tu mangatokan dalam hati, “Mangapo Allah idak manyikso kito atas apo nang kito katokan?” Cukuplah bagi orang-orang tu (nerako) Jahanam nang bakal orang-orang tu masuki. Mako, (nerako tu) saburuk-buruk genah balik.

## 58:9

Oi orang-orang nang baiman, apobilo kamu saling mangadokan pambicaroan rahasio, janganlah babicaro tentang pabuatan doso, pamusuhan, dan durhako kapado Rasul. Tapi, babicarolah tentang perbuatan kabajikan dan takwa. Batakwalah kapado Allah nang hanyo kapado-Nyo kamu bakal dikumpulkan.

## 58:10

Sasungguhnyo pambicaroan rahasio tu hanyolah dari setan, agar orang-orang nang baiman tu basedih hati, sedangkan pambicaroan) tu idaklah mambagih mudarat sadikit pun kapado orang-orang tu, kacuali dengan izin Allah. Hanyo kapado Allah hendaknyo orang-orang mukmin batawakal.

## 58:11

Oi orang-orang nang baiman, apobilo dikatokan kapadomu, “Bagihlah kalapangan di dalam majelis-majelis,” lapangkanlah, niscayo Allah bakal mambagih kalapangan untukmu. Apobilo dikatokan, “Tegaklah,” (kamu) tegaklah. Allah niscayo bakal mangangkat orang-orang nang baiman di antaromu dan orang-orang nang dibagih ilmu baberapo derajat. Allah Mahateliti tahadap apo nang kamu karjokan.

## 58:12

Oi orang-orang nang baiman, apobilo kamu (ingin) malakukan pambicaroan rahasio dengan Rasul, hendaklah kamu mangaluarkan sedekah (kapado orang miskin) sabelum (malakukan) pambicaroan tu. Hal tu lebih baik bagimu dan lebih bersih. Tapi, jiko kamu idak mandapatkan (apo nang bakal disedekahkan), Sasungguhnyo Allah Maha Pangampun lagi Maha Panyayang.

## 58:13

Apokah kamu takut (manjadi miskin) jiko mangaluarkan sedekah sabelum (melakukan) pambicaroan rahasio dengan Rasul? Jiko kamu idak malakukannyo dan Allah mengampunimu, tegakkanlah sembahyang, tunaikanlah zakat, serto taatlah kapado Allah dan Rasul-Nyo. Allah Mahateliti tahadap apo nang kamu karjokan.

## 58:14

Idakah kamu mamperatikan orang-orang (munafik) nang manjadikan suatu kaum nang dimurkoi Allah sabagai sahabat? Orang-orang tu bukan dari (kaum)-mu dan bukan dari (kaum) orang-orang tu. Orang-orang tu jiko sacaro dusto (mengaku mukmin), padohal orang-orang tu mangetauinyo.

## 58:15

Allah lah manyediokan azab nang sangat keras bagi orang-orang tu. Sungguh sangat buruk apo nang salalu orang-orang tu kerjokan.

## 58:16

Orang-orang tu manjadikan sumpah-sumpahnyo sabagai perisai, lalu mangha-lang-halangi (manusio) dari jalan Allah. Mako, bagi orang-orang tu azab nang manghinokan.

## 58:17

Harto bendo dan anak-anak orang-orang tu idak baguno sadikit pun (untuk manolong orang-orang tu) dari (azab) Allah. Orang-orang tu lah panghuni nerako. Orang-orang tu kekal di dalamnyo.

## 58:18

(Ingatlah) pado hari (katiko) Allah mambangkitkan orang-orang tu sagalonyo. Lalu, orang-orang tu basumpah kapado-Nyo (bahwa orang-orang tu mukmin) samacam mano orang-orang tu basumpah kapadomu. Orang-orang tu manyangko bahwa orang-orang tu bakal mamperoleh sasuatu (manfaat dari dustonya). Katauilah, Sasungguhnyo orang-orang tu adolah para pandusto.

## 58:19

Setan lah manguasai orang-orang tu, lalu manjadikannyo lupo mangingat Allah. Orang-orang tulah golongan setan. Katauilah sasungguhnyo golongan setan tulah orang-orang nang rugi.

## 58:20

Sasungguhnyo orang-orang nang manen-tang Allah dan Rasul-Nyo, orang-orang tu tamasuk orang-orang nang amat hino.

## 58:21

Allah lah manetapkan, “Aku dan rasul-rasul-Ku pasti menang.” Sasungguhnyo Allah Mahakuat lagi Mahaperkaso.

## 58:22

Kamu (Nabi Muhammad) idak bakal mandapatkan suatu kaum nang baiman kapado Allah dan hari akhir saling bakasih sayang dengan orang nang manentang Allah dan Rasul-Nyo sakalipun orang-orang tu bapaknyo, anaknyo, saudaronyo, atau kerabatnyo. Orang-orang tulah orang-orang nang bakal Allah tetapkan kaimanan di dalam hatinyo dan manguatkan orang-orang tu dengan pertolongan dari-Nyo. Dio bakal mamasukkan orang-orang tu ka dalam surgo nang mangalir di bawahnyo sungei-sungei. Orang-orang tu kekal di dalamnyo. Allah rida kapado orang-orang tu dan orang-orang tu pun rido kapado-Nyo. Orang-orang tulah golongan Allah. Ingatlah, Sasungguhnyo golongan Allah tulah orang-orang nang bauntung.

## 59:1

Apo nang ado di langit dan apo nang ado di bumi batasbih kapado Allah. Diolah Nang Mahaperkaso lagi Mahabijaksano.

## 59:2

Diolah nang mangeluarkan orang-orang nang kufur di antaro Ahlulkitab (Yahudi Bani Nadir) dari kampung halaman orang-orang tu pado saat pangusiran nang pertamo. Kamu idak manyangko bahwa orang-orang tu bakal kaluar. Orang-orang tu pun yakin bahwa benteng-benteng orang-orang tu bakal dapat manjagonyo dari (azab) Allah.Mako, (azab) Allah datang kapado orang-orang tu dari arah nang idak orang-orang tu sangko. Dio menanamkan raso takut di dalam hati orang-orang tu sahinggo orang-orang tu manghancurkan rumah-rumahnyo dengan tangannyo dewek dan tangan orang-orang mukmin. Mako, ambiklah palajaran (dari kajadian tu), oi orang-orang nang mampunyai pangliatan (mato hati).

## 59:3

Sakironyo idak kareno Allah lah manetapkan pangusiran tahadap orang-orang tu, Dio pasti mangazab orang-orang tu di dunio. Di akherat orang-orang tu bakal mandapat azab nerako.

## 59:4

Hal nang demikian tu kareno sasungguhnyo orang-orang tu lah manentang Allah dan Rasul-Nyo. Siapo nang manentang Allah, sasungguhnyo Allah amat keras hukuman-Nyo.

## 59:5

Apo nang kamu tebang di antaro pohon kurmo (milik Yahudi Bani Nadir) atau nang kamu biakkan tegak di atas pokoknyo, (tu tajadi) dengan izin Allah dan (jugo) kareno Dio bakal manghinokan orang-orang fasik.

## 59:6

Apo bae (harto nang diperoleh tanpa paperangan) [^709]  nang dianugerahkan Allah kapado Rasul-Nyo dari orang-orang tu idak (perlu) kamu mamacu kudo atau unto (untuk mandapatkannyo). Tapi, Allah mambagihkan kakuasoan kapado rasul-rasul-Nyo tahadap siapo nang Dio kendaki. Allah Mahakuaso atas sagalo sasuatu.

[^709]: Harto rampasan yang diperoleh dari musuh tanpa malalui pertempuran disebut dengan fai’, sedangkan nang diperoleh dari musuh malalui pertempuran disebut ganimah. Pambagian harto fai’ dijelaskan pada ayat 7 surah ko, sedangkan pambagian ganimah dijelaskan pada ayat 41, surah al-Anfāl/8.

## 59:7

Apo bae (harto nang diperoleh tanpa paperangan) nang dianugerahkan Allah kapado Rasul-Nyo dari penduduk baberapo negeri adolah untuk Allah, Rasul, kerabat (Rasul), anak yatim, orang miskin, dan orang nang dalam perjalanan. (Macam tu) supayo harto tu idak hanyo baedar di antaro orang-orang kayo bae di antaro kamu. Apo nang dibagihkan Rasul kapadomu terimolah. Apo nang dilarangnyo bagimu tinggalkanlah. Batakwalah kapado Allah. Sasungguhnyo Allah amat keras hukuman-Nyo.

## 59:8

(Harto rampasan tu pulo) untuk orang-orang fakir nang bahijrah, yaitu orang-orang nang diusir dari kampung halamannyo dan maninggalkan) harto bendonyo demi mencari karunio dari Allah, karidaan(-Nyo), serto (demi) manolong (ugamo) Allah dan Rasul-Nyo. Orang-orang tulah orang-orang benar.

## 59:9

Orang-orang (Ansar) nang lah manempati kota (Madinah) dan baiman sabelum (kadatangan) orang-orang tu (Muhajirin) mancintoi orang nang bahijrah ka (tempat) orang-orang tu. Orang-orang tu idak mandapatkan kainginan di dalam hatinyo tahadap apo nang dibagihkan (kapado Muhajirin). Orang-orang tu mangutamokan (Muhajirin) daripado dirinyo dewek meskipun mampunyoi kaperluan nang mandesak.  Siapo  nang  dijago  dirinyo  dari  kakikiran tulah orang-orang nang bauntung.

## 59:10

Orang-orang nang datang sasudah orang-orang tu (Muhajirin dan Ansar) badoa, “Ya Tuhan kami, ampunilah kami serto saudaro-saudaro kami nang lah baiman lebih dulu daripado kami dan janganlah Engkau jadikan dalam hati kami kadengkian tahadap orang-orang nang baiman. Ya Tuhan kami, sasungguhnyo Engkaulah Nang Maha Panyantun lagi Maha Panyayang.”

## 59:11

Idakkah kamu mamperatikan orang-orang munafik? Orang-orang tu bakato kapado saudaro-saudaronyo nang kufur di antaro Ahlulkitab, “Sungguh, jiko kamu diusir, kami pasti bakal kaluar basamomu dan kami salamonyo idak bakal patuh kapado siapo pun demi kamu. Jiko kamu diperangi, kami pasti manolongmu.” Allah basaksi bahwa orang-orang tu benar-benar paro pandusto.

## 59:12

Jiko orang-orang tu benar-benar diusir, orang-orang (munafik) tu idak bakal kaluar basamo orang-orang tu. Jiko orang-orang tu benar-benar diperangi, orang-orang (munafik) tu idak bakal manolongnyo. Kalaupun manolongnyo, niscayo orang-orang (munafik) tu bakal bapaling (untuk lari) ka belakang, kemudian orang-orang tu idak bakal ditolong.

## 59:13

Kamu (kaum nang baiman) benar-benar lebih ditakuti di dalam hati orang-orang tu daripado Allah. Hal tu disebabkan orang-orang tu kaum nang idak mengerti.

## 59:14

Orang-orang tu idak bakal mamerangi kamu (sacaro) basamo-samo, kacuali di negeri-negeri nang babenteng atau di balik tembok. Permusuhan antar sasamo orang-orang tu sangat hebat. Kamu mangiro bahwa orang-orang tu basatu, padohal hati orang-orang tu tapecah belah. Hal tu disebabkan orang-orang tu kaum nang idak barakal.

## 59:15

(Kaum Yahudi tu) seperti orang-orang sabelumnyo (musyrik Makkah) nang belum lamo baselang lah marasokan akibat buruk perbuatannyo dewek (di dunio). Orang-orang tu bakal mandapatkan azab nang pedih (di akherat).

## 59:16

(Perumpamoan bujukan orang-orang munafik kapado kaum Yahudi) seperti setan katiko bakato kapado manusio, “Kufurlah kamu!” Katiko orang tu kufur, io bakato, “Sasungguhnyo aku balepas diri darimu kareno sasungguhnyo aku takut kapado Allah, Tuhan semesta alam.”

## 59:17

Mako, kasudahan bagi kaduonyo (setan dan manusio nang mangikutinyo) bahwa kaduonyo barado dalam nerako, kekal di dalamnyo. Tulah balasan bagi orang-orang aniayo.

## 59:18

Oi orang-orang nang baiman, batakwalah kapado Allah dan hendaklah satiap orang mamparhatikan apo nang lah diperbuatnyo untuk hari esok (akherat). Batakwalah kapado Allah. Sasungguhnyo Allah Mahateliti tahadap apo nang kamu kerjokan.

## 59:19

Janganlah kamu seperti orang-orang nang malupokan Allah sahinggo Dio manjadikan orang-orang tu lupo kapado diri orang-orang tu dewek. Orang-orang tulah orang-orang fasik.

## 59:20

Dak samo para panghuni narako dengan para panghuni surgo. Panghuni-panghuni surgo tulah orang-orang nang mamperoleh kamenangan.

## 59:21

Saandainyo Kami turunkan Al-Qur’an ko kapado sabuah gunung, pasti kamu bakal maliatnyo tunduk tapecah belah kareno takut kapado Allah. Parumpamoan-parumpamoan itu Kami buat untuk manusio agar orang-orang tu bapikir.

## 59:22

Diolah Allah Nang idak ado tuhan salain Dio. (Diolah) Nang Mangetaui nang gaib dan nang nyato. Diolah Nang Maha Pangasih lagi Maha Panyayang.

## 59:23

Diolah Allah Nang idak ado tuhan salain Dio. Dio (adolah) Maharajo, Nang Mahasuci, Nang Mahadamai, Nang Maha Mangaruniokan kaamanan, Maha Mangawasi, Nang Mahaperkaso, Nang Mahakuaso, dan Nang Mamiliki sagalo kaagungan. Mahasuci Allah dari apo nang orang-orang tu persekutukan.

## 59:24

Diolah Allah Nang Maha Pancipto, Nang Mawujudkan dari tiado, dan Nang Mambentuk rupo. Dio mamiliki namo-namo nang indah. Apo nang di langit dan di bumi sanantiaso batasbih kapado-Nyo. Diolah Nang Mahaperkaso lagi Mahabijaksano.

## 60:1

Oi orang-orang nang baiman. Janganlah kamu manjadikan musuh-Ku dan musuhmu sabagai kanti setio. Kamu sampaikan kapado orang-orang tu (hal-hal nang saharusnyo dirahasiokan) kareno raso kasih sayang (kamu kapado orang-orang tu). Padohal, orang-orang tulah mangingkari kabenaran nang datang kapadomu. Orang-orang tu mangusir Rasul dan kamu (dari Makkah) kareno kamu baiman kapado Allah, Tuhanmu. Jiko kamu kaluar untuk bajihad pada jalan-Ku dan mencari karidaan-Ku, (janganlah kamu babuat demikian). Kamu mambagihtaukan sacaro rahasio (hal-hal nang saharusnyo dirahasiokan) kapado orang-orang tu kareno raso kasih sayang. Aku lebih tau tentang apo nang kamu singitkan dan apo nang kamu nyatokan. Siapo di antaro kamu nang malakukannyo sungguh lah tasesat dari jalan nang lurus.

## 60:2

Jiko (suatu saat) orang-orang tu menang-kapmu, niscayo orang-orang tu batindak sabagai musuh bagimu. Lalu, orang-orang tu malepaskan tangan dan lidahnyo kapadomu untuk manyakiti dan orang-orang tu ingin agar kamu (balik) kafir.

## 60:3

Kaum kerabatmu dan anak-anakmu idak bakal bamanfaat bagimu pada hari Kiamat. Kagi Dio bakal mamisahkan antaro kamu. Allah Maha Mangimak apo nang kamu kerjokan.

## 60:4

Sungguh, benar-benar ado suri tauladan nang baik bagimu pado (diri) Ibrahim dan orang-orang nang basamo dengannyo katiko orang-orang tu bakata kapado kaumnyo, “Sasungguhnyo kami balepas diri dari kamu dan dari apo nang kamu sembah salain Allah. Kami mangengkari (kekufuran)-mu dan lah nyato antaro kami dan kamu ado permusuhan dan kabencian untuk salamo-lamonyo sampe kamu baiman kapado Allah bae.” Tapi, (janganlah kamu tauladani) perkatoan Ibrahim kapado bapaknyo, [^710]  “Sungguh, aku bakal mamohonkan ampu-nan bagimu, tapi aku samo sakali idak dapat manolak (siksoan) Allah tahadapmu.” (Ibrahim bakato,) “Ya Tuhan kami, hanyo kapado Engkau kami batawakal, hanyo kapado Engkau kami batobat, dan hanyo kapado Engkaulah kami balik.

[^710]: Nabi Ibrahim a.s. pernah mamintakan ampunan untuk bapaknyo nang musyrik kapado Allah. Ko idak boleh ditiru kareno Allah idak mambenarkan orang mukmin mamintakan ampunan untuk orang-orang kafir (Imak surahan- Nisā’/4: [^48].

## 60:5

Ya Tuhan kami, janganlah Engkau jadikan kami (sasaran) fitnah bagi orang-orang kafir. Ampunilah kami, ya Tuhan kami. Sasungguhnyo Engkau nang Mahaperkaso lagi Mahabijaksano.”

## 60:6

Sungguh pado orang-orang tu (Ibrahim dan umatnyo) benar-benar tadapat suri tauladan nang baik bagimu, (Yaitu) bagi orang nang mangharap (pahalo) Allah dan (kaselamatan pado) hari kemudian. Siapo nang bapaling, sasungguhnya Allah, Diolah nang Mahakaya lagi Maha Terpuji.

## 60:7

Mudah-mudahan Allah menimbulkan kasih sayang di antaro kamu dengan orang-orang nang pernah kamu musuhi di antaro orang-orang tu. Allah Mahakuasa dan Allah Maha Pangampun lagi Maha Panyayang.

## 60:8

Allah idak malarang kamu babuat baik dan balaku adil tahadap orang-orang nang idak mamerangimu dalam urusan ugamo dan idak mangusir kamu dari kampung halamanmu. Sasungguhnyo Allah mancintoi orang-orang nang balaku adil.

## 60:9

Sasungguhnya Allah hanyo malarangmu (bakanti akrab) dengan orang-orang nang mamerangimu dalam urusan ugamo, mangusirmu dari kampung halamanmu, dan mambantu (orang lain) dalam mangusirmu. Siapo nang manjadikan orang-orang tu sabagai kanti akrab, orang-orang tulah orang-orang nang aniayo.

## 60:10

Oi orang-orang nang baiman, apobilo perempuan-perempuan mukmin datang bahijrah kapadomu, hendaklah kamu uji (kaimanan) orang-orang tu. Allah lebih tau tentang kaimanan orang-orang tu. Jiko kamu lah mangetaui (kaadoan) orang-orang tu bahwa orang-orang tu (benar-benar sabagai) perempuan-perempuan mukmin, janganlah kamu balikkan orang-orang tu kapado orang-orang kafir (suami orang-orang tu). Orang-orang tu idak halal bagi orang-orang kafir tu dan orang-orang kafir tu idak halal pula bagi orang-orang tu. Bagihkanlah kapado (suami) orang-orang tu mahar nang lah orang-orang tu bagihkan. Idak ado dosa bagimu manikahi orang-orang tu apobilo kamu mambayar mahar kapado orang-orang tu. Janganlah kamu tetap bapegang pada tali (pernikahan) dengan perempuan-perempuan kafir. Hendaklah kamu maminta balik (dari orang-orang kafir) mahar nang lah kamu bagihkan (kapado bini nang balik kafir). Hendaklah orang-orang tu (orang-orang kafir) maminta balik mahar nang lah orang-orang tu bayar (kapado mantan bininya nang lah baiman). Macam tulah hukum Allah nang ditetapkan-Nyo di antaro kamu. Allah Maha Mengetahui lagi Mahabijaksano.

## 60:11

Jiko ado sasuatu (pangembalian mahar) nang belum kamu selesaikan dari bini-binimu nang lari kapado orang-orang kafir, lalu kamu dapat mangalahkan orang-orang tu, bagihkanlah (dari harto rampasan) kapado orang-orang nang bininyo lari tu sabanyak mahar nang lah orang-orang tu bagihkan. [^711]  Batakwalah kapado Allah nang kapado-Nyo kamu baiman.

[^711]: Sabelum dibagihkan kapada lima golongan nang berhak, ganimah dipergunokan lebih dahulu untuk mambayar mahar-mahar kapado paro suami nang bininyo lari ka daerah kaum kafir.

## 60:12

Oi Nabi, apobilo perempuan-perempuan mukmin datang kapadomu untuk mangadokan baiat (janji setio) bahwa orang-orang tu idak bakal mampersekutukan sasuatu apo pun dengan Allah, idak bakal mancuri, idak bakal bazino, idak bakal mambunuh anak-anaknyo, idak bakal babuat dusto nang orang-orang tu ado-adokan antaro tangan dan kaki orang-orang tu3 dan idak bakal mandurhakoimu dalam urusan nang baik, terimolah baiat orang-orang tu dan mohonkanlah ampunan untuk orang-orang tu kapado Allah. Sasungguhnyo Allah Maha Pangampun lagi Maha Panya-yang.

## 60:13

Oi orang-orang nang baiman, janganlah kamu jadikan kaum nang dimurkoi Allah sabagai kanti-kanti akrab. Sungguh, orang-orang tu lah putus aso tahadap akherat samacam mano orang-orang kafir nang lah barado dalam kubur jugo baputus aso (dari rahmat Allah di akherat).

## 61:1

Apo nang ado di langit dan apo nang ado di bumi batasbih kapado Allah. Diolah nang Mahaperkaso lagi Mahabijaksano.

## 61:2

Oi orang-orang nang baiman, mangapo kamu mangatokan sasuatu nang idak kamu kerjokan?

## 61:3

Sangat besaklah kamurkoan di sisi Allah bahwa kamu mangatokan apo nang idak kamu kerjokan.

## 61:4

Sasungguhnyo Allah mancintoi orang-orang nang baperang di jalan-Nyo dalam sekok barisan, saolah-olah orang-orang tu suatu bangunan nang tasusun kokoh.

## 61:5

(Ingatlah) katiko Muso bakato kapado kaumnyo, “Oi kaumku, mangapo kamu manyakitiku? Padohal, kamu sungguh mangetaui bahwa aku adolah utusan Allah kapadomu.” Mako, katiko orang-orang tu bapaling (dari perentah Allah), Allah mamalingkan hati orang-orang tu (dari kabenaran). [^712]  Allah idak mambagih patunjuk kapado kaum nang fasik.

[^712]: Kareno orang-orang tu bapaling dari kebenaran, Allah membiakkan sesat hati orang-orang tu sahinggo orang-orang tu batambah jauh dari kebenaran.

## 61:6

(Ingatlah) katiko Isa anak laki-laki Maryam bakato, “Oi Bani Israil, sasungguhnyo aku adolah utusan Allah kapadomu untuk mambenarkan kitab (nang turun) sabelumku, yaitu Taurat, dan mambagih kabar gembiro tentang saorang utusan Allah nang bakal datang sasudahku nang namonyo Ahmad (Nabi Muhammad).” Tapi, katiko utusan tu datang kapado orang-orang tu dengan mambawak bukti-bukti nang nyato, orang-orang tu bakato, “Ko adolah sihir nang nyato.”

## 61:7

Siapo kah nang lebih zalim daripado orang nang mengado-ado kan kebohongan tahadap Allah, padohal dio diseru kapado (ugamo) Islam? Allah idak mambagih patunjuk kapado kaum nang aniayo.

## 61:8

Orang-orang tu hendak mamadamkan cahayo (ugamo) Allah dengan mulut orang-orang tu, sedangkan Allah tetap manyempurnokan cahayo-Nyo walaupun orang-orang kafir idak manyukoi.

## 61:9

Diolah nang mangutus Rasul-Nyo dengan (mambawak) patunjuk dan ugamo nang benar supayo Dio mangunggulkannyo atas sagalo ugamo walaupun orang-orang musyrik idak manyukoi.

## 61:10

Oi orang-orang nang baiman, maukah kamu Aku tunjukkan suatu perdagangan nang (dapat) menyelamatkan kamu dari azab nang pedih?

## 61:11

(Caronyo) kamu baiman kapado Allah dan Rasul-Nyo dan bajihad di jalan Allah dengan harto dan jiwomu. Nang macam tu lebih baik bagimu jiko kamu mangetaui.

## 61:12

(Jiko kamu baiman dan bajihad,) niscayo Allah mengampuni doso-dosomu dan mamasukkanmu ka dalam surgo nang mangalir di bawahnyo sungei-sungei dan ka tempat-tempat tinggal nang baik di dalam surgo ‘Adn. Tulah kamenangan nang agung.

## 61:13

(Ado balasan) lain nang kamu sukoi, (Yaitu) patolongan dari Allah dan kamenangan nang dekat (waktunyo). Sampekanlah berito gembiro kapado orang-orang mukmin.

## 61:14

Oi orang-orang nang baiman, jadilah panolong-panolong (ugamo) Allah samacam mano Isa anak laki-laki Maryam bakato kapado pangikut-pangikutnyo nang setio, “Siapokah paro panolongku manuju kapado (pertolongan) Allah?” Paro pangikutnyo nang setio tu bakato, “Kamilah panolong-panolong (ugamo) Allah.” Mako, sagolongan dari Bani Israil baiman dan sagolongan (nang lain) kufur. Lalu, Kami manguatkan orang-orang nang baiman manghadapi musuh-musuh orang-orang tu sahinggo manjadi orang-orang nang menang.

## 62:1

Apo nang ado di langit dan apo nang ado di bumi sanantiaso batasbih kapado Allah Nang Maharajo, Mahasuci, Mahaperkaso, lagi Mahabijaksano.

## 62:2

Diolah nang mengutus seorang Rasul (Nabi Muhammad) kapado kaum nang buto huruf dari (kalangan) orang-orang tu dewek, nang mambacokan kapado orang-orang tu ayat-ayat-Nyo, menyucikan (jiwo) orang-orang tu, serto mengajarkan kapado orang-orang tu Kitab (Al-Qur’an) dan Hikmah (Sunah), meskipun sabelumnyo orang-orang tu benar-benar dalam kasesatan nang nyato.

## 62:3

(Allah jugo mangutus Nabi Muhammad) kapado (kaum) salain orang-orang tu nang belum (tibo) manyusul orang-orang tu. Diolah nang Mahaperkaso lagi Mahabijaksano.

## 62:4

Tulah karunio Allah nang dianugerahkan kapado siapo nang Dio kendaki. Allah mamiliki karunio nang besak.

## 62:5

Perumpamoan orang-orang nang dibebani tugas mangamalkan Taurat, kemudian idak mengamalkannyo, adolah seperti keledai nang mambawak kitab-kitab (tebal tanpa mengerti kandungannyo). Sangat buruk perumpamoan kaum nang mandustokan ayat-ayat Allah. Allah idak mambagih patunjuk kapado kaum nang aniayo.

## 62:6

Katokanlah (Nabi Muhammad), “Oi orang-orang Yahudi, jiko kamu manyangko bahwa kamulah kakasih Allah (dan) bukan orang lain, harapkanlah kamatianmu, jiko kamu orang-orang benar.”

## 62:7

Orang-orang tu idak bakal mangharapkan kamatian tu salamonyo disebabkan apo (kaburukan) nang lah orang-orang tu perbuat dengan tangan orang-orang tu dewek. Allah Maha Mangetaui orang-orang aniayo.

## 62:8

Katokanlah, “Sasungguhnyo kamatian nang kamu lari darinyo pasti bakal manemuimu. Kamu kemudian bakal dibalikkan kapado nang Maha Mangetaui nang gaib dan nang nyato, lalu Dio beritokan kapadomu apo nang salamo ko kamu kerjokan.”

## 62:9

Oi orang-orang nang baiman, apobilo (seruan) untuk mangerjokan salat pado hari Jumat lah dikumandangkan, segerolah mangingat Allah dan tinggalkanlah jual beli. Nang macam tu lebih baik bagimu jiko kamu Mangetaui.

## 62:10

Apobilo salat (Jumat) lah dilaksanokan, batebaranlah kamu di bumi, carilah karunio Allah, dan ingatlah Allah sabanyak-banyaknyo supayo kamu bauntung.

## 62:11

Apobilo (sabagian) orang-orang tu mangimak perdagangan atau permainan, orang-orang tu segero bapencar (manuju) padonyo dan maninggalkan kamu (Nabi Muhammad) nang sedang tegak (bakhotbah). Katokanlah, “Apo nang ado di sisi Allah lebih baik daripado permainan dan perdagangan.” Allah pambagih rezeki nang tabaik.

## 63:1

Apobilo orang-orang munafik tibo kapadomu (Nabi Muhammad), orang-orang tu bakato, “Kami basaksi bahwa kamu adolah benar-benar utusan Allah.” Allah mangetaui bahwa kamu benar-benar utusan-Nyo. Allah pun basaksi bahwa orang-orang munafik tu benar-benar paro pandusto.

## 63:2

Orang-orang tu menjadikan sumpah-sumpah orang-orang tu sabagai perisai, [^713] lalu orang-orang tu manghalang-halangi (orang lain) dari jalan Allah. Sasungguhnyo apo nang salalu orang-orang tu kerjokan tu sangatlah buruk.

[^713]: Orang-orang tu basumpah bahwa orang-orang tu baiman untuk menjago harto supayo idak dirampas dan manjago diri supayo idak dibunuh atau ditawan.

## 63:3

Nang macam tu kareno sasungguhnyo orang-orang tu lah baiman, kemudian kufur. Mako, hati orang-orang tu dikunci sahinggo dak dapat mangerti.

## 63:4

Apobilo kamu mangimak orang-orang tu, tubuhnyo mangagumkanmu. Jiko orang-orang tu batutur kato, kamu manganing tutur katonyo (dengan saksamo kareno kafasihannyo). Orang-orang tu bagaikan (saonggok) kayu nang tasandar. [^714] Orang-orang tu manyangko bahwa satiap teriakan (kutukan) ditujukan kapado orang-orang tu. Orang-orang tulah musuh (nang sabenarnyo). Mako, waspadolah tahadap orang-orang tu. Semoga Allah mambinasokan orang-orang tu. Bagaimanokah orang-orang tu dapat dipalingkan (dari kabenaran)?

[^714]: Orang-orang munafik bagaikan saonggok kayu nang tasandar tanpo dayo hidup, tanpo pijakan nang kokoh, dan idak mamiliki buah nang biso dimanfaatkan

## 63:5

Apobilo dikatokan kapado orang-orang tu, “Marilah (baiman) supayo Rasulullah mamohonkan ampunan bagimu,” orang-orang tu mambuang muko dan kamu mangimak orang-orang tu manolak (ajakan tu) sambil manyombongkan diri.

## 63:6

Samo bae bagi orang-orang tu apokah kamu (Nabi Muhammad) mamohonkan ampunan untuk orang-orang tu atau idak, Allah idak bakal mangampuni orang-orang tu. Sasungguhnyo Allah idak bakal mambagih patunjuk kapado kaum fasik.

## 63:7

Orang-orang tulah orang-orang nang bakato (kapado kaum Ansar), “Janganlah basedekah kapado orang-orang (Muhajirin) nang ado di sisi Rasulullah sampai orang-orang tu bubar (maninggalkan Rasulullah),” padohal milik Allahlah perbendaharoan langit dan bumi. Tapi, orang-orang munafik tu idak mangerti.

## 63:8

Orang-orang tu bakato, “Sungguh, jiko kito balik ka Madinah (dari perang Bani Mustaliq), pastilah orang nang kuat bakal mangusir orang-orang nang lemah dari sano,” padohal kakuatan tu hanyolah milik Allah, Rasul-Nyo, dan orang-orang mukmin. Tapi, orang-orang munafik tu idak mangetaui.

## 63:9

Oi orang-orang nang baiman, janganlah harto bendomu dan anak-anakmu mambuatmu lalai dari mangingat Allah. Siapo nang babuat macam tu, orang-orang tulah orang-orang nang marugi.

## 63:10

Infakkanlah sabagian dari apo nang lah Kami anugerahkan kapadomu sabelum kamatian tibo kapado salah saorang di antaromu. Dio lalu bakato (sambil manyesal), “Wahai Tuhanku, sakironyo Engkau bakenan manunda (kamatian)-ku sedikit waktu bae, aku bakal dapat basedekah dan aku bakal tamasuk orang-orang saleh.”

## 63:11

Allah idak bakal manunda (kamatian) saseorang apabilo waktu kamatiannyo lah tibo. Allah Mahateliti tahadap apo nang kamu kerjokan.

## 64:1

Apo nang ado di langit dan apo nang ado di bumi sanantiaso batasbih kapado Allah. Milik-Nyolah sagalo karajoan dan sagalo pujian, dan Dio Mahakuaso atas sagalo sasuatu.

## 64:2

Dio lah nang manciptokan kamu, lalu di antaro kamu ado nang kafir dan ado nang mukmin. Allah Maha Mangimak apo nang kamu kerjokan.

## 64:3

Dio manciptokan langit dan bumi dengan benar, Dio mambentuk kamu lalu mamperbaiki bentukmu, dan kapado-Nyolah balik(-mu).

## 64:4

Dio mangetaui apo nang di langit dan di bumi. Dio jugo mangetaui apo nang kamu rahasiokan dan apo nang kamu tampakkan. Allah Maha Mangetaui sagalo isi hati.

## 64:5

Apokah belum sampai kapadomu (orang-orang kafir) berito (tentang) orang-orang nang kufur dulu? Orang-orang tu lah marasokan akibat buruk dari perbuatannyo dan bagi orang-orang tu azab nang amat pedih.

## 64:6

(Hukuman) nang macam tu (tajadi) kareno sasungguhnyo lah datang kapado orang-orang tu rasul-rasul (nang mambawak) katerangan-katerangan lalu orang-orang tu bakato, “Apokah (patut jenis) manusio nang mambagih patunjuk kapado kami?” Lalu orang-orang tu engkar dan bapaling, padohal Allah idak mamerlukan (orang-orang tu). Allah Mahakayo lagi Maha Tapuji.

## 64:7

Orang-orang nang kufur mangiro bahwa sasungguhnyo orang-orang tu idak bakal dibangkitkan. Katokanlah (Nabi Muhammad), “Idak macam tu. Demi Tuhanku, kamu pasti bakal dibangkitkan, kemudian pasti bakal diberitokan apo nang lah kamu kerjokan.” Nang macam tu mudah bagi Allah.

## 64:8

(Jiko macam tu halnyo,) baimanlah kamu kapado Allah, Rasul-Nyo, dan cahayo (Al-Qur’an) nang lah Kami turunkan. Allah Mahateliti tahadap apo nang kamu kerjokan.

## 64:9

(Ingatlah) hari (katiko) Allah mangumpulkan kamu pado hari bahimpun (hari Kiamat). Tulah hari pangungkapan kasalahan. Siapo nang baiman kapado Allah dan mangerjokan kabajikan, niscayo Dio bakal manghapus kesalahan-kesalahannyo dan mamasukkannyo ka dalam surgo nang mangalir di bawahnyo sungei-sungei. Orang-orang tu kekal di dalamnyo salamo-lamonyo. Tulah kamenangan nang agung.

## 64:10

Adopun orang-orang nang kufur dan mandustokan ayat-ayat Kami, orang-orang tulah panghuni nerako. Orang-orang tu kekal di dalamnyo. Tulah saburuk-buruk genah balik.

## 64:11

Idak ado suatu musibah pun nang manimpo (saseorang), kacuali dengan izin Allah. Siapo nang baiman kapado Allah, niscayo Dio bakal mambagih patunjuk kapado hatinyo. Allah Maha mangetaui sagalo sasuatu.

## 64:12

Taatlah kapado Allah dan taatlah kapado Rasul. Jiko kamu bapaling, sasungguhnyo kawajiban rasul Kami hanyolah manyampekan (risalah) dengan terang.

## 64:13

(Diolah) Allah. Idak ado tuhan salain Dio. Kapado Allahlah hendaknyo orang-orang mukmin tu batawakal.

## 64:14

Oi orang-orang nang baiman, sasungguhnyo di antaro bini-binimu dan anak-anakmu ado nang manjadi musuh bagimu. [^715] Mako, bahati-hatilah kamu tahadap orang-orang tu. Jiko kamu mamaafkan, manyantuni, dan mangampuni (orang-orang tu), sasungguhnyo Allah Maha Pangampun lagi Maha Panyayang.

[^715]: Kadang-kadang bini atau anak dapat manjerumuskan suami atau bapaknyo untuk malakukan perbuatan-perbuatan nang idak dibenarkan oleh ugamo.

## 64:15

Sasungguhnyo hartomu dan anak-anakmu hanyolah cuboan (bagimu). Di sisi Allahlah (ado) pahalo nang besak.

## 64:16

Batakwalah kamu kapado Allah sakuat kamampuanmu! Aninglah, taatlah, dan infakkanlah harto nang baik untuk dirimu! Siapo nang dijago dirinyo dari kakikiran, orang-orang tulah orang-orang nang bauntung.

## 64:17

Jiko kamu maminjamkan kapado Allah pinjaman nang baik, [^716] niscayo Dio bakal malipatgandokan (balasan) untukmu dan mangampunimu. Allah Maha Mansyukuri lagi Maha Panyantun.

[^716]: Pinjaman nang disebut dalam ayat ko adalah sedekah, infak, wakaf, zakat, dan lain-lain.

## 64:18

Diolah nang mangetaui sagalo nang gaib dan nang nyato. (Diolah) nang Mahaperkaso lagi Mahabijaksano.

## 65:1

Wahai Nabi, apobilo kamu menceraikan bini-binimu, hendaklah kamu ceraikan orang-orang tu pado waktu orang-orang tu dapat (menghadapi) idahnyo (yang wajar), dan hitunglah waktu idah tu, serto batakwalah kapado Allah Tuhanmu. Janganlah kamu kaluarkan orang-orang tu dari rumahnyo dan janganlah (diizinkan) keluar kacuali jiko orang-orang tu mangerjokan pabuatan keji nang jelas. Tulah hukum-hukum Allah. Siapo melanggar hukum-hukum Allah, mako sungguh, dio lah babuat aniayo tahadap dirinyo dewek. Kamu idak mangetaui boleh jadi sasudah tu Allah mangadokan suatu katentuan nang baru.

## 65:2

Apobilo orang-orang tu lah mandekati akhir idahnyo, rujuklah dengan orang-orang tu sacaro baik atau lepaskanlah orang-orang tu sacaro baik dan pasaksikanlah dengan duo orang saksi nang adil dari kamu dan hendaklah kamu tegakkan kasaksian tu kareno Allah. Nang macam tu dinasihatkan kapado orang-orang di antaro kamu nang baiman kapado Allah dan hari akhir. Siapo nang batakwa kapado Allah, niscaya Dio bakal mambukakan jalan kaluar baginyo

## 65:3

dan manganugerahkan kapadonyo rezeki dari arah nang idak dio dugo. Siapo nang batawakal kapado Allah, niscayo Allah bakal mancukupkan (kaperluan)-nyo. Sasungguhnyo Allahlah nang manuntaskan urusan-Nyo. Sungguh, Allah lah mambuat katentuan bagi satiap sasuatu.

## 65:4

Perempuan-perempuan nang idak mungkin haid lagi di antaro bini-binimu jiko kamu ragu-ragu (tentang maso idahnyo) mako idahnyo adolah tigo bulan. Macam tu (pulak) perempuan-perempuan nang idak haid (belum dewaso). Adopun perempuan-perempuan nang hamil, waktu idah orang-orang tu adolah sampai orang-orang tu malahirkan kandungannyo. Siapo nang batakwa kapado Allah, niscayo Dio manjadikan kamudahan baginyo dalam urusannyo.

## 65:5

(Katentuan idah) tu marupokan perentah Allah nang diturunkan-Nyo kapadomu. Siapo nang batakwa kapado Allah, niscayo Allah bakal manghapus kasalahan-kasalahannyo dan bakal mamperbesak pahalo baginyo.

## 65:6

Tempatkanlah orang-orang tu (paro bini nang dicerai) di mano kamu bagenah tinggal manurut kamampuanmu dan janganlah kamu manyusahkan orang-orang tu untuk manyempitkan (hati) orang-orang tu. Jiko orang-orang tu (paro bini nang dicerai) tu sedang hamil, mako bagihkanlah kapado orang-orang tu nafkahnyo sampai orang-orang tu malahirkan, kemudian jiko orang-orang tu manyusukan (anak-anak)-mu mako bagihkanlah imbalannyo kapado orang-orang tu, dan musyawarahkanlah di antaro kamu (sagalo sasuatu) dengan baik, dan jiko kamu samo-samo manemui kasulitan (dalam hal panyusuan), mako perempuan lain boleh manyusukan (anak tu) untuknyo.

## 65:7

Hendaklah orang nang lapang (rezekinyo) mambagih nafkah manurut kamampuannyo, dan orang nang disempitkan rezekinyo, hendaklah mambagih nafkah dari apo (harto) nang dianugerahkan Allah kapadonyo. Allah idak mambebani kapado sasaorang malainkan (sasuai) dengan apo nang dianugerahkan Allah kapadonyo, Allah kagi bakal manganugerahkan kelapangan sasudah kasempitan.

## 65:8

Betapo banyak (penduduk) negeri nang mandurhakoi perentah Tuhan orang-orang tu dan rasul-rasul-Nyo, mako Kami buat peritungan tahadap penduduk negeri tu dengan peritungan nang ketat, dan Kami azab orang-orang tu dengan azab nang mangerikan.

## 65:9

Mako, orang-orang tu lah maraso akibat buruk dari perbuatannyo, dan akibat perbuatan orang-orang tu adolah karugian nang besak.

## 65:10

Allah lah menyediokan azab nang sangat pedih bagi orang-orang tu. Mako, batakwalah kapado Allah, oi ulul albab (orang-orang nang baakal sehat, bahati bersih, dan cerdas) (Yaitu) orang-orang nang baiman. Sungguh, Allah lah manurunkan peringatan kapadomu

## 65:11

(berupo) saorang Rasul nang mambacokan ayat-ayat Allah kapadomu nang manerangkan (bamacam-macam hukum) supayo dio mangeluarkan orang-orang nang baiman dan mangerjokan kabajikan dari kagelapan kapado cahayo. Siapo nang baiman kapado Allah dan mangerjokan kabajikan, niscayo bakal Dio masukkan ka dalam surgo-surgo nang mangalir di bawahnyo sungei-sungei. Orang-orang tu kekal di dalamnyo salamo-lamonyo. Sungguh, Allah lah manganugerahkan rezeki nang baik kapadonyo.

## 65:12

Allahlah nang manciptokan tujuh langit dan (manciptokan pulak) bumi seperti tu. Perentah-Nyo balaku padonyo supayo kamu mangetaui bahwa Allah Mahakuaso atas sagalo sasuatu dan ilmu Allah benar-benar maliputi sagalo sasuatu.

## 66:1

Oi Nabi (Muhammad), mangapo kamu mangharamkan apo nang dihalalkan Allah bagimu? Kamu bermaksud manyenangkan hati bini-binimu. Allah Maha Pangampun lagi Maha Panyayang. [^717]

[^717]: Nabi basumpah untuk dak menggauli bininyo, yaitu Mariah al-Qibtiyah. Dengan sumpah iko sesuatu yang halal menjadi dak diperbolehkan. Jadi, ayat iko dak bamakna bahwo Nabi mengubah hukum halal menjadi haram.

## 66:2

Sungguh, Allah lah mansyariatkan untukmu pambebasan diri dari sumpahmu. Allah adolah palindungmu dan Dio Maha Mangetaui lagi Mahabijaksano.

## 66:3

(Ingatlah) katiko Nabi mambicarokan secaro rahasio suatu peristiwa kapado salah seorang istrinyo (Hafsah). Kemudian, katiko dio manceritokan (peristiwa) tu (kapado Aisyah) dan Allah mambagihtaukannyo (kajadian ko) kapadonyo (Nabi), dio (Nabi) mambagihtaukan (kapado Hafsah) sabagian dan manyingitkan sabagian nang lain. Katiko dio (Nabi) mambagihtaukan (pambicaroan) tu kapadonyo (Hafsah), dio batanyo, “Siapo nang lah mambagihtaumu hal ko?” Nabi menjawab, “Nang mambagihtauku adolah Allah Nang Maha Mangetaui lagi Mahateliti.”

## 66:4

Jiko kamu baduo bataubat kapado Allah, sungguh hati kamu baduo lah condong (pado kabenaran) dan jiko kamu baduo saling mambantu manyusahkan dio (Nabi), sasungguhnyo Allahlah palindungnyo. Macam tu jugo Jibril dan orang-orang mukmin nang saleh. Salain tu, malaikat-malaikat (jugo ikut) manolong.

## 66:5

Jiko dio (Nabi) manceraikan kamu, boleh jadi Tuhannyo bakal mambagih ganti kapadonyo bini-bini nang lebih baik dari pado kamu, nang baserah diri, nang baiman, nang taat, nang bataubat, nang baibadah, dan nang bapuaso, baik nang jando maupun nang perawan.

## 66:6

Oi orang-orang nang baiman, jagolah dirimu dan kaluargamu dari api nerako nang bahan bakarnyo adolah manusio dan batu. Penjaganyo adolah malaikat-malaikat nang kasar dan keras. Malaikat-malaikat tu idak durhako kapado Allah tahadap apo nang dio perentahkan kapadonyo dan salalu mangerjokan apo nang diperintahkan.

## 66:7

Oi orang-orang nang kufur, janganlah kamu mancari-cari alasan pado hari ko. Sasungguhnyo kamu hanyo dibagih balasan (sasuai dengan) apo nang salamo ko kamu kerjokan.

## 66:8

Oi orang-orang nang baiman, bataubatlah kapado Allah dengan tobat nang samurni-murninyo. Mudah-mudahan Tuhanmu bakal manghapus kasalahan-kasalahanmu dan mamasukkanmu ka dalam surgo nang mangalir di bawahnyo sungei-sungei, pado hari katiko Allah idak manghinokan Nabi dan orang-orang nang baiman basamanyo. Cahayo orang-orang tu mamancar di hadapan dan di sebelah kanannyo. Orang-orang tu bakato, “Wahai Tuhan kami, sempurnokanlah untuk kami cahayo kami dan ampunilah kami. Sasungguhnyo Engkau Mahakuaso atas sagalo sasuatu.”

## 66:9

Oi Nabi, bajihadlah (malawan) orang-orang kafir dan orang-orang munafik dan basikap keraslah tahadap orang-orang tu. Genah orang-orang tu adolah (nerako) Jahanam dan tulah saburuk-buruk genah balik.

## 66:10

Allah mambuat perumpamoan bagi orang-orang nang kufur, yaitu bini Nuh dan bini Lut. Kaduonyo berado di bawah (tanggung jawab) duo orang hamba nang saleh di antaro hambo-hambo Kami, lalu kaduonyo bakhianat kapado (paro laki)-nyo. Orang-orang tu (kaduo laki tu) idak dapat mambantunyo sadikit pun dari (siksoan) Allah, dan dikatokan (kapado kaduo bini tu), “Masuklah kamu baduo ka nerako basamo orang-orang nang masuk (nerako).”

## 66:11

Allah jugo mambuat perumpamoan bagi orang-orang nang baiman, yaitu bini Fir‘aun, katiko dio bakato “Ya Tuhanku, bangunkanlah untukku di sisi-Mu sabuah rumah dalam surgo, selamatkanlah aku dari Fir‘aun dan perbuatannyo, serto selamatkanlah aku dari kaum nang aniayo.”

## 66:12

Demikian pulak Maryam putri Imran nang mameliharo kahormatannyo, lalu Kami maniupkan ka dalam rahimnyo sabagian dari roh (ciptoan) Kami, dan nang mambenarkan kalimat-kalimat Tuhannyo dan kitab-kitab-Nyo, serto nang tamasuk orang-orang taat.

## 67:1

Mahaberkah Zat nang manguasoi (sagalo) kerajoan dan Dio Mahakuaso atas sagalo sasuatu.

## 67:2

Yaitu nang manciptokan kamatian dan kahidupan untuk manguji kamu, siapo di antaro kamu nang lebih baik amalnyo. Dio Mahaperkaso lagi Maha Pangampun,

## 67:3

(Dio jugo) nang manciptokan tujuh langit balapis lapis. Kamu idak bakal mangimak pado ciptaan Tuhan Nang Maha Pangasih kaidaksaimbangan sadikit pun. Mako, imaklah baulang-ulang! Adokah kamu mangimak suatu celo?

## 67:4

Kemudian, imaklah sakali lagi (dan) sakali lagi (untuk mancari celo dalam ciptoan Allah), niscayo pangliatanmu bakal balik kapadomu dengan kecewa dan dalam kaadoan litak (kareno idak manemukannyo).

## 67:5

Sungguh, Kami benar-benar lah manghiasi langit dunio dengan bintang-bintang, dan Kami jadikan (bintang-bintang tu) sabagai alat-alat palempar tahadap setan, dan Kami sediokan bagi orang-orang tu (setan-setan tu) azab (sikso nerako) Sa’ir (nang manyalo-nyalo).

## 67:6

Orang-orang nang kafir kapado Tuhannyo bakal mamperoleh azab (nerako) Jahannam. Tulah saburuk-buruk genah balik.

## 67:7

Apabilo dilemparkan ka dalamnyo (nerako), orang-orang tu pasti manganing suaro nerako nang mangerikan katiko nerako tu mabara.

## 67:8

(Nerako tu) hampir maledak lantaran marah. Satiap kali dilemparkan ka dalamnyo sakumpulan (orang-orang kafir), panjago-panjago (nerako tu) batanyo kapado orang-orang tu, “Apokah belum pernah datang kapadomu (di dunio) saorang pambagih peringatan?”

## 67:9

Orang-orang tu manjawab, “Pernah! Sungguh lah datang kapado kami saorang pambagih peringatan, tapi kami mandustokan(-nyo) dan mangatokan, “Allah idak manurunkan sasuatu apo pun.” (Paro malaikat bakato,) “Kamu idak lain hanyolah (barado) dalam kasesatan nang besak.”

## 67:10

Orang-orang tu jugo bakato, “Sakironyo dahulu kami manganing atau mamikirkan (peringatan tu), niscayo idaklah kami tamasuk ka dalam (golongan) panghuni-panghuni (nerako) Sa’ir (nang manyalo-nyalo).”

## 67:11

Orang-orang tu mangakui dosonyo (saat panyesalan idak lagi bamanfaat). Mako, jauhlah (dari rahmat Allah) bagi panghuni-panghuni (nerako) Sa’ir (nang manyalo-nyalo) tu.

## 67:12

Sasungguhnyo orang-orang nang takut kapado Tuhannyo dengan idak mangimak-Nyo bakal mamperoleh ampunan dan pahalo nang besak.

## 67:13

Rahasiokanlah pakatoanmu atau nyato-kanlah. Sabenarnyo Dio Maha Mangetaui sagalo isi hati.

## 67:14

Apokah (patut) Zat nang manciptokan tu idak mangetaui, sedangkan Dio (jugo) Mahahalus lagi Maha Mangetaui?

## 67:15

Diolah nang manjadikan bumi tu mudah dimanfaatkan bagi kamu. Mako, bajalanlah di sagalo panjurunyo dan makanlah saba-gian dari rezeki-Nyo. Hanyo kapado-Nyo-lah kamu (balik sasudah) dibangkitkan.

## 67:16

Apokah kamu sudah maraso aman dari Zat nang di langit, yaitu (dari bencano) dijungkir-balikkan bumi oleh-Nyo basamo kamu katiko tibo-tibo bumi tu bagoncang?

## 67:17

Atau, sudah maraso amankah dari Zat nang di langit, yaitu (dari bencano) dikirimkannyo badai nang babatu oleh-Nyo kapadomu? Kagi kamu bakal mangetaui bagaimano (akibat mandustokan) peringatan-Ku.

## 67:18

Sungguh, orang-orang nang sabelum orang-orang tu pun benar-benar lah mandustokan (rasul-rasul-Nyo). Mako, alangkah hebatnyo kamurkoan-Ku!

## 67:19

Idakkah orang-orang tu mamparatikan bu-rung-burung nang mangembangkan dan mangatupkan sayapnyo di atas orang-orang tu? Idak ado nang manahannyo (di udara) salain nang Maha Pamurah. Sasungguhnyo Dia Maha Mangimak sagalo sasuatu.

## 67:20

Atau, siapokah nang bakal manjadi tentaro bagimu nang dapat manolongmu salain daripado (Allah) nang Maha Pamurah? Orang-orang kafir tu idak lain hanyolah dalam (kaadoan) tatipu.

## 67:21

Atau, siapokah nang dapat mambagih kamu rezeki kalu Dio (Allah) manahan rezeki-Nyo? Sabaliknyo, orang-orang tu terus manerus dalam kasombongan dan manjauhkan diri (dari kabenaran).

## 67:22

Apokah orang nang bajalan dengan muko tatelungkup tu lebih banyak mandapatkan patunjuk ataukah orang nang bajalan tegap di atas jalan nang lurus?

## 67:23

Katokanlah, “Diolah Zat nang manciptokan kamu dan manjadikan bagi kamu panga-ningan, pangimakan dan hati nurani.” (Tapi) amat sadikit kamu basyukur.

## 67:24

Katokanlah, “Diolah nang manjadikan kamu bakembang biak di muko bumi dan hanyo kapado-Nyo-lah kamu kagi dikumpulkan.”

## 67:25

Orang-orang tu bakato, “Kapankah (datangnyo) janji (azab) ko kalu kamu adolah orang-orang nang benar?”

## 67:26

Katokanlah (Nabi Muhamamd), “Sasung-guhnyo ilmu (tentang hari kiamat tu) hanyo ado pado sisi Allah. Aku hanyolah saorang pambagih peringatan nang jelas.”

## 67:27

Katiko orang-orang tu mangimak azab (pado hari kiamat) sudah dekat, muko orang-orang kafir tu manjadi muram. Dikatokan (kapado orang-orang tu) ko adolah (sasuatu) nang dahulunyo kamu salalu mangaku (bahwo kamu idak bakal dibangkitkan).

## 67:28

Katokanlah (Nabi Muhammad), “Taukah kamu kalu Allah mamatikan aku dan orang-orang nang basamo dengan aku atau mambagih rahmat kapado kami, (dengan mamperpanjang umur kami), lalu siapokah nang dapat malindungi orang-orang nang kafir dari sikso nang pedih?”

## 67:29

Katokanlah (Nabi Muhammad), “Diolah Allah Zat nang Maha Panyayang, kami baiman kapado-Nyo dan hanyo kapado-Nyo-lah kami batawakal. Kagi kamu bakal tau siapo nang barado dalam kasesatan nang nyato.”

## 67:30

Katokanlah (Nabi Muhammad), “Terang-kanlah kapadoku kalu (sumber) aek kamu surut ka dalam tanah, siapo nang bakal mambagihmu aek nang mangalir?”

## 68:1

Nūn. Demi pena dan apo nang orang-orang tu tuliskan.

## 68:2

Berkat nikmat Tuhanmu kamu (Nabi Muhammad) sakali-kali bukan orang gilo.

## 68:3

Sasungguhnyo bagi kamu pahalo nang besak nang idak putus-putusnyo.

## 68:4

Sasungguhnyo kamu benar-benar babudi pakerti nang agung.

## 68:5

Kagi kamu bakal mangimak dan orang-orang tu (orang-orang kafir) pun bakal mangimak.

## 68:6

Siapo di antaro kamu nang gilo.

## 68:7

Sasungguhnyo Tuhanmulah nang paling mangetaui siapo nang sesat dari jalan-Nyo. Diolah nang paling mangetaui siapo orang nang mandapat patunjuk.

## 68:8

Mako, janganlah kamu ikuti orang-orang nang mandustokan (ayat-ayat Allah).

## 68:9

Orang-orang tu manginginkan supayo kamu basikap lunak. Lalu, orang-orang tu basikap lunak (pulak kapadomu).

## 68:10

Janganlah kamu ikuti satiap orang nang banyak basumpah lagi bakepribadian hino,

## 68:11

Suko mancelo, (bajalan) kian ka mari mannyebarkan fitnah (berito bohong)

## 68:12

Manghalangi sagalo perbuatan baik, nang malampaui batas dan banyak doso,

## 68:13

Batabiat kasar, serto takenal kajahatannyo

## 68:14

Kareno dio kayo dan mampunyoi banyak harto anak.

## 68:15

Apabilo ayat-ayat Kami dibacokan kapadonyo, dio bakato, “(Ko adolah) dongengan orang-orang tadahulu.”

## 68:16

Kagi dio bakal Kami bagih tando pado belalai (hidung)-nyo.

## 68:17

Sasungguhnyo Kami lah manguji orang-orang tu (orang musyrik Makkah) samacam mano Kami lah manguji pamilik-pamilik kebun katiko orang-orang tu basumpah bahwa orang-orang tu pasti bakal mametik (hasil)-nyo pado pagi hari,

## 68:18

Tapi orang-orang tu idak mangecualikan (dengan mangucapkan, “Insyaallah”).

## 68:19

Lalu, kebun tu diliputi bencano (nang datang) dari Tuhanmu katiko orang-orang tu sedang tiduk.

## 68:20

Mako, jadilah kebun tu itam (kareno tabakar) sarupo malam nang gelap gulito.

## 68:21

Lalu, orang-orang tu saling mamanggil pado pagi hari.

## 68:22

“Pegilah pagi-pagi ka kebunmu kalu kamu hendak mametik buahnyo”.

## 68:23

Orang-orang tu pun barangkat sambil babisik-bisik,

## 68:24

“Pado hari ko jangan sampe ado orang miskin nang masuk ka dalam kebunmu.”

## 68:25

Berangkatlah orang-orang tu pado pagi hari dengan niat manghalangi (orang-orang miskin). Orang-orang tu mangiro mampu (malakukan hal tu).

## 68:26

Katiko mangimak kebun tu, orang-orang tu bakato, “Sasungguhnyo kito benar-benar orang-orang nang sesat.

## 68:27

Bahkan, kito idak mamperoleh apo pun.”

## 68:28

Saorang nang paling baik bijak di antaro orang-orang tu bakato, “Bukankah aku lah mangatokan kapadomu, hendaklah kamu batasbih (kapado Tuhanmu)?”

## 68:29

Orang-orang tu mangatokan, “Mahasuci Tuhan kami. Sungguh, kami adolah orang-orang nang aniayo.”

## 68:30

Orang-orang tu saling bahadapaan dengan saling mancelo.

## 68:31

Orang-orang tu bakato, “Adu, celako kito! Sasungguhnyo kito ko adolah orang-orang nang malampaui batas.”

## 68:32

Mudah-mudahan Tuhan mambagih ganti kapado kito dengan nang lebih baik daripadonyo. Sasungguhnyo kito mangarapkan (ampunan dan kabaikan) Tuhan kito.”

## 68:33

Seperti tulah azab (di dunio). Sungguh, azab akherat lebih besak sakironyo orang-orang tu mangetaui.

## 68:34

Sasungguhnyo orang-orang nang batakwa mandapatkan surgo-surgo nang penuh kanikmatan di sisi Tuhannyo.

## 68:35

Apokah patut Kami mampalakukan orang-orang Islam (orang-orang nang tunduk kapado Allah) saperti orang-orang nang pandurhako (orang kafir)?

## 68:36

Mangapo kamu (babuat macam tu)? Bagaimanokah kamu mangambik kaputusan?

## 68:37

Atau, apokah kamu mampunyoi kitab (nang diturunkan Allah) nang kamu palajari?

## 68:38

Sasungguhnyo di dalamnyo kamu dapat mamilih apo bae nang kamu sukoi.

## 68:39

Atau, apokah kamu mandapat (janji-janji nang dipekuat dengan) sumpah dari Kami, nang tetap balaku sampai hari Kiamat, (yakni) bahwa kamu benar-benar dapat mangambik kaputusan (sakendakmu)?

## 68:40

Tanyokanlah kapado orang-orang tu (kaum musyrik) siapokah di antaro orang-orang tu nang batanggung jawab tahadap (putusan nang diambik tu).

## 68:41

Atau, apokah orang-orang tu mampunyoi sekutu-sekutu? Kalu bagitu, hendaklah orang-orang tu mandatangkan sekutu-sekutunya kalu orang-orang tu adolah orang-orang nang benar.

## 68:42

(Ingatlah) pado hari katiko betis disingkapkan (yakni huru hara di hari Kiamat) dan orang-orang tu dipanggil untuk basujud. Namun, orang-orang tu idak mampu.

## 68:43

Pandangan orang-orang tu tatunduk dan diliputi kahinoan. Sasungguhnyo, dahulu (di dunio) orang-orang tu lah diseru untuk basujud pado waktu orang-orang tu dalam kaadoan sehat (tapi orang-orang tu enggan).

## 68:44

Biakkan Aku basamo orang-orang nang mandustokan pakatoan ko (Al-Qur’an). Nanti Kami bakal biakkan orang-orang tu baangsur-angsur (manuju kabinasoan) dari arah nang idak orang-orang tu kataui.

## 68:45

Aku mambagih tengat waktu kapado orang-orang tu. Sasungguhnyo rencano-Ku amat tangguh.

## 68:46

Ataukah kamu (Nabi Muhammad) mamintak imbalan kapado orang-orang tu sahinggo orang-orang tu dibebani dengan utang?

## 68:47

Ataukah orang-orang tu mangetaui ilmu tentang nang gaib lalu orang-orang tu manuliskannyo?

## 68:48

Oleh kareno tu, basabarlah (Nabi Muhammad) tahadap katetapan Tuhanmu dan janganlah kamu seperti orang nang barado dalam (perut) ikan (Yunus) katiko io bado’a dengan hati sedih.

## 68:49

Kalu sakironyo dio idak segero mandapat nikmat dari Tuhannyo, benar-benar io dicampakkan ka tanah tandus dalam kaadoan tacelo.

## 68:50

Tuhannyo lalu mamilihnyo dan manja-dikannyo tamasuk orang-orang nang saleh.

## 68:51

Sasungguhnyo orang-orang nang kafir tu benar-benar hampir manggelincirkanmu dengan pandangan matonyo tatkalo orang-orang tu manganing Al-Qur’an dan bakato, “Sasungguhnyo dio (Nabi Muhammad) benar-benar orang nang gilo.”

## 68:52

(Al-Qur’an) tu idak lain hanyolah peringatan bagi sagalo alam.

## 69:1

Al-Hāqqah (hari kiamat nang pasti datang).

## 69:2

Apokah al-Hāqqah tu?

## 69:3

Taukah kamu apokah al-Hāqqah tu?

## 69:4

(Kaum) Samud dan ‘Ad lah mandustokan al-Qāri’ah (hari Kiamat nang manggetarkan hati).

## 69:5

Adopun (kaum) Samud, orang-orang tu lah dibinasokan dengan suaro nang amat keras,

## 69:6

sedangkan (kaum) ‘Ad lah dibinasokan dengan angin topan nang amat dingin.

## 69:7

Dio manimpokan angin tu kapado orang-orang tu salamo tujuh malam dan delapan hari terus-manerus. Mako, kamu mangimak kaum (‘Ad) pado waktu tu mati bagalimpangan seperti batang-batang pohon kurmo nang lah (lapuk) bagian dalamnyo.

## 69:8

Adokah  kamu  mangimak  saorangpun  nang  masih tasiso di antaro orang-orang tu?

## 69:9

Macam tu jugo, Fir’aun dan orang-orang nang sabelumnyo serto (penduduk) negeri-negeri nang dijungkirbalikkan datang dengan mambawak kasalahan nang besak.

## 69:10

Orang-orang tu mandurhakoi utusan Tuhannyo, lalu Dio manyikso orang-orang tu dengan siksoan nang amat keras.

## 69:11

Sasungguhnyo, katiko aek lah naik (sampai ka gunung) Kami mambawak (nenek moyang)-mu ka dalam (bahtero) nang balayar

## 69:12

Supayo Kami jadikan (peristiwo) tu sabagai peringatan bagi kamu dan supayo diperatikan oleh talingo nang mau manganing.

## 69:13

Apabilo sangkakalo ditiup dengan sakali tiupan

## 69:14

Dan bumi serto gunung-gunung diangkat lalu dibenturkan dengan sakali benturan,

## 69:15

Pado hari tu tajadilah hari kiamat.

## 69:16

Langit jugo tabelah kareno pado hari tu io rapuh.

## 69:17

Paro malaikat barado di babagai panjuru (langit). Pado hari tu delapan malaikat manjunjung ‘Arsy (singgasano) Tuhanmu di atas orang-orang tu.

## 69:18

Pado hari tu kamu dihadapkan (kapado Tuhanmu). Tiado sasuatu pun dari kamu nang tasingitkan.

## 69:19

Adopun orang-onang nang dibagih catatan amalnyo di tangan kanannyo, dio bakato (kapado orang-orang di sakelilingnyo), “Ambiklah (dan) bacolah kitabku (ko)!

## 69:20

Sasungguhnyo (saat di dunio) aku yakin bahwa (suatu saat) aku bakal manemui hisab tahadap diriku.”

## 69:21

Mako, io barado dalam kahidupan nang manyenangkan.

## 69:22

Dalam surgo nang tinggi

## 69:23

Nang buah-buahannyo dekat.

## 69:24

(Dikatokan kapado orang-orang tu), “Makan dan minumlah dengan nikmat sabagai balasan amal nang lah kamu kerjokan di hari-hari nang lah lalu”.

## 69:25

Adopun orang nang dibagih catatan amalnyo di tangan kirinyo bakato, “Saandainyo bae aku idak dibagih catatan amalku

## 69:26

Dan aku idak mangetaui bagaimano peritunganku.

## 69:27

Saandainyo bae io (kematian) tulah nang manyudai sagalo sasuatu.

## 69:28

Hartoku sakali-kali idak baguno bagiku.

## 69:29

Kakuasoanku lah hilang daripadoku.”

## 69:30

(Allah bafirman), “Tangkap dio lalu belenggulah tangannyo ka lehernyo.

## 69:31

Kemudian, masukkanlah dio ka dalam (nerako) Jahim.

## 69:32

Kemudian, belitlah dio dengan rantai nang panjangnyo tujuh puluh hasto.

## 69:33

Sasungguhnyo dio dahulu idak baiman kapado Allah nang Mahaagung.

## 69:34

Dio jugo idak mandorong (orang lain) untuk mambagih makan orang miskin.

## 69:35

Mako, pado hari ko idak katek saorangpun teman setio baginyo di siko (nerako).

## 69:36

Idak ado makanan (baginyo), kacuali dari darah dan nanah.

## 69:37

Idak ado nang mamakannyo, kacuali orang-orang nang pandoso.

## 69:38

Mako, Aku basumpah dengan apo nang kamu imak

## 69:39

dan dengan apo nang idak kamu imak.

## 69:40

Sasungguhnyo io (Al-Qur’an tu) benar-benar wahyu (nang diturunkan kapado) Rasul nang mulio.

## 69:41

Io (Al-Qur’an) bukanlah perkataon saorang panyair. Sadikit sakali kamu baiman (kapadonyo).

## 69:42

(Al-Qur’an) bukan pulak perkatoan tukang tenung. Sadikit nian kamu mangambil palajaran (daripadonyo).

## 69:43

(Al-Qur’an tu) diturunkan dari Tuhan samesto alam.

## 69:44

Saandainyo dio (Nabi Muhammad) mangado-adokan sabagian bae perkatoan atas (namo) Kami,

## 69:45

niscayo Kami benar-benar manyiksonyo dengan penuh kakuatan.

## 69:46

Kemudian, Kami benar-benar potong urat nadinyo.

## 69:47

Mako, idak ado saorangpun dari kamu nang dapat mangalangi (Kami) darinyo (pamotongan urat nadi tu).

## 69:48

Sasungguhnyo io (Al-Qur’an tu) benar-benar suatu palajaran bagi orang-orang nang batakwa.

## 69:49

Sasungguhnyo Kami benar-benar mangetaui bahwa di antaro kamu ado para pandusto.

## 69:50

Sasungguhnyo io (pandustoan tahadap Al-Qur’an) benar-benar manjadi panyesalan bagi orang-orang kafir (di akherat).

## 69:51

Sasungguhnyo io (Al-Qur’an tu) adolah kabenaran nang mayakinkan.

## 69:52

Mako, batasbihlah dengan (manyebut) namo Tuhanmu nang Mahaagung.

## 70:1

Sasaorang (dengan nada mangejek) mamintak (didatangkan) azab nang pasti bakal tajadi

## 70:2

Bagi orang-orang kafir. Idak saorang pun nang dapat manolaknyo (azab)

## 70:3

Dari Allah, Pamilik genah-genah (untuk) naik.

## 70:4

Paro malaikat dan Rūḥ (Jibril) naik (manghadap) kapado-Nyo dalam sahari nang kadarnyo limo puluh ribu tahun. [^718]

[^718]: Maksudnyo, Jibril dan paro malaikat nang lain butuh waktu sikok hari perjalanan untuk manghadap Allah. Sikok hari dalam dunio malaikat samo dengan limo puluh ribu tahun dalam dunio manusio.

## 70:5

Mako, basabarlah kamu dengan kasabaran nang baik.

## 70:6

Sasungguhnyo orang-orang tu mangimaknyo (siksoan tu) jauh (mustahil tajadi).

## 70:7

Sedangkan Kami mamandangnyo dekat (pasti tajadi).

## 70:8

(Siksoan tu datang) pado hari (katiko) langit manjadi seperti luluhan perak,

## 70:9

Gunung-gunung manjadi saperti bulu (nang baterbangan),

## 70:10

Dan idak ado saorang teman akrab pun nang mananyokan temannyo,

## 70:11

(Padohal) orang-orang tu saling mangi-mak. Orang nang babuat durhako tu manginginkan kalu sakironyo dio dapat manebus (dirinyo) dari azab hari tu dengan anak-anaknyo,

## 70:12

Bininyo dan saudaronyo,

## 70:13

Keluargo nang malindunginyo (di dunio),

## 70:14

Dan sagalo orang di atas bumi. Kemudian, (dio mangharapkan) tebusan tu dapat manyelamatkannyo.

## 70:15

Sakali-kali idak! Sasungguhnyo io (nerako) tu adolah api nang bagolak,

## 70:16

Nang mangalupaskan kulit kepalo,

## 70:17

Nang mamanggil orang nang bapaling dan manjauh (dari ugamo),

## 70:18

Serto mangumpulkan (harto bendo), lalu manyimpannyo. [^719]

[^719]: Maksudnyo adolah orang nang manyimpan hartonyo dan idak mau mangaluarkan zakat dan idak pulak manginfakkan ka jalan nang benar.

## 70:19

Sasungguhnyo manusio diciptokan dengan sifat keluh kesah lagi kikir.

## 70:20

Apabilo io ditimpo kaburukan (kasusahan) io bakeluh kesah,

## 70:21

Apabilo io mandapat kabaikan (harto), io amat kikir,

## 70:22

Kacuali orang-orang nang mangerjokan sembayang,

## 70:23

Nang salalu setio mangerjokan sembahyangnyo,

## 70:24

Nang di dalam hartonyo ado bagian tatentu,

## 70:25

Untuk orang (miskin) nang maminta dan orang (miskin) nang manahan diri dari maminta-minta,

## 70:26

Nang mampercayoi hari pambalasan,

## 70:27

Dan nang takut tahadap azab Tuhannyo.

## 70:28

Sasungguhnyo idak ado orang nang maraso aman dari azab Tuhan orang-orang tu.

## 70:29

(Tamasuk orang nang salamat dari azab adolah) orang-orang nang mamaliharo kamaluannyo,

## 70:30

Kacuali tahadap bini-bini orang-orang tu atau budak-budak nang orang-orang tu punyoi. [^720]  Mako, sasungguhnyo orang-orang tu idak tahino (kareno manggaulinyo).

[^720]: Imak catatan kaki surah al-Mu’minun/23: 6.

## 70:31

Mako, siapo nang mancari (palampiasan syahwat) salain tu, mako orang-orang tulah orang-orang nang malampaui batas.

## 70:32

(Tamasuk orang nang salamat dari azab adolah) orang-orang nang mamaliharo amanat-amanat dan janji orang-orang tu,

## 70:33

Nang mambagih kasaksiannyo (sacaro benar),

## 70:34

Dan nang manjago sembayangnyo.

## 70:35

Orang-orang tu (kekal) di surgo lagi dimuliokan.

## 70:36

Mangapo orang-orang kafir tu basegero datang ka arahmu (Nabi Muhammad),

## 70:37

Dari kanan dan dari kiri dengan bakelompok-kelompok? [^721]

[^721]: Manurut katerangan sabagian mufasir ayat ko bahubungan dengan kajadian katiko orang-orang musyrik bakumpul bakelompok di depan Rasulullah saw. sambil mangejek dan mangatokan, “Jiko orang-orang mukmin benar-benar bakal masuk surgo samacam mano kato Muhammad, kitolah nang bakal masuk lebih dulu.” Mako turunlah ayat 38.

## 70:38

Apokah satiap orang dari orang-orang tu (orang-orang kafir tu) ingin dimasukkan ka dalam surgo nang penuh kanikmatan?

## 70:39

Sakali-kali idak! Sasungguhnyo Kami manciptokan orang-orang tu dari apo nang orang-orang tu kataui (aek mani). [^722]

[^722]: Orang-orang kafir tu mangetaui bahwa orang-orang tu diciptokan Allah dari aek mani untuk baiman dan batakwa kapado-Nyo samacam mano manusia nang lainnyo. Jadi, kalu idak baiman dan batakwa, orang-orang tu idak bahak masuk surgo.

## 70:40

Mako, Aku basumpah dengan Tuhan nang mangatur genah-genah terbit dan tabenamnyo (matohari, bulan dan bintang), sasungguhnyo Kami benar-benar Mahakuaso

## 70:41

Untuk mangganti (orang-orang tu) dengan (kaum) nang lebih baik dari orang-orang tu. Kami sakali-kali idak dapat dikalahkan.

## 70:42

Mako, biakkanlah orang-orang tu tanggelam (dalam kabatilan) dan bamain-main sampe orang-orang tu manjumpoi hari nang diancamkan kapadonyo,

## 70:43

(Yaitu) pado hari orang-orang tu kaluar dari kubur dengan cepat saolah-olah orang-orang tu pegi dengan segero manuju berhalo-berhalo (sawaktu di dunio).

## 70:44

Pandangan orang-orang tu tatunduk (serto) diliputi kahinoan. Tulah hari nang dulunyo diancamkan kapado orang-orang tu.

## 71:1

Sasungguhnyo Kami lah mangutus Nuh kapado kaumnyo (dengan perentah), “Bagihlah kaummu peringatan sabelum datang kapadonyo azab nang pedih!”

## 71:2

Dio (Nuh) bakato, “Oi kaumku, sasungguhnyo aku ko adolah saorang pambagih peringatan nang manjelaskan kapado kamu,

## 71:3

(Yaitu) sembahlah olehmu Allah, batakwalah kapado-Nyo dan taatlah kapadoku,

## 71:4

Niscayo Dio bakal mangampuni sabagian doso-dosomu dan manangguhkanmu (mamanjangkan umurmu) sampai kapado batas waktu nang ditentukan. Sasungguhnyo katetapan Allah tu, apabilo lah datang, idak dapat ditangguhkan. Kalu kamu mangetaui(-nyo).”

## 71:5

Dio (Nuh) bakato, “Ya Tuhanku, sasungguhnyo aku lah manyeru kaumku malam dan siang,

## 71:6

Tapi seruanku tu idak manambah (iman) orang-orang tu, malainkan orang-orang tu (makin) lari (dari kabenaran).

## 71:7

Sasungguhnyo satiap kali aku manyeru orang-orang tu (untuk baiman) supayo Engkau mangampuninyo, orang-orang tu mamasukkan anak jarinyo ka dalam telingonyo dan manutupkan bajunyo (ka mukonyo). Orang-orang tupun tetap (mangengkari) dan sangat manyombongkan diri.

## 71:8

Kemudian, sasungguhnyo aku manyeru orang-orang tu dengan caro terang-terangan. [^723]

[^723]: Dakwah ko dikerjokan sasudah dakwah dengan caro diam-diam idak barasil.

## 71:9

Lalu, aku manyeru orang-orang tu dengan terang-terangan dan dengan diam-diam. [^724]

[^724]: Sasudah malakukan dakwah sacaro diam-diam dan sacaro terang-terangan, Nabi Nuh a.s. mangerjokan kaduonyo tu sakaligus.

## 71:10

Lalu, aku manyeru (kapado orang-orang tu), “Mohonlah ampun kapado Tuhanmu. Sasungguhnyo Dio adolah Maha Pangampun.

## 71:11

(Kalu kamu mamohon ampun,) niscayo Dio bakal manurunkan hujan nang lebat dari langit kapadomu,

## 71:12

Mamperbanyak harto dan anak-anakmu, serto mangadokan untukmu kebun-kebun dan sungei-sungei.”

## 71:13

Mangapo kamu idak takut tahadap kaagungan Allah?

## 71:14

Padohal, sungguh, Dio lah manciptokanmu dalam baberapo tahapan (panciptoan). [^725]

[^725]: Imak surat l-Mu’minūn/23: 12, 13, 14.

## 71:15

Idakkah kamu mamperatikan bagaimano Allah lah manciptokan tujuh langit batingkat-tingkat?

## 71:16

Di sano Dio manjadikan bulan bacahaya dan matohari sabagai pelito (nang camerlang).

## 71:17

Allah benar-benar manciptakanmu dari tanah.

## 71:18

Kemudian, Dio mangembalikanmu ka dalamnyo (tanah) dan mangeluarkanmu (pado hari kiamat) dengan pasti.

## 71:19

Allah manjadikan bumi untukmu sabagai hamparan,

## 71:20

Supayo kamu dapat pegi dengan leluasa di jalan-jalan nang luas.

## 71:21

Nuh bakato, “Ya Tuhanku, sasungguhnyo orang-orang tu durhako kapadoku dan mangikuti orang-orang nang harto dan anak-anaknyo hanya manambah karugian baginyo.

## 71:22

Orang-orang tu pun malakukan tipu-dayo nang amat besak.”

## 71:23

Orang-orang tu bakato, “Jangan sakali-kali kamu maninggalkan tuhan-tuhanmu dan jangan pulak sakali-kali kamu maninggalkan Wadd, Suwwā’, Yaghuts, Ya’ūq dan Nasr.” [^726]

[^726]: Wadd, Suwwā’, Yaghuts, Ya’ūq dan Nasr adolah namo-namo berhalo tabesak pado kabilah-kabilah kaum Nabi Nuh a.s. nang samulo adolah namo-namo orang saleh.

## 71:24

Sungguh, orang-orang tu lah manyesatkan banyak orang. Janganlah Engkau tambahkan bagi orang-orang nang aniayo tu salain kasesatan.

## 71:25

Disebabkan kasalahan-kasalahan orang-orang tu, orang-orang tu ditanggelamkan, lalu dimasukkan ka nerako. Orang-orang tu idak mandapat panolong salain dari Allah.

## 71:26

Nuh bakato, “Ya Tuhanku, janganlah Engkau biakkan saorang pun di antaro orang-orang kafir tu tinggal di atas bumi.

## 71:27

Sasungguhnyo kalu Engkau biarkan orang-orang tu tinggal, niscayo orang-orang tu bakal manyesatkan hambo-hambo-Mu. Orang-orang tu pun hanyo bakal malahirkan anak-anak nang jahat dan idak tau basyukur.

## 71:28

Ya Tuhanku, ampunilah aku, emak bapakku, dan siapo bae nang mamasuki rumahku dengan baiman dan sagalo orang nang baiman bajantan dan batino. Janganlah Engkau tambahkan bagi orang-orang nang aniayo tu salain kahancuran.”

## 72:1

Katokanlah (Nabi Muhammad), “Lah diwahyukan kapadoku bahwo sakumpulan jin lah manganing (Al-Qur’an nang kubaco).” Lalu, orang-orang tu bakato, “Kami lah manganing bacoan nang manakjubkan,

## 72:2

Nang mambagih patunjuk kapado kabenaran, sahinggo kami pun baiman kapadonyo dan sakali-kali idak bakal mampasekutukan sasuatu pun dengan Tuhan kami.

## 72:3

Sasungguhnyo Mahatinggi kaagungan Tuhan kami. Dio idak babini dan idak (pulak) baranak.

## 72:4

Sasungguhnyo orang nang bodoh di antaro kami salalu mangatokan (perkatoan) nang malampaui batas kapado Allah.

## 72:5

Sasungguhnyo kami mangiro bahwa manusio dan jin sakali-kali idak bakal mangatokan perkatoan nang dusto tahadap Allah.

## 72:6

Sasungguhnyo ado baberapo orang laki-laki dari (kalangan) manusio nang mamintak perlindungan kapado baberapo laki-laki dari (kalangan) jin sahinggo orang-orang tu (jin) manjadikan orang-orang tu (manusio) batambah sesat.

## 72:7

Sasungguhnyo orang-orang tu (jin) manyangko samacam mano kamu (orang-orang kafir Makkah) mangiro bahwo Allah sakali-kali idak bakal mambangkitkan balik siapo bae (pado hari Kiamat).

## 72:8

(Jin bakato lagi), “Sasungguhnyo kami (jin) lah mancoba mangetaui (rahasio) langit. Mako, kami manemukannyo penuh dengan panjagoan nang kuat dan panah-panah api.

## 72:9

Sasungguhnyo kami (jin) dahulu salalu manduduki baberapo genah (di langit) untuk manganingkan (berito-beritonyo). Tapi sekarang [^727]  siapo nang (mancoba) manganingkan tentu bakal manjumpoi panah api nang mangintai (untuk mambakarnyo).

[^727]: Nang dimaksud dengan sekarang adolah waktu sasudah Nabi Muhammad saw. diutus manjadi rasul.

## 72:10

Sasungguhnyo kami idak mangetaui apokah kaburukan nang dikendaki tahadap siapo nang di bumi ataukah Tuhan orang-orang tu mangendaki kabaikan tahadapnyo.

## 72:11

Sasungguhnyo di antaro kami ado nang saleh dan di antaro kami ado (pulak) nang idak macam tu halnyo. Kami manempuh jalan nang babeda-beda.

## 72:12

Sasungguhnyo kami yakin bahwa kami sakali-kali idak bakal dapat malepaskan diri (dari kakuasoan) Allah di bumi dan sakali-kali idak (pulak) dapat lari malepaskan diri (dari)-Nyo.

## 72:13

Sasungguhnyo tatkala manganing patunjuk (Al-Qur’an), kamipun baiman kapadonyo. Mako, siapo nang baiman kapado Tuhannyo idak (perlu) takut tahadap pangurangan (pahalo amalnyo) dan idak (takut pulak) bakal kasulitan (akibat panambahan doso).

## 72:14

Sasungguhnyo di antaro kami ado nang muslim dan ado (pulak) nang manyimpang dari kabenaran. Siapo nang (mameluk) Islam orang-orang tu benar-benar lah mamilih jalan nang lurus.

## 72:15

Adopun orang-orang nang manyimpang dari kabenaran manjadi bahan bakar (nerako) Jahanam.

## 72:16

Saaindainyo orang-orang tu tetap bajalan lurus di atas jalan tu (ugamo Islam), niscayo Kami bakal mancurahkan aek nang banyak (rezeki nang cukup).

## 72:17

Dengan (caro) tu Kami bagih cobaan kapado orang-orang tu. Siapo nang bapaling dari peringatan Tuhannyo, niscayo bakal dimasukkan-Nyo ka dalam azab nang amat berat.

## 72:18

Sasungguhnyo mesjid-mesjid tu adolah kapunyoan Allah. Mako, janganlah kamu manyembah apo pun basamoan dengan (manyembah) Allah.

## 72:19

Sasungguhnyo katiko hambo Allah (Nabi Muhammad) badiri manyembah-Nyo (mangerjokan ibadah), orang-orang tu (jin-jin) badesakan mangerumuninyo.

## 72:20

Katokanlah (Nabi Muhammad), “Sasungguhnyo aku hanyo manyembah Tuhanku dan aku idak mampasekutukan-Nyo dengan apo pun.

## 72:21

Katokanlah, “Sasungguhnyo aku idak mampu (manolak) mudarat dan idak (pulak mampu mandatangkan) kamanfaatan kapa-domu.”

## 72:22

Katokanlah, “Sasungguhnyo idak katek saorang pun nang dapat malindungiku dari (azab) Allah dan aku idak bakal mandapat genah balindung salain-Nyo.”

## 72:23

(Nang aku mampu lakukan) hanyolah manyampekan (peringatan) dari Allah dan risalah-Nyo. Siapo nang mandurhakoi Allah dan Rasul-Nyo sasungguhnyo bakal mandapat (azab) nerako Jahanam. Orang-orang tu kekal di dalamnyo salamo-lamonyo.

## 72:24

Dengan macam tu, apobilo orang-orang tu mangimak (azab) nang diancamkan kapadonyo, orang-orang tu bakal mangetaui siapokah nang lebih lemah panolongnyo dan lebih sadikit jumlahnyo.

## 72:25

Katokanlah (Nabi Muhammad), “Aku idak mangetaui apokah (azab) nang diancamkan kapadomu tu sudah dekat ataukah Tuhanku manjadikan waktunyo masih lamo.”

## 72:26

Dio mangetaui nang ghaib. Lalu, Dio idak mangimakkan nang gaib tu kapado siapo pun,

## 72:27

Kacuali kapado rasul nang diridai-Nyo. Sasungguhnyo Dio manempatkan panjago-panjago (malaikat) di muko dan di belakangnyo.

## 72:28

(Nang demikian tu) supayo Dio mangetaui bahwa sasungguhnyo (rasul-rosul tu) benar-benar lah manyampekan risalah-risalah Tuhannyo, sedangkan (ilmu-Nyo) maliputi apo nang ado pado orang-orang tu. Dio manghitung sagalo sasuatu sikok-sikok.

## 73:1

Oi orang nang baselimut (Nabi Muhammad),

## 73:2

Bangunlah (untuk sembahyang) pado malam hari, kacuali sabagian kecik, [^728]

[^728]: Sembahyang malam ko pado awalnyo wajib, sabelum turun ayat ke-20 dalam surat ko. Sasudah turunnyo ayat ke-20 ko hukumnyo jadi sunah.

## 73:3

(Yaitu) saperduonyo, kurang sadikit dari tu,

## 73:4

Atau lebih dari (saperduo) tu. Bacolah Al-Qur’an tu dengan pelan-pelan.

## 73:5

Sasungguhnyo kami bakal manurunkan kapadomu perkatoan nang berat.

## 73:6

Sasungguhnyo bangun di waktu malam adolah lebih kuat (pangaruhnyo tahadap jiwo) dan lebih mantap bacoannyo.

## 73:7

Sasungguhnyo kamu pado siang hari mampunyoi kasibukan nang panjang.

## 73:8

Sebutlah namo Tuhanmu, dan baibadahlah kapado-Nyo dengan sapenuh hati.

## 73:9

(Allah) adolah Tuhan timur dan barat. Tiado Tuhan malainkan Dio. Mako, jadikanlah Dio sabagai palindung.

## 73:10

Basabarlah (Nabi Muhammad) tahadap apo nang orang-orang tu ucapkan dan tinggalkanlah orang-orang tu dengan caro nang baik.

## 73:11

Biakkanlah Aku (nang batindak) tahadap orang-orang pandusto nang mampunyoi kamewahan hidup dan bagihlah orang-orang tu panangguhan sementaro.

## 73:12

Sasungguhnyo pado sisi Kami ado belenggu-belenggu (nang berat), (nerako) Jahim,

## 73:13

Makanan nang manyumbat di kerong-kongan, dan azab nang pedih.

## 73:14

(Ingatlah) pado hari (katiko) bumi dan gunung-gunung bagoncang keras dan gunung-gunung tu manjadi seperti tumpukan-tumpukan pasir nang baterbangan.

## 73:15

Sasungguhnyo Kami lah mangutus saorang rasul (Nabi Muhamamd) kapadomu sabagai saksi atasmu, samacam mano Kami lah mangutus saorang rasul kapado Fir’aun.

## 73:16

Namun, Fir’aun mandurhakoi rasul tu, lalu Kami sikso dio dengan siksoan nang berat.

## 73:17

Lalu, bagaimanokah kamu bakal dapat manjago dirimu (dari azab) kapado hari nang manjadikan anak-anak bauban jiko kamu tetap kufur?

## 73:18

Langit(pun) manjadi tabelah pado hari tu. Janji-Nyo tu pasti tajadi.

## 73:19

Sasungguhnyo ko adolah suatu peringatan. Mako siapo nang mangendaki niscayo io manempuh jalan (nang lurus) kapado Tuhannyo.

## 73:20

Sasungguhnyo Tuhanmu mangetaui bahwasanyo kamu (Nabi Muhammad) badiri (sembahyang) kurang dari duo pertigo malam, atau saperduo malam atau sapertigonyo dan (demikian pulak) sagolongan dari orang-orang nang basamo kamu. Allah manetapkan ukuran malam dan siang. Allah mangetaui bahwa kamu idak dapat mangitungnyo (sacaro taperinci waktu-waktu tasebut sahinggo manyulitkanmu dalam malaksanokan solat malam). Mako, Dio balik (mambagih keringanan) kapadomu. Oleh kareno tu bacolah (ayat) Al-Qur’an nang mudah (bagimu) dari Al-Qur’an. Dio mangetaui bahwo bakal ado di antaro kamu orang-orang nang sakit, dan orang-orang nang lain bajalan di bumi mancari sabagian karunio Allah serto nang lain lagi baperang di jalan Allah, mako bacolah apo nang mudah (bagimu) darinyo (Al-Qur’an). Dirikanlah sembahyang, tunaikanlah zakat dan bagihlah pinjaman kapado Allah pinjaman nang baik. Kabaikan apo bae nang kamu perbuat untuk dirimu niscayo kamu dapat (balasan)-nyo di sisi Allah sabagai balasan nang paling baik dan nang paling besak pahalanyo. Mohonlah ampunan kapado Allah. Sasungguhnyo Allah Maha Pangampun lagi Maha Panyayang.

## 74:1

Oi orang nang baselimut (Nabi Muhammad),

## 74:2

Bangunlah lalu bagihlah peringatan!

## 74:3

Tuhanmu, agungkanlah!

## 74:4

Pakaianmu, bersihkanlah!

## 74:5

Sagalo (perbuatan) nang keji tingalkanlah!

## 74:6

Janganlah kamu mambagih (dengan maksud) mandapat (balasan) nang lebih banyak.

## 74:7

Kareno Tuhanmu, basabarlah.

## 74:8

Apabilo ditiup sangkakalo,

## 74:9

Hari tulah hari nang sulit,

## 74:10

(Nang) idak mudah bagi orang-orang kafir.Balasan bagi nang Mandustokan Ayat-ayat Allah

## 74:11

Biakkanlah Aku (nang batindak) kapado orang nang Aku lah ciptokan dio dalam kasendirian. [^729]

[^729]: Ayat ko dan baberapo ayat barikutnyo diturunkan mangenai al-Walid bin al-Mugirah, pamimpin kafir Quraisy, nang sabelumnyo idak mamiliki apo-apo.

## 74:12

Aku bagih dio harto bendo nang banyak,

## 74:13

Anak-anak nang salalu basamo dio,

## 74:14

Dan Ku-lapangkan untuknyo (rezeki dan kakuasoan) dengan salapang-lapangnyo,

## 74:15

Kemudian, dio mau nian supayo Aku manambahnyo.

## 74:16

Sekali-kali idak! Sasungguhnyo dio lah manentang ayat-ayat Kami (Al-Qur’an).

## 74:17

Aku bakal mambebaninyo dengan pendakian nang mamayahkan.

## 74:18

Sasungguhnyo dio lah mamikirkan dan manetapkan (apo nang ditetapkannyo).

## 74:19

Mako, celakolah dio. Bagaimano dio manetapkan?

## 74:20

Kemudian, celakolah dio. Bagaimanokah dio manetapkan?

## 74:21

Kemudian, dio mamikirkan (untuk malecehkan Al-Qur’an).

## 74:22

Kemudian, dio bawajah masam dan marengut (kareno idak manemukan kalemahan Al- Qur’an).

## 74:23

Kemudian, dio bapaling (dari kabenaran) dan manyombongkan diri.

## 74:24

Lalu dio bakato, “(Al-Qur’an) ko idak lain hanyolah sihir nang dipelajari (dari orangorang tadahulu),

## 74:25

Ko idak lain hanyolah perkatoan manusio.”

## 74:26

Aku bakal mamasukkannyo ka dalam (nerako) Saqar.

## 74:27

Tahukah kamu apokah (nerako) Saqar tu?

## 74:28

(Nerako Saqar tu) idak maninggalkan (sadikit pun bagian jasmani) dan idak mambiakkan(-nyo luput dari siksoan).

## 74:29

(Nerako Saqar tu) adolah manghanguskan kulit manusio.

## 74:30

Di atasnyo ado sembilan belas (malaikat panjago).

## 74:31

Kami idak manjadikan paro panjago nerako, kacuali dari malaikat dan Kami idak manentukan bilangan orang-orang tu, kacuali sabagai cobaan bagi orang-orang kafir. (Nang macam tu) supayo orang-orang nang dibagih Al-Kitab manjadi yakin, orang nang baiman batambah imannyo, orang-orang nang dibagih kitab dan orang-orang mukmin tu idak ragu-ragu, serto orang-orang nang di dalam hatinyo ado penyakit dan orang-orang kafir (bakato), “Apokah nang dikendaki Allah dengan (bilangan) ko sabagai suatu perumpamoaan?” Macam tulah Allah mambiakkan sesat orang-orang nang Dio kendaki (badasarkan kacenderungan dan pilihan orang-orang tu dewek) dan mambagih patunjuk kapado siapo nang dikendaki-Nyo (badasarkan kasiapan orang-orang tu untuk manerimo patunjuk). Idak ado nang mangetaui tentaro Tuhanmu malainkan Dio dewek. Io (Nerako Saqar tu) tiado lain hanyolah peringatan bagi manusio.

## 74:32

Sakali-kali idak! [^730]  Demi bulan,

[^730]: “Idak” adolah bantahan tahadap ucapan orang-orang musyrik nang mangingkari hal-hal tasebut di atas.

## 74:33

Demi malam katiko lah balalu,

## 74:34

Dan demi subuh apabilo mulai terang.

## 74:35

Sasungguhnyo io (nerako Saqar tu) adolah benar-benar salah sikok (bencano) nang amat besak,

## 74:36

Sabagai peringatan bagi manusio,

## 74:37

(Yaitu) bagi siapo di antaro kamu nang bakendak bakal maju (maraih kabajikan) atau mundur (dengan babuat maksiat).

## 74:38

Satiap orang batanggung jawab atas apo nang lah io perbuat,

## 74:39

Kacuali golongan kanan,

## 74:40

Barado di dalam surgo nang orang-orang tu saling batanyo

## 74:41

Tentang (kaadoan) orang-orang nag badoso,

## 74:42

“Apo nang manyebabkan kamu masuk ka dalam (nerako) Saqar?”

## 74:43

“Orang-orang tu manjawab, “Kami dahulu idak tamasuk orang-orang nang mangerjokan sembahyang,

## 74:44

Dan kami idak (pulak) mambagih makan orang miskin,

## 74:45

Bahkan, kami salalu mambincangkan (untuk tujuan nang batil) basamo dengan paro pambincang,

## 74:46

Dan kami salalu mandustokan hari Pembalasan,

## 74:47

Hinggo datang kapado kami kamatian.”

## 74:48

Mako, idak baguno lagi bagi orang-orang tu syafaat (pertolongan) dari orang-orang nang mambagih syafaat.

## 74:49

Lalu, mangapo orang-orang tu (orang-orang kafir) bapaling dari peringatan (Allah)?

## 74:50

Saolah-olah orang-orang tu keledai liar nang lari takejut,

## 74:51

Lari dari singo.

## 74:52

Bahkan, satiap orang dari orang-orang tu bakendak supayo dibagihkan kapadonyo lembaran-lembaran (kitab) nang tabuka.

## 74:53

Sakali-kali idak! Sasungguhnyo orang-orang tu idak takut kapado akherat.

## 74:54

Sakali-kali idak! Sabenarnyo (Al-Qur’an) tu adolah suatu peringatan.

## 74:55

Siapo nang bakendak niscayo dio mangambil palajaran daripadonyo.

## 74:56

Orang-orang tu idak bakal mangambil palajaran darinyo (Al-Qur’an), kacuali (kalu) Allah mangendakinyo. Diolah nang (kito) patut batakwa kapado-Nyo dan nang barhak mambagih ampunan.

## 75:1

Aku basumpah demi hari Kiamat,

## 75:2

Aku basumpah dengan jiwo nang amat manyesali (dirinyo dewek).

## 75:3

Apokah manusio mangiro bahwo Kami idak bakal mangumpulkan (balik) tulang balulangnyo?

## 75:4

Tentu, (bahkan) Kami kuaso manyusun (balik) jari-jemarinyo dengan sempurno.

## 75:5

Tapi, manusio tu hendak babuat maksiat terus-manerus.

## 75:6

Dio batanyo, “Bilokah hari Kiamat tu?”

## 75:7

Apabilo mato tabelalak (katakutan),

## 75:8

Bulan pun lah hilang cahayonyo,

## 75:9

Serto matohari dan bulan dikumpulkan,

## 75:10

pado hari tu manusio bakato, “Ka mano genah balari?”

## 75:11

Sekali-kali idak! Idak ado genah balindung!

## 75:12

(Hanyo) kapado Tuhanmu genah balik pado hari tu.

## 75:13

Pado hari tu diberitokan kapado manusio apo nang lah dikerjokannyo dan apo nang lah dilalaikannyo.

## 75:14

Bahkan, manusio tu manjadi saksi atas dirinyo dewek, [^731]

[^731]: Anggota badan manusio manjadi saksi tahadap pakerjoan nang lah orang-orang tu lakukan, seperti tasebut dalam surah an-Nur/24: 24.

## 75:15

meskipun dio mangemukokan alasan-alasan(-nyo).

## 75:16

Janganlah kamu (Nabi Muhammad) gerakkan lidahmu (untuk mambaco Al-Qur’an) kareno nak cepat-cepat (manguasoi)-nyo.

## 75:17

Sasungguhnyo tugas Kamilah untuk mangumpulkan (dalam hatimu) dan mambacokannyo.

## 75:18

Mako, apobilo Kami lah salesai mambacokannyo, mako ikutilah bacoannyo tu.

## 75:19

Kemudian, sabenarnyo atas tanggungan Kami (pulak)lah (untuk) manjelaskannyo.

## 75:20

Sakali-kali idak! Sasungguhnyo, kamu mancintoi kahidupan dunio,

## 75:21

dan maninggalkan (kahidupan) akherat.

## 75:22

Wajah-wajah (orang-orang mukmin) pado hari tu baseri-seri,

## 75:23

(Kareno) mangimak Tuhannyo.

## 75:24

Wajah-wajah (orang kafir) pado hari tu muram,

## 75:25

(Kareno) orang-orang tu yakin bakal ditimpokan kapadonyo malapetako nang amat dahsyat.Kaadoan Manusio Saat Sakratul Maut

## 75:26

Sakali-kali idak! Apobilo (nyawo) lah sampai ka kerongkongan,

## 75:27

Dan dikatokan (kapadonyo), “Siapokah nang (dapat) manyembuhkan?”

## 75:28

Dio pun yakin bahwa sabenarnyo tulah waktu papisahan (dengan dunio),

## 75:29

Batautlah betis (kiri) dan betis (kanan). [^732]

[^732]: Hal tu manggambarkan hebatnyo penderitaan pado saat bakal mati serto katakutan bakal maninggalkan dunio dan manghadapi akherat.

## 75:30

Kapado Tuhanmulah pado hari tu (manusio) digiring.

## 75:31

Dio idak mambenarkan (Al-Qur’an dan Rasul) dan idak mau mangerjokan sembahyang.

## 75:32

Tapi, io mandustokan (Al-Qur’an) dan bapaling (dari kabenaran).

## 75:33

Kemudian, dio pegi kapado keluargonyo dengan balagak sombong.

## 75:34

Celakolah kamu! Mako, celakolah!

## 75:35

Kemudian, celakolah kamu! Mako, celakolah!

## 75:36

Apokah manusio manyangko bakal dibiakkan macam tu bae (tanpo pertanggungjawaban)?

## 75:37

Bukankah dio dahulu satetes mani nang ditumpahkan (ka dalam rahim)?

## 75:38

Kemudian, (mani tu) manjadi sasuatu nang malekat, lalu Dio manciptokan dan manyempurnokannyo.

## 75:39

Lalu, Dio manjadikan darinyo sapasang laki-laki dan perempuan.

## 75:40

Bukankah (Allah) tu kuaso (pulak) manghidupkan orang mati?

## 76:1

Bukankah lah datang kapado manusio suatu waktu dari maso nang io belum marupokan sasuatu nang dapat disebut?

## 76:2

Sasungguhnyo Kami lah manciptokan manusio dari satetes mani nang bacampur. Kami hendak mangujinyo (dengan perentah dan larangan) sahinggo manjadikannyo dapat manganing dan mangimak.

## 76:3

Sasungguhnyo Kami lah manunjukinyo jalan (nang lurus), ado nang basyukur dan ado pulak nang sangat kufur. Balasan Allah kapado Orang nang Babuat Baik

## 76:4

Sasungguhnyo Kami lah manyediokan bagi orang-orang kafir rantai, belenggu dan api (nerako) Sa’ir (nang manyalo-nyalo).

## 76:5

Sasungguhnyo orang-orang nang babuat kabajikan bakal minum (khamar) dari gelas nang campurannyo air kafur, [^733]

[^733]: Kafur marupokan namo suatu mato air di surgo nang warnonyo putih, aromanyo harum, dan enak rasonyo. Kafur disediokan untuk hambo Allah nang taat.

## 76:6

(Yaitu) mato aek (dalam surgo) nang diminum oleh hambo-hambo Allah dan dapat orang-orang tu pancarkan dengan mudah.

## 76:7

Orang-orang tu mamenuhi nazar dan takut tahadap suatu hari nang azabnyo marato di mano-mano.

## 76:8

Orang-orang tu mambagihkan makanan nang disukoinyo kapado orang miskin, anak yatim dan orang nang ditawan.

## 76:9

(Orang-orang tu bakato), “Sasungguhnyo kami mambagih makanan kapadomu hanyolah untuk mangharapkan keridaan Allah. Kami idak mangendaki balasan dari kamu dan idak pulak (ucapan) terimo kasih.

## 76:10

Sasungguhnyo kami takut bakal (azab) Tuhan kami pado suatu hari nang (di hari tu) orang-orang bamuko masam penuh kasulitan.

## 76:11

Mako, Allah malindungi orang-orang tu dari kasusahan hari tu dan mambagih kapado orang-orang tu kajernihan (wajah) dan kagembiraan hati.

## 76:12

Dio mambagih balasan kapado orang-orang tu kareno kasabarannyo (barupo) surgo dan (pakaian) sutera.

## 76:13

Di dalamnyo orang-orang tu duduk basandar di atas dipan. Di sano orang-orang tu idak marasokan teriknyo matohari dan dingin nang manusuk.

## 76:14

Naungan (papohonan)-nyo dekat di atas orang-orang tu dan sangat dimudahkan untuk mametik (buah)-nyo.

## 76:15

Diedarkan kapado orang-orang tu bejana-bejana dari perak dan gelas- nang sangat bening (kaconyo),

## 76:16

Kaco nang sangat bening tabuat dari perak. Orang-orang tu manentukan ukurannyo sasuai (dengan kainginan orang-orang tu).

## 76:17

Di sano orang-orang tu dibagih sagelas minuman bacampur jahe.

## 76:18

(Nang didatangkan dari) sabuah mato aek (di surgo) nang dinamokan Salsabil.

## 76:19

Orang-orang tu dikelilingi oleh pelayan-pelayan mudo nang salalu mudo. Apabilo kamu mangimaknyo, kamu bakal man-tangko bahwa orang-orang tu adolah mutiaro nang bataburan.

## 76:20

Apabilo kamu mangimak (kaadoan) di sano (surgo), niscayo kamu bakal mangimak macam-macam kanikmatan dan karajoan nang besak.

## 76:21

Orang-orang tu mamakai pakaian sutera halus nang hijau, sutera tebal dan dipakaikan kapadonyo gelang tabuat dari perak. Tuhan mambagihkan kapado orang-orang tu minuman nang suci.

## 76:22

Sasungguhnyo ko adolah balasan untukmu dan usahomu diterimo dengan baik.

## 76:23

Sasungguhnyo Kamilah nang benar-benar manurunkan Al-Qur’an kapadomu (Nabi Muhammad) dengan baangsur-angsur.

## 76:24

Mako, basabarlah kamu untuk (malaksanokan) katetapan Tuhanmu dan janganlah kamu ikuti orang nang badoso dan orang nang kufur di antaro orang-orang tu.

## 76:25

Sebutlah namo Tuhanmu pado (waktu) pagi dan petang.

## 76:26

Pado sabagian dari malam basujudlah kapado-Nyo dan batasbihlah kapado-Nyo pado malam nang panjang.

## 76:27

Sasungguhnyo orang-orang tu (orang-orang kafir) manyukoi kahidupan dunio dan maninggalkan di belakang orang-orang tu hari nang berat (akherat).

## 76:28

Kami lah manciptakan orang-orang tu dan manguatkan persendian tubuh orang-orang tu. Jiko bakendak, Kami dapat mengganti (orang-orang tu) dengan orang-orang nang sarupo orang-orang tu.

## 76:29

Sasungguhnyo ko adolah suatu peringatan. Mako, siapo nang mangendaki (kabaikan bagi dirinyo) niscayo dio mangambil jalan kapado Tuhannyo.

## 76:30

Kamu idak manghendaki (sasuatu) kacuali bilo dikendaki Allah. Sasungguhnyo Allah adolah Maha Mangetaui lagi Mahabijaksano.

## 76:31

Dio mamasukkan siapo nang dikendaki-Nyo ka dalam rahmat-Nyo (surgo). Bagi orang-orang aniayo Dio sediokan azab nang pedih.

## 77:1

Demi (malaikat-malaikat) nang diutus untuk mambawak kabaikan,

## 77:2

Dan (malaikat-malaikat) nang terbang dengan kencangnyo;

## 77:3

Demi (malaikat-malaikat) nang manyebar-kan (rahmat Tuhannyo) dengan saluas-luasnyo, [^734]

[^734]: Nang dimaksud adolah malaikat nang turun untuk mambawak wahyu. Sabagian mufasir bapendapat bahwa nang dimaksud dengan ‘an-nasyirat’ iolah angin nang batiup disertoi hujan.

## 77:4

Dan (malaikat-malaikat) nang mambedakan (antaro nang hak dan nang batil) dengan sajelas-jelasnyo,

## 77:5

Serto (malaikat-malaikat) nang manyampai-kan wahyu

## 77:6

Untuk (manolak) alasan-alasan atau (mam-bagih) peringatan,

## 77:7

Sabenarnyo apo nang dijanjikan kapadomu tu pasti tajadi.

## 77:8

Apabilo bintang-bintang lah dihapuskan (cahayonyo).

## 77:9

Apabilo langit lah dibelah;

## 77:10

Apobilo gunung-gunung lah dihancurkan-leburkan;

## 77:11

Apabilo rasul-rasul lah ditetapkan waktu-nyo, [^735]

[^735]: Maksudnyo adolah waktu untuk bakumpul basamo umat orang-orang tu masing-masing.

## 77:12

(Niscayo dikatokan kapado orang-orang tu,) “Sampe hari apokah ditangguhkan (azab orang-orang kafir tu)?”

## 77:13

Sampe hari Kaputusan.

## 77:14

Taukah kamu apokah hari Kaputusan tu?

## 77:15

Celakolah pado hari tu bagi orang-orang nang mandustokan (kabenaran).

## 77:16

Bukankah Kami lah mambinasokan orang-orang nang tadahulu?

## 77:17

Lalu, Kami susuli orang-orang tu dengan (mangazab) orang-orang nang datang kemudian.

## 77:18

Macam tulah Kami mamperlakukan paro pandurhako.

## 77:19

Celakolah pado hari tu bagi orang-orang nang mandustokan (kabenaran).

## 77:20

Bukankah Kami manciptokan kamu dari aek nang hino (mani)?

## 77:21

Kemudian, Kami maletakkannyo di dalam genah nang kokoh (rahim)

## 77:22

Sampai waktu nang ditentukan.

## 77:23

Lalu, Kami tentukan (bentuk dan waktu lahirnyo). Mako, (Kamilah) sabaik-baik nang manentukan.

## 77:24

Celakolah pado hari tu bagi orang-orang nang mandustokan (kabenaran).

## 77:25

Bukankah Kami manjadikan bumi sabagai (genah) bakumpul

## 77:26

Bagi nang (masih) hidup dan nang (sudah) mati? [^736]

[^736]: Bumi mangumpulkan orang-orang hidup di permukoannyo dan orang-orang nang mati di perutnyo.

## 77:27

Kami manjadikan padonyo gunung-gunung nang tinggi dan Kami bagih minum kamu dengan aek tawar?

## 77:28

Celakolah pado hari tu bagi orang-orang nang mandustokan (kabenaran).

## 77:29

(Dikatokan kapado orang-orang kafir), “Pergilah manuju apo (nerako) nang salalu kamu dustokan.

## 77:30

Pergilah manuju naungan (asap api nerako) nang mampunyoi tigo cabang [^737]

[^737]: Maksudnyo adolah nang mampunyoi tigo gejolak, yaitu di kanan, di kiri, dan di atas. Ko baarti bahwa azab tu mangepung orang-orang kafir dari sagalo panjuru.

## 77:31

Nang idak malindungi dan idak manahan (panasnyo) nyalo api nerako.”

## 77:32

Sabenarnyo io (nerako) manyemburkan bungo api bagaikan istano (nang besak dan tinggi),

## 77:33

Saolah-olah iringan unto (itam) nang kakuning-kuningan.

## 77:34

Celakolah pado hari tu bagi orang-orang nang mandustokan (kabenaran).

## 77:35

Kolah hari katiko orang-orang tu idak dapat babicaro.

## 77:36

Orang-orang tu idak diizinkan (babicaro) sahinggo orang-orang tu (dapat) maminta maaf.

## 77:37

Celakolah pado hari tu bagi orang-orang nang mandustokan (kabenaran).

## 77:38

(Dikatokan kapado orang-orang tu), “Kolah hari Kaputusan. Kami kumpulkan kamu dan orang-orang tadahulu.

## 77:39

Kalu kamu mampunyoi tipu dayo, lakukanlah tipu dayomu tu tahadap-Ku.

## 77:40

Celakolah pado hari tu bagi orang-orang nang mandustokan (kabenaran).Kanikmatan bagi Orang Batakwa

## 77:41

Sasungguhnyo orang-orang nang batakwa barado dalam naungan (papohonan surgo nang teduh) dan (ado di sekitar) mato aek

## 77:42

Serto buah-buahan nang orang-orang tu ingini.

## 77:43

(Dikatokan kapado orang-orang tu), “Makan dan minumlah kamu dengan nikmat kareno apo nang salalu kamu kerjokan.”

## 77:44

Sabenarnyo demikianlah Kami bagih balasan kapado orang-orang nang babuat baik.

## 77:45

Celakolah pado hari tu bagi orang-orang nang mandustokan (kabenaran).

## 77:46

(Dikatokan kapado orang-orang kafir), “Makanlah dan basenang-senanglah kamu (di dunio) sabentar. Sabenarnyo kamu adolah orang-orang pandurhako!

## 77:47

Celakolah pado hari tu bagi orang-orang nang mandustokan (kabenaran).

## 77:48

Apabilo dikatokan kapado orang-orang tu, “Rukuklah,” niscayo orang-orang tu idak mau rukuk.

## 77:49

Celakolah pado hari tu bagi orang-orang nang mandustokan (kabenaran).

## 77:50

Mako, pado perkatoan manokah sasudahnyo (Al-Qur’an) orang-orang tu bakal baiman?

## 78:1

Tentang apokah orang-orang tu saling batanyo?

## 78:2

Tentang berito nang besak (hari Kabangkitan)

## 78:3

Nang dalam hal tu orang-orang tu baselisih.

## 78:4

Sakali-kali idak! Kagi orang-orang tu bakal mangetaui.

## 78:5

Sakali lagi, idak! Kagi orang-orang tu bakal mangetaui.

## 78:6

Bukankah Kami lah manjadikan bumi sabagai hamparan

## 78:7

Dan gunung-gunung sabagai pasak?

## 78:8

Kami manciptokan kamu bapasang-pasangan.

## 78:9

Kami manjadikan tidukmu untuk baistirahat.

## 78:10

Kami manjadikan malam sabagai pakaian. [^738]

[^738]: Malam disebut sabagai ‘pakaian’ kareno malam tu gelap manutupi alam samacam mano pakaian manutupi tubuh manusio.

## 78:11

Kami manjadikan siang untuk mancari pangidupan.

## 78:12

Kami mambangun tujuh (langit) nang kokoh di atasmu.

## 78:13

Kami manjadikan pelito nang terang-benderang (matohari),

## 78:14

Kami manurunkan dari awan aek ujan nang tacurah dengan deras

## 78:15

Supayo Kami manumbuhkan dengannyo biji-bijian, tanam-tanaman,

## 78:16

Dan kebun-kebun nang rindang.

## 78:17

Sasungguhnyo hari kaputusan tu adolah waktu nang lah ditetapkan,

## 78:18

(Yaitu) hari (katiko) sangkakala ditiup, lalu kamu datang babondong-bondong.

## 78:19

Langit pun dibukak. Mako, tadapatlah baberapo pintu.

## 78:20

Gunung-gunung pun dijalankan. Mako, io manjadi (macam) bayang-bayang.

## 78:21

Sasungguhnyo (nerako) Jahanam tu (marupokan) genah mangintai (bagi panjago nerako)

## 78:22

(Dan) manjadi genah balik bagi orang-orang nang malampaui batas.

## 78:23

Orang-orang tu tinggal di sano dalam maso nang lamo.

## 78:24

Orang-orang tu idak marasokan kasejukan di dalamnyo dan idak (pulak mandapat) minuman,

## 78:25

Salain aek nang mandidih dan nanah,

## 78:26

Sabagai balasan nang satimpal.

## 78:27

Sasungguhnyo orang-orang tu idak pernah mangarapkan peritungan.

## 78:28

Orang-orang tu benar-benar mandustokan ayat-ayat Kami.

## 78:29

Sagalo sasuatu lah Kami catat dalam kitab (catatan amal manusio).

## 78:30

Oleh kareno tu, rasokanlah! Idak bakal Kami tambahkan kapadomu, kacuali azab.

## 78:31

Sasungguhnyo bagi orang-orang nang batakwa (ado) kamenangan (surga),

## 78:32

(Yaitu) kebun-kebun, buah anggur,

## 78:33

Gadis-gadis molek nang sabayo,

## 78:34

Dan gelas-gelas nang penuh (baisi minuman).

## 78:35

Di sano orang-orang tu idak mandengar percakapan nang sio-sio dan idak pulak (perkatoan) dusto.

## 78:36

(Tulah) sabagai balasan (dan) pamberian nang banyak dari Tuhanmu.

## 78:37

Tuhan (pameliharo) langit, bumi, dan apo nang ado di antaro kaduonyo, Nang Maha Pangasih. Orang-orang tu idak punyo (hak) bacakap dengan-Nyo.

## 78:38

Pado hari katiko Rūḥ [^739]  dan malaikat tegak basaf-saf. Malaikat-malaikat tu idak bacakap, kacuali nang diizinkan oleh Tuhan Nang Maha Pangasih dan dio mangatokan nang benar.

[^739]: Di antara ahli tafsir ada nang mamahami roh dalam ayat ko sebagai Jibril, ado nang mangatokan tentaro Allah, dan ado pulak nang mangatokan malaikat nang diserahi tugas mangurus arwah dan sajenisnyo.

## 78:39

Tulah hari nang hak (pasti tajadi). Siapo nang mangendaki (kaselamatan) niscayo manempuh jalan balik kapado Tuhannyo (dengan baamal saleh).

## 78:40

Sasungguhnyo Kami lah mamperingatkan kamu bakal azab nang dekat pado hari (katiko) manusio malihat apo nang lah dibuat oleh kaduo tangannyo dan orang kafir bakato, “Oi, saandainyo aku manjadi tanah.”

## 79:1

Demi (malaikat) nang mancabut (nyawo orang kafir) dengan keras,

## 79:2

Demi (malaikat) nang mencabut (nyawo orang mukmin) dengan lemah lembut,

## 79:3

Demi (malaikat) nang cepat (manunaikan tugasnyo) dengan mudah,

## 79:4

(Malaikat) nang bagegas (malaksanokan perintah Allah) dengan cepat,

## 79:5

(Malaikat) nang mangatur urusan (dunio). [^740]

[^740]: Dalam ayat 1-5 Allah basumpah dengan malaikat nang bamacam-macam sifat dan urusannyo bahwa manusio bakal dibangkitkan pado hari Kiamat. Sabagian mufasir bapendapat bahwa dalam ayat-ayat ni, kacuali ayat 5, Allah basumpah dengan bintang-bintang.

## 79:6

(Kamu benar-benar bakal dibangkitkan) pado hari katiko tiupan pertamo mangguncang (alam semesta).

## 79:7

(Tiupan pertamo) tu diiringi oleh tiupan kaduo.

## 79:8

Hati manusio pado hari tu maraso sangat takut;

## 79:9

Pandangannyo tatunduk.

## 79:10

Manusio-manusio tu bakato, “Apokah kita benar-benar bakal dibalikkan pado kahidupan nang samulo? [^741]

[^741]: Sasudah orang-orang kafir manganing adonya hari Kabangkitan sasudah mati, orang-orang tu marasa heran dan mangejek kareno manurut kayakinan orang-orang tu hari Kabangkitan u idak ado. Tulah sebabnya orang-orang tu batanyo.

## 79:11

Apobilo kito lah jadi tulang-belulang nang hancur, apokah kito (bakal dibangkitkan jugo)?”

## 79:12

Orang-orang tu bakato, “Kalau macam tu, tu suatu pangembalian nang marugikan.”

## 79:13

(Jangan dianggap sulit,) pangembalian tu (dilakukan) hanyolah dengan sakali tiupan.

## 79:14

Saketiko tu, orang-orang tu hidup balik di bumi (nang baru).

## 79:15

Sudah sampekah kapadomu (Nabi Muhammad) kisah Musa?

## 79:16

Katiko Tuhannyo manyeru dio (Musa) di lembah suci, yaitu Lembah Tuwa,

## 79:17

“Pegilah kamu kapado Fir’aun! Sasungguhnyo dio lah malampaui batas.

## 79:18

Lalu, katokanlah (kapado Fir‘aun), ‘Adokah kainginanmu untuk manyucikan diri (dari kasesatan)

## 79:19

Dan aku bakal manunjukimu ka (jalan) Tuhanmu supayo kamu takut (kapado-Nyo)?’”

## 79:20

Lalu, (Musa) mamperliatkan mukjizat nang besak kapadonyo.

## 79:21

Tapi, dio mandustokan (karasulan) dan mandurhakoi (Allah).

## 79:22

Kemudian, dio bapaling serayo bausaho (manantang Musa).

## 79:23

Mako, dio mangumpulkan (pambesak-pambesaknyo), lalu baseru (mamanggil kaumnyo).

## 79:24

Dia bakato, “Akulah Tuhanmu nang paling tinggi.”

## 79:25

Mako, Allah manghukumnyo dengan azab di akherat dan sikso di dunio.

## 79:26

Sasungguhnyo pada nang macam tu benar-benar ado palajaran bagi orang nang takut (kapado Allah).

## 79:27

Apokah panciptoan kamu nang lebih hebat ataukah langit nang lah dibangun-Nyo?

## 79:28

Dio lah maninggikan bangunannyo, lalu manyempurnokannyo.

## 79:29

Dia manjadikan malamnyo (gelap gulito) dan manjadikan siangnyo (terang benderang).

## 79:30

Sasudah tu, bumi Dio hamparkan (untuk dihuni).

## 79:31

Darinyo (bumi) Dio mangeluarkan aek dan (manyediokan) genah panggembaloan.

## 79:32

Gunung-gunung Dio pancangkan dengan kokoh.

## 79:33

(Semuo tu disediokan) untuk kasenanganmu dan hewan ternakmu.

## 79:34

Mako, apobilo malapetako nang paling besak (hari Kiamat) lah tibo,

## 79:35

Pado hari (tu) manusio taingat apo nang lah dikerjokannyo

## 79:36

Dan (nerako) Jahim ditunjukkan dengan jelas kapado orang nang mangimak(-nyo).

## 79:37

Adopun orang nang malampaui batas

## 79:38

Dan lebih mangutamokan kahidupan dunio,

## 79:39

Sasungguhnyo (nerako) Jahimlah genah tinggal(-nyo).

## 79:40

Adopun orang-orang nang takut kapado kaagungan Tuhannyo dan manahan diri dari (kainginan) hawa nafsunyo,

## 79:41

Sasungguhnyo surgolah genah tinggal(- nyo).

## 79:42

Orang-orang kafir tu batanyo kapadomu (Nabi Muhammad) tentang hari Kiamat, “Bilokah tajadinyo?”

## 79:43

Untuk apo kamu perlu manyebutkan (waktu)-nyo?

## 79:44

Kapado Tuhanmulah (dibalikkan) kasudah-an (katentuan waktu)-nyo.

## 79:45

Kamu (Nabi Muhammad) hanyolah pambagih peringatan kapado siapo nang takut padonyo (hari Kiamat).

## 79:46

Pado hari katiko mangimaknyo (hari Kiamat tu), orang-orang tu maraso saolah-olah hanyo (sabentar) tinggal (di dunio) pado waktu petang atau pagi.

## 80:1

Dio (Nabi Muhammad) bawajah masam dan bapaling

## 80:2

Kareno saorang buto (Abdullah bin Ummi Maktum) lah tibo kapadonyo.

## 80:3

Tahukah kamu (Nabi Muhammad) boleh jadi dio ingin manyucikan dirinyo (dari doso)

## 80:4

Atau dio (ingin) mandapatkan pangajaran sahinggo pangajaran tu bamanfaat baginyo.

## 80:5

Adopun orang nang maraso dirinyo serba cukup (paro pambesak Quraisy),

## 80:6

Kamu (Nabi Muhammad) mambagih peratian kapadonyo.

## 80:7

Padohal, idak ado (cela) atasmu kalau dio idak manyucikan diri (baiman).

## 80:8

Adopun orang nang tibo kapadomu dengan basegero (untuk mandapatkan pangajaran),

## 80:9

Sedangkan dio takut (kapado Allah),

## 80:10

Malah kamu (Nabi Muhammad) abaikan.

## 80:11

Sakali-kali jangan (macam tu)! Sasung-guhnyo (ajaran Allah) tu marupokan peri-ngatan.

## 80:12

Siapo nang mangendaki tentulah bakal mamperatikannyo

## 80:13

Di dalam suhuf nang dimuliokan (di sisi Allah),

## 80:14

Nang ditinggikan (kadudukannyo) lagi disu-cikan

## 80:15

Di tangan paro utusan (malaikat)

## 80:16

Nang mulio lagi babudi.

## 80:17

Celakolah manusio! Alangkah kufur dio!

## 80:18

Dari apokah Dio manciptokannyo?

## 80:19

Dio manciptokannyo dari satetes mani, lalu manentukan (takdir)-nyo.

## 80:20

Kemudian, jalannyo Dio mudahkan. [^742]

[^742]: Maksudnyo adolah mamudahkan kalahirannyo atau mampermudah baginyo untuk manjalani jalan nang benar atau jalan nang sesat

## 80:21

Kemudian, Dio mamatikannyo lalu mangubur-kannyo.

## 80:22

Kemudian, jiko mangendaki, Dio mambangkit-kannyo balik.

## 80:23

Sakali-kali jangan (macam tu)! Dio (manusio) tu belum malaksanokan apo nang Dio (Allah) perentahkan kapadonyo.

## 80:24

Mako, hendaklah manusio tu mamperatikan makanannyo.

## 80:25

Sasungguhnyo Kami lah mancurahkan aek (dari langit) dengan balimpah.

## 80:26

Kemudian, Kami belah bumi dengan sabaik-baiknyo.

## 80:27

Lalu, Kami tumbuhkan padonyo biji-bijian,

## 80:28

Anggur, sayur-sayuran,

## 80:29

Zaitun, pohon kurmo,

## 80:30

Kebun-kebun (nang) rindang,

## 80:31

Buah-buahan, dan rerumputan.

## 80:32

(Sagalonyo tu disediokan) untuk kase-nanganmu dan binatang-binatang ternak-mu.

## 80:33

Mako, apobilo tibo suaro nang memekakkan (dari tiupan sangkakalo),

## 80:34

Pado hari tu manusio lari dari saudaronyo,

## 80:35

(Dari) emak dan bapaknyo,

## 80:36

Serto (dari) istri dan anak-anaknyo.

## 80:37

Satiap orang dari manusio pado hari tu mampunyoi urusan nang manyibukkannyo.

## 80:38

Pado hari tu ado wajah-wajah nang baseri-seri,

## 80:39

tatawo lagi gembiro.

## 80:40

Pado hari tu ado (pulak) wajah-wajah nang tatutup debu (suram)

## 80:41

Dan tatutup oleh kagelapan (ditimpo kahinoan dan kasusahan).

## 80:42

Orang-orang tulah orang-orang kafir lagi paro pandurhako.

## 81:1

Apobilo matohari digulung,

## 81:2

Apobilo bintang-bintang bajatuhan,

## 81:3

apobilo gunung-gunung dihancurkan,

## 81:4

Apobilo unto-unto nang bunting ditinggalkan (idak taurus),

## 81:5

Apobilo binatang-binatang liar dikum-pulkan,

## 81:6

Apobilo lautan dipanaskan,

## 81:7

Apobilo roh-roh dipatemukan (dengan badan),

## 81:8

Apobilo bayi-bayi perempuan nang dikubur hidup-hidup ditanyo,

## 81:9

“Kareno doso apo dio dibunuh,”

## 81:10

Apobilo lembaran-lembaran (catatan amal) lah dibuka lebar-lebar,

## 81:11

Apobilo langit dilenyapkan,

## 81:12

Apobilo (nerako) Jahim dinyalokan,

## 81:13

Aapobilo surga didekatkan,

## 81:14

Setiap jiwo bakal mangetaui apo nang lah dikerjokannyo.

## 81:15

Aku basumpah demi bintang-bintang

## 81:16

Nang baredar lagi tabenam,

## 81:17

Demi malam apobilo lah larut,

## 81:18

Demi subuh apobilo (fajar) lah manyingsing,

## 81:19

Sasungguhnyo (Al-Qur’an) tu benar-benar firman (Allah nang dibawak oleh) utusan nang mulio (Jibril),

## 81:20

Nang mamiliki kakuatan dan kadudukan tinggi di sisi (Allah) nang mamiliki ʻArasy

## 81:21

Nang di sano (Jibril) ditaati lagi dipercayo.

## 81:22

Temanmu (Nabi Muhammad) tu bukanlah orang gilo.

## 81:23

Sungguh, dio (Nabi Muhammad) benar-benar lah malihatnyo (Jibril) di ufuk nang terang.

## 81:24

Dio (Nabi Muhammad) bukanlah saorang nang kikir (enggan) untuk manerangkan nang gaib.

## 81:25

(Al-Qur’an) tu bukanlah perkatoan setan nang takutuk.

## 81:26

Mako, ka manokah kamu bakal pegi? [^743]

[^743]: Sasudah diterangkan bahwa Al-Qur’an tu benar-benar datang dari Allah dan di dalamnyo ado palajaran dan patunjuk nang mamimpin manusio ka jalan nang lurus, ditanyokanlah kapado orang-orang kafir tu, “Jalan manokah nang bakal kamu tempuh?”

## 81:27

(Al-Qur’an) tu idak lain, kacuali peringatan bagi semesta alam,

## 81:28

(Yaitu) bagi siapo di antaro kamu nang hendak manempuh jalan nang lurus.

## 81:29

Kamu idak dapat bakendak, kacuali apobilo dikendaki Allah, Tuhan semesta alam.

## 82:1

Apobilo langit tabelah,

## 82:2

Apobilo bintang-bintang jatuh baserakan,

## 82:3

Apobilo lautan diluapkan,

## 82:4

Dan apobilo kuburan-kuburan dibongkar,

## 82:5

Satiap jiwo bakal mangetaui apo nang lah dikerjokan dan nang dilalaikan(-nyo).

## 82:6

Oi manusio, apokah nang lah mamper-dayokanmu (babuat durhako) pado Tuhanmu Nang Mahamulio,

## 82:7

Yang lah manciptokanmu, lalu manyem-purnokan kajadianmu, dan manjadikan (susunan tubuh)-mu saimbang?

## 82:8

Dalam bentuk apo bae nang dikendaki, Dio manyusun (tubuh)-mu.

## 82:9

Jangan sakali-kali macam tu! Bahkan, kamu mandustokan hari Pambalasan.

## 82:10

Sasungguhnyo bagi kamu ado (malaikat-malaikat) pangawas

## 82:11

Nang mulio (di sisi Allah) dan mancatat (amal perbuatanmu).

## 82:12

Malaikat-malaikat tu mangetaui apo nang kamu kerjokan.

## 82:13

Sasungguhnyo orang-orang nang babakti benar-benar barado dalam (surgo nang penuh) kanikmatan.

## 82:14

Sasungguhnyo orang-orang nang durhako benar-benar barado dalam (nerako) Jahim.

## 82:15

Orang-orang tu mamasukinyo pado hari Pambalasan.

## 82:16

Orang-orang tu idak mungkin kaluar dari (nerako) tu.

## 82:17

Taukah engkau apokah hari Pambalasan tu?

## 82:18

Kemudian, taukah kamu apokah hari Pambalasan tu?

## 82:19

(Tulah) hari (katiko) saseorang samo sekali idak badayo (manolong) orang lain sikit pun. Sagalo urusan pado hari tu adolah milik Allah.

## 83:1

Celakolah orang-orang nang curang (dalam manakar dan manimbang)!

## 83:2

(Orang-orang nang curang tu adolah) orang-orang nang apobilo manerimo takaran dari orang lain, orang-orang tu minta dipenuhi.

## 83:3

(Sabaliknyo,) apobilo orang-orang tu manakar atau manimbang untuk orang lain, orang-orang tu kurangi.

## 83:4

Idakkah orang-orang tu manyangko (bahwa) sasungguhnyo orang-orang tu bakal dibangkitkan

## 83:5

Pado suatu hari nang besak (Kiamat),

## 83:6

(Yaitu) hari (katiko) manusio bangkit manghadap Tuhan sagalo alam?

## 83:7

Jangan sakali-kali macam tu! Sasungguhnyo catatan orang nang durhako benar-benar (tasimpan) dalam Sijjīn. [^744]

[^744]: ‘Sijjīn’ adolah namo kitab nang mancatat sagalo perbuatan orang-orang nang durhako.

## 83:8

Tahukah engkau apokah Sijjīn tu?

## 83:9

(Io adolah) kitab nang baisi catatan (amal).

## 83:10

Celakolah pado hari tu bagi paro pandusto,

## 83:11

Yaitu orang-orang nang mandustokan hari Pembalasan.

## 83:12

Idak ado nang mandustokannyo, kacuali satiap orang nang malampaui batas lagi sangat badoso.

## 83:13

Apobilo dibacokan kapadonyo ayat-ayat Kami, dio bakato, “(Tu adolah) dongeng orang-orang dahulu.”

## 83:14

Sakali-kali idak! Bahkan, apo nang selalu orang-orang tu kerjokan tu lah manutupi hati orang-orang tu.

## 83:15

Sakali-kali idak! [^745]  Sasungguhnyo orang-orang tu pado hari tu benar-benar tahalang dari (rahmat) Tuhannyo.

[^745]: Maksudnyo adolah sakali-kali idak macam apo nang orang-orang tu katokan, yakni bahwa orang-orang tu dekat pado sisi Tuhan.

## 83:16

Sasungguhnyo orang-orang tu kemudian benar-benar masuk (nerako) Jahim.

## 83:17

Lalu dikatokan (kapado orang-orang tu), “Nilah (azab) nang selalu kamu dustokan.”

## 83:18

Sakali-kali idak! Sasungguhnyo catatan orang-orang nang babakti benar-benar tasimpan dalam ‘Illiyyīn. [^746]

[^746]: ‘Illi yyīn’ adolah namo kitab nang mancatat sagalo perbuatan orang-orang nang baamal saleh.

## 83:19

Taukah kamu apokah ‘Illiyyīn tu?

## 83:20

(Tulah) kitab nang baisi catatan (amal)

## 83:21

Nang disaksikan oleh (malaikat-malaikat) nang didekatkan (kapado Allah).

## 83:22

Sasungguhnyo orang-orang nang babakti benar-benar barado dalam (surgo nang penuh) kanikmatan.

## 83:23

Orang-orang tu (duduk) di atas dipan-dipan (sambil) malepas pandangan.

## 83:24

Kamu dapat mangetaui pado wajah orang-orang tu gemerlapnyo kanikmatan.

## 83:25

Orang-orang tu dibagih minum dari khamar murni (idak mamabukkan) nang (tempatnyo) masih dibagih lak (sabagai jaminan kaasliannyo).

## 83:26

Laknya tabuat dari kasturi. Untuk (mandapatkan) nang demikian tu hendaknyo orang balomba-lomba.

## 83:27

Campurannyo tabuat dari tasnīm,

## 83:28

(Yaitu) mato aek nang diminum oleh orang-orang tu nang didekatkan (kapado Allah).

## 83:29

Sasungguhnyo orang-orang nang badoso adolah orang-orang nang dulu selalu mantertawokan orang-orang nang baiman.

## 83:30

Apobilo orang-orang tu (orang-orang nang baiman) malintas di hadapan orang-orang nang badoso tu, orang-orang nang badoso tu saling mangedip-ngedipkan matonyo.

## 83:31

Apobilo balik kapado kaumnyo, orang-orang nang badoso tu balik dengan gembiro (dan sombong).

## 83:32

Apobilo mangimak (orang-orang mukmin), orang-orang tu mangatokan, “Sasungguhnyo orang-orang tu benar-benar orang-orang sesat,”

## 83:33

Padohal orang-orang nang badoso tu idak diutus sabagai penjago (orang-orang mukmin).

## 83:34

Pado hari ko (hari Kiamat), orang-orang nang baimanlah nang mantertawokan orang-orang kafir.

## 83:35

Orang-orang tu (duduk) di atas dipan-dipan (sambil) malepas pandangan.

## 83:36

Apokah orang-orang kafir tu lah dibagih balasan (hukuman) tahadap apo nang selalu orang-orang tu perbuat?

## 84:1

Apobilo langit tabelah

## 84:2

Serto patuh kapado Tuhannyo dan sudah saharusnyo patuh.

## 84:3

Apobilo bumi diratokan,

## 84:4

Mamuntahkan apo nang ada di dalamnyo dan manjadi kosong,

## 84:5

Serto patuh kapado Tuhannyo, dan sudah saharusnyo patuh.

## 84:6

Oi manusio, sasungguhnyo kamu lah bakerjo keras manuju (pertemuan dengan) Tuhanmu. Mako, kamu pasti manemui-Nyo. [^747]

[^747]: Manusio di dunio ko baik disadari atau idak sedang dalam perjalanan manuju Tuhannyo. Pasti dio bakal batemu dengan Tuhannyo untuk manerimo balasan tahadap perbuatannyo nang buruk dan nang baik.

## 84:7

Adopun orang nang catatannyo dibagihkan dari sabelah kanannyo,

## 84:8

Dio bakal dihisab dengan pameriksoan nang mudah

## 84:9

Dan dia bakal balik kapado keluargonyo (nang samo-samo baiman) dengan gembiro.

## 84:10

Adopun orang nang catatannyo dibagihkan dari belakang punggungnyo,

## 84:11

Dio bakal bateriak, “Celakolah aku!”

## 84:12

Dio bakal masuk (nerako) Sa‘ir (nang manyalo-nyalo).

## 84:13

Sasungguhnyo dio dulu (di dunio) bagem-biro di kalangan keluargonyo (nang samo-samo kafir).

## 84:14

Sasungguhnyo dio manyangko bahwa dio idak bakal balik (kapado Tuhannyo).

## 84:15

Idak macam tu. Sasungguhnyo Tuhannyo selalu mangimaknyo.

## 84:16

Aku basumpah demi cahayo merah pado waktu senjo,

## 84:17

Demi malam dan apo nang diselubunginyo,

## 84:18

Demi bulan apobilo jadi purnama.

## 84:19

Sungguh, kamu benar-benar bakal manjalani tingkat demi tingkat (dalam kahidupan). [^748]

[^748]: Nang dimaksud dengan ‘tingkat demi tingkat’ adolah perkembangan dari satetes mani manuju kalahiran, kanak-kanak, remaja, dewasa dan tuo atau perkembangan dari hidup manuju mati kemudian dibangkitkan balik.

## 84:20

Mako, mangapo orang-orang tu idak mau baiman?

## 84:21

Apobilo Al-Qur’an dibacokan kapado orang-orang tu, dio idak (mau) basujud,

## 84:22

bahkan orang-orang nang kufur tu mandustokan(-nyo).

## 84:23

Allah lebih mangetaui apo nang orang-orang tu singitkan (dalam hatinyo).

## 84:24

Mako, bagihlah orang-orang tu kabar ‘gembiro’ dengan azab nang pedih,

## 84:25

Kacuali orang-orang nang baiman dan mangerjokan kabajikan. Bagi orang-orang tulah pahalo nang idak bakeputusan.

## 85:1

Demi langit nang mampunyoi gugusan bintang,

## 85:2

Demi hari nang dijanjikan,

## 85:3

Demi nang manyaksikan dan nang disak-sikan,

## 85:4

Binasolah orang-orang nang mambuat parit (genah manyikso orang mukmin),

## 85:5

(Nang dikobarkan) api penuh kayu bakar.

## 85:6

Katiko (tu) orang-orang tu (hanyo) duduk di sakitarnyo.

## 85:7

Orang-orang tu manyaksikan apo nang orang-orang tu perbuat tahadap orang-orang mukmin.

## 85:8

Idaklah orang-orang tu manyikso (mambakar) orang-orang mukmin tu kacuali kareno orang-orang mukmin tu baiman kapado Allah Nang Mahaperkaso lagi Maha Tapuji,

## 85:9

Nang mamiliki kerajoan langit dan bumi. Allah Maha Manyaksikan sagalo sasuatu.

## 85:10

Sasungguhnyo, orang-orang nang manimpokan cobaan (sikso) tahadap mukmin laki-laki dan perempuan, lalu orang-orang tu idak batobat, bakal mandapat azab Jahanam dan orang-orang tu bakal mandapat azab (nerako) nang mambakar.

## 85:11

Sasungguhnyo, orang-orang nang baiman dan mengerjokan kabajikan, orang-orang tu bakal mandapat surgo nang mangalir di bawahnyo sungei-sungei. Tulah kame-nangan nang besar.

## 85:12

Sasungguhnyo azab Tuhanmu sangat keras.

## 85:13

Sasungguhnyo Diolah nang mamuliokan (panciptoan makhluk) dan nang mangembalikan (manghidupkan satelah mati).

## 85:14

Diolah Nang Maha Pangampun lagi Maha Pangasih,

## 85:15

Pamilik ʻArasy lagi Mahamulio,

## 85:16

Mahakuaso babuat apo bae nang Dio kendaki.

## 85:17

Sudahkah tibo kapadomu berito tentang bala tentaro,

## 85:18

(Yaitu bala tentaro) Fir‘aun dan Samud?

## 85:19

Memang orang-orang kafir (selalu) mandustokan,

## 85:20

Padohal Allah mangepung dari belakang orang-orang tu.

## 85:21

Bahkan, (nang didustokan itu) Al-Qur’an nang mulio

## 85:22

Nang (tasimpan) dalam (genah) nang tajago (Lauh Mahfuz).

## 86:1

Demi langit dan nang datang pado malam hari.

## 86:2

Taukah kamu apokah nang datang pado malam hari tu?

## 86:3

(Tulah) bintang nang basinar tajam.

## 86:4

Satiap orang pasti ado penjagonyo.

## 86:5

Hendaklah manusio mamperatikan dari apo dio diciptokan.

## 86:6

Dio diciptokan dari aek (mani) nang mamancar,

## 86:7

Nang kaluar dari antaro tulang sulbi (punggung) dan tulang dado.

## 86:8

Sasungguhnyo, Allah benar-benar kuaso untuk mangembalikannyo (hidup satelah mati)

## 86:9

Pado hari ditampakkan sagalo rahasio.

## 86:10

Mako, baginyo (manusio) idak ado lagi kakuatan dan idak (pulo) ado panolong.

## 86:11

Demi langit nang mangandung hujan [^749]

[^749]: ‘Raj‘i’ artinyo balik baputar. Hujan dinamokan ‘raj‘i’ kareno hujan baasal dari uap nang naik dari bumi ka udaro, kemudian turun ka bumi, kemudian balik ka atas, dan dari atas balik ka bumi dan macam tulah saterusnyo.

## 86:12

Dan bumi nang mamiliki rekahan (genah tumbuhnyo papohonan),

## 86:13

Sasungguhnyo (Al-Qur’an) tu benar-benar firman pamisah (antaro nang hak dan nang batil)

## 86:14

Dan io (Al-Qur’an) tu samo sekali bukan perkatoan senda gurau.

## 86:15

Sasungguhnyoorang-orang kafir tumalakukan tipu dayo.

## 86:16

Aku pun (Allah) mambalasnyo dengan tipu dayo.

## 86:17

Mako, tangguhkanlah orang-orang kafir tu. Biakkanlah orang-orang tu sajenak (basenang-senang).

## 87:1

Sucikanlah namo Tuhanmu Nang Mahatinggi,

## 87:2

Nang manciptokan, lalu manyempurnokan (ciptaan-Nyo),

## 87:3

Nang manentukan kadar (masing-masing) dan mambagih patunjuk,

## 87:4

Dan nang manumbuhkan (rerumputan) padang gembalo,

## 87:5

Lalu manjadikannyo kering kaitam-itaman.

## 87:6

Kami bakal mambacokan (Al-Qur’an) kapadomu (Nabi Muhammad) sahinggo kamu idak bakal lupo,

## 87:7

Kacuali jiko Allah mangendaki. Sasungguhnyo Dio mangetaui nang terang dan nang tasingit.

## 87:8

Kami bakal malapangkan bagimu jalan kamudahan (dalam sagalo urusan).

## 87:9

Mako, sampekanlah peringatan jiko peringatan tu bamanfaat.

## 87:10

Orang nang takut (kapado Allah) bakal mangambik palajaran,

## 87:11

Sedangkan orang-orang nang celako (kafir) bakal manjauhinyo,

## 87:12

(Yaitu) orang nang bakal mamasuki api (nerako) nang besak

## 87:13

Salanjutnyo, dio idak mati dan idak (pulo) hidup di sano.

## 87:14

Sungguh, bauntung orang nang manyucikan diri (dari kakafiran)

## 87:15

Dan mangingat namo Tuhannyo, lalu dio salat.

## 87:16

Adopun kamu (orang-orang kafir) mangutamokan kahidupan dunio,

## 87:17

Padohal kahidupan akherat tu lebih baik dan lebih kekal.

## 87:18

Sasungguhnyo (panjelasan) ni tadapat dalam suhuf (lembaran-lembaran) nang tadahulu,

## 87:19

(Yaitu) suhuf (nang diturunkan kapado) Ibrahim dan Musa.

## 88:1

Sudahkah sampr kapadomu berito tentang al-Gāsyiyah (hari Kiamat nang manutupi kasadaran manusio dengan kadahsyatannyo)?

## 88:2

Pado hari tu banyak wajah nang tatunduk hino,

## 88:3

(kareno) bausaho keras (manghindari azab nerako) lagi kapayahan (kareno dibelenggu).

## 88:4

Orang-orang tu mamasuki api (nerako) nang sangat panas.

## 88:5

(Orang-orang tu) dibagih minum dari sumber mato aek nang sangat panas.

## 88:6

Idak ado makanan bagi orang-orang tu salain dari pohon nang baduri,

## 88:7

Nang idak manggemukkan dan idak pulo mangilangkan lapar.

## 88:8

Pado hari tu banyak (pulo) wajah nang baseri-seri,

## 88:9

Maraso puas kareno usahonyo.

## 88:10

(Orang-orang tu) dalam surga nang tinggi.

## 88:11

Di sano kamu idak mandengar (perkatoan) nang idak baguno.

## 88:12

Di sano ado mato aek nang mangalir.

## 88:13

Di dalamnyo ado (pulo) dipan-dipan nang ditinggikan,

## 88:14

Gelas-gelas nang tasedio (di dekatnyo),

## 88:15

Bantal-bantal sandaran nang tasusun,

## 88:16

Dan permadani-permadani nang tahampar.

## 88:17

Idakkah orang-orang tu mamperatikan unto, macam mano io diciptokan?

## 88:18

Macam mano langit ditinggikan?

## 88:19

Macam mano gunung-gunung ditegakkan?

## 88:20

Macam mano pulo bumi dihamparkan?

## 88:21

Mako, bagihlah peringatan kareno sasungguhnyo kamu (Nabi Muhammad) hanyolah pambagih peringatan.

## 88:22

Kamu bukanlah orang nang bakuaso atas orang-orang tu,

## 88:23

Tapi orang nang bapaling dan kufur,

## 88:24

Mako Allah bakal mangazabnyo dengan azab nang paling besak.

## 88:25

Sasungguhnyo kapado Kamilah orang-orang tu balik.

## 88:26

Sasungguhnyo Kamilah kemudian nang berhak malakukan hisab (periungan) atas orang-orang tu.

## 89:1

Demi waktu fajar

## 89:2

Demi malam nang sapuluh, [^750]

[^750]: Nang dimaksud dengan malam nang sapuluh adolah malam sapuluh taakhir dari bulan Ramadan. Ado nang mangatokan sapuluh pertamo dari bulan Muharam, tamasuk di dalamnyo hari Asyura dan ado pulo nang mangatokan sapuluh malam pertamo dari bulan Zulhijah.

## 89:3

Demi nang genap dan nang ganjil,

## 89:4

Dan demi malam apobilo balalu.

## 89:5

Apokah pado nang macam tu tadapat sumpah (nang dapat diterimo) oleh (orang) nang baakal?

## 89:6

Idakkah kamu (Nabi Muhammad) mangimak macam mano Tuhanmu babuat tahadap (kaum) ‘Ad,

## 89:7

(Yaitu) panduduk Iram (ibu kota kaum ‘Ad) nang mampunyoi bangunan-bangunan nang tinggi

## 89:8

Nang sabelumnyo idak pernah dibangun (suatu kota pun) macam tu di negeri-negeri (lain)?

## 89:9

(Idakkah kamu mangimak pulo kaum) Samud nang mamotong batu-batu besak di lembah, [^751]

[^751]: Lembah ni taletak di bagian utaro Jazirah Arab antaro kota Madinah dan Syam. Orang-orang tu mamotong-motong batu gunung untuk mambangun gedung-gedung tempat tinggal dan ado pulo nang malubangi gunung-gunung untuk tempat tinggal dan tempat balindung.

## 89:10

Dan Fir‘aun nang mampunyoi pasak-pasak (bangunan nang besak)

## 89:11

Nang babuat sawenang-wenang dalam negeri,

## 89:12

Lalu banyak babuat karusakan di dalamnyo (negeri tu),

## 89:13

Mako Tuhanmu manimpokan cambuk azab (nang dahsyat) kapado orang-orang tu.

## 89:14

Sasungguhnyo Tuhanmu benar-benar mangawasi.

## 89:15

Adopun manusio, apobilo Tuhan mangujinyo lalu mamuliokannyo dan mambagihnyo kanikmatan, bakatolah dio, “Tuhanku lah mamuliokanku.”

## 89:16

Sementara tu, apobilo Dio mangujinyo lalu mambatasi rezekinyo, bakatolah dio, “Tuhanku lah manghinoku.” [^752]

[^752]: Allah manyalahkan orang nang mangatokan bahwa kakayoan tu adolah suatu kamulioan, dan kamiskinan adolah suatu kahinoan macam nang tasebut pado ayat 15 dan 16. Sabenarnyo kakayoan dan kamiskinan adolah ujian Allah bagi hambo-hambo-Nyo.

## 89:17

Sakali-kali idak! Sabaliknyo, kamu idak mamuliokan anak yatim, [^753]

[^753]: Maksudnyo adolah idak mambagih hak-hak anak yatim dan idak babuat baik kapadonyo.

## 89:18

idak saling mangajak mambagih makan orang miskin,

## 89:19

Makan harto warisan dengan caro mancampurbaurkan (nang halal dan nang haram),

## 89:20

Dan mancintoi harto dengan kacintoan nang balebihan.

## 89:21

Jangan sakali-kali macam tu! Apobilo bumi diguncangkan baturut-turut (babenturan),

## 89:22

Tuhanmu datang, macam tu pulo paro malaikat (nang datang) babaris-baris,

## 89:23

Dan pado hari tu (nerako) Jahanam didatangkan, sadarlah manusio pado hari tu jugo. Tapi, macam mano biso kasadaran itu bamanfaat baginyo?

## 89:24

Dio bakato, “Oh, saandainyo dulu aku mangerjokan (kabajikan) untuk hidupku ko!”

## 89:25

Pado hari tu idak ado saorang pun nang mampu mangazab (saadil) azab-Nyo.

## 89:26

Idak ado saorang pun jugo nang mampu mangikat (sakuat) ikatan-Nyo.

## 89:27

Oi jiwo nang tenang,

## 89:28

Baliklah kapado Tuhanmu dengan rida dan diridai,

## 89:29

Lalu masuklah ka dalam golongan hambo-hambo-Ku

## 89:30

Dan masuklah ka dalam surgo-Ku!

## 90:1

Aku basumpah demi negeri ko (Makkah),

## 90:2

sedangkan kamu (Nabi Muhammad) bagenah tinggal di negeri (Makkah) ko.

## 90:3

(Aku jugo basumpah) demi bapak dan anaknyo,

## 90:4

Sungguh, Kami benar-benar lah manciptokan manusio dalam kaadoan susah payah.

## 90:5

Apokah dio (manusio) tu manyangko bahwa idak ado saorangpun nang bakuaso atasnyo?

## 90:6

Dio mangatokan, “Aku lah mangabiskan harto nang banyak.”

## 90:7

Apokah dio manyangko bahwa idak ado saorang pun nang mangimaknyo?

## 90:8

Bukankah Kami lah manjadikan untuknyo sapasang mato,

## 90:9

Lidah, dan sapasang bibir,

## 90:10

Kami jugo lah manunjukkan kapadonyo duo jalan (kabajikan dan kajahatan)?

## 90:11

Mako, idakkah sabaiknyo dio manempuh jalan (kabajikan) nang mandaki dan sulit?

## 90:12

Taukah kamu apokah jalan nang mandaki dan sulit tu?

## 90:13

(Tulah upayo) malepaskan perbudakan

## 90:14

Atau mambagih makan pado hari tajadi kalaparan

## 90:15

(Kapado) anak yatim nang punyo hubungan kakerabatan

## 90:16

Atau orang miskin nang sangat mambutuhkan.

## 90:17

Kemudian, dio jugo tamasuk orang-orang nang baiman dan saling bapesan untuk basabar serto saling bapesan untuk bakasih sayang.

## 90:18

Orang-orang tulah golongan kanan.

## 90:19

Adopun orang-orang nang kufur kapado ayat-ayat Kami, orang-orang tulah golongan kiri.

## 90:20

Orang-orang tu barado dalam nerako nang tatutup rapat.

## 91:1

Demi matohari dan sinarnyo pado waktu duha (katiko matohari naik sapenggalah),

## 91:2

Demi bulan saat mangiringinyo,

## 91:3

Demi siang saat manampakkannyo,

## 91:4

Demi malam saat manutupinyo (gelap gulito),

## 91:5

Demi langit serto pambuatannyo,

## 91:6

Demi bumi serto panghamparannyo,

## 91:7

Demi jiwo serto panyempurnoan (ciptaan)-nyo,

## 91:8

Lalu Dio mangilhamkan kapadonyo (jalan) kajahatan dan katakwaannyo,

## 91:9

Sungguh bauntung orang nang manyucikannyo (jiwo tu)

## 91:10

Dan sungguh rugi orang nang mangotorinyo.

## 91:11

(Kaum) Samud lah mandustokan (rasul- nyo) kareno orang-orang tu malampaui batas

## 91:12

Katiko orang nang paling celako di antaro orang-orang tu bangkit (untuk manyembelih unto betino Allah).

## 91:13

Rasul Allah (Saleh) lalu basabdo kapado orang-orang tu, “(Biakkanlah) unto batino Allah ko baserto minumannyo.”

## 91:14

Mako, orang-orang tu kemudian mandustokannyo (Saleh) dan manyembelih (unto batino) tu. Mako, Tuhan mambinasokan orang-orang tu kareno doso-dosonyo, lalu maratokan orang-orang tu (dengan tanah).

## 91:15

Dio idak takut tahadap akibatnyo.

## 92:1

Demi malam apobilo manutupi (cahayo siang),

## 92:2

Demi siang apobilo terang benderang

## 92:3

Dan demi panciptoan laki-laki dan perempuan,

## 92:4

Sasungguhnyo usahomu benar-benar baaneka ragam.

## 92:5

Siapo nang mambagihkan (hartonyo di jalan Allah) dan batakwa,

## 92:6

Serto mambenarkan adonyo (balasan) nang tabaik (surgo),

## 92:7

Mako Kami bakal malapangkan baginyo jalan kamudahan (kabahagioan).

## 92:8

Adopun orang nang kikir dan maraso dirinyo cukup (idak perlu pertolongan Allah),

## 92:9

Serto mandustokan (balasan) nang tabaik,

## 92:10

Mako Kami bakal mamudahkannyo manuju jalan kasengsaroan.

## 92:11

Hartonyo idak bamanfaat baginyo apobilo dia lah binasa.

## 92:12

Sasungguhnyo Kamilah nang (berhak) mambagih petunjuk.

## 92:13

Sasungguhnyo milik Kamilah akherat dan dunio

## 92:14

Aku mamperingatkanmu dengan nerako nang manyalo-nyalo,

## 92:15

Idak masuk ka dalamnyo kacuali orang nang paling celako,

## 92:16

Nang mandustokan (kabenaran) dan bapaling (dari kaimanan).

## 92:17

Bakal dijauhkan darinyo (nerako tu) orang nang paling batakwa,

## 92:18

Nang manginfakkan hartonyo (di jalan Allah) untuk mambersihkan (diri dari sifat kikir dan tamak).

## 92:19

Idak ado suatu nikmat pun nang dibagihkan saseorang kapadonyo nang harus dibalas, [^754]

[^754]: Maksudnyo adolah bahwo orang-orang nang batakwa mambantu orang lain bukan kareno orang tu bajaso kapadonyo sahinggo perlu mambalasnyo, malainkan hanyo mangarap rido Allah.

## 92:20

Kacuali (dio mambagihkannyo samato-mato) kareno mancari karidaan Tuhannyo Nang Mahatinggi.

## 92:21

Sungguh, kagi dio bakal mandapatkan kapuasan (manerimo balasan amalnyo).

## 93:1

Demi waktu duha,

## 93:2

Demi waktu malam apobilo lah sunyi,

## 93:3

Tuhanmu (Nabi Muhammad) idak maninggalkan dan idak (pulo) mambencimu.

## 93:4

Sungguh, akherat tu lebih baik bagimu daripado nang permuloan (dunio).

## 93:5

Sungguh, kagi (di akherat nanti) Tuhanmu pasti mambagihkan karunio-Nyo kapadomu sahinggo kamu rida.

## 93:6

Bukankah Dio mandapatimu sabagai Saorang yatim, lalu Dio malindungi(-mu),

## 93:7

Mandapatimu sabagai saorang nang idak tau (tentang syariat), lalu Dio mambagihmu patunjuk (wahyu);

## 93:8

Dan mandapatimu sabagai saorang nang fakir, lalu Dio mambagihmu kacukupan?

## 93:9

Tahadap anak yatim, janganlah kamu balaku sawenang-wenang.

## 93:10

Tahadap orang nang minta-minta, janganlah kamu manghardik.

## 93:11

Tahadap nikmat Tuhanmu, nyatokanlah (dengan basyukur).

## 94:1

Bukankah Kami lah malapangkan dadomu (Nabi Muhammad),

## 94:2

Jugo lah maringankan beban (tugas-tugas kanabian) darimu

## 94:3

Nang mamberatkan punggungmu,

## 94:4

Dan maninggikan (derajat)-mu (dengan selalu) manyebut-nyebut (namo)-mu?

## 94:5

Sasungguhnyo baserto kasulitan ado kamudahan.

## 94:6

Sasungguhnyo baserto kasulitan ado kamudahan.

## 94:7

Apobilo kamu lah selesai (dengan suatu kabajikan), teruslah bakerjo keras (untuk kabajikan nang lain),

## 94:8

Dan hanyo kapado Tuhanmu baharaplah!

## 95:1

Demi (buah) tin dan (buah) zaitun.

## 95:2

Demi gunung Sinai.

## 95:3

Demi negeri (Makkah) nang aman ko.

## 95:4

Sungguh, Kami benar-benar lah manciptokan manusio dalam bentuk nang sabaik-baiknyo.

## 95:5

Kemudian, kami balikkan dio ka tempat nang sarendah-rendahnyo,

## 95:6

Kacuali orang-orang nang baiman dan mangerjokan kabajikan. Mako, orang-orang tu bakal mandapat pahalo nang idak bakesudahan.

## 95:7

Mako, apo alasanmu (oi orang kafir) mandustokan hari Pambalasan sasudah (adonyo bukti-bukti) tu?

## 95:8

Bukankah Allah hakim nang paling adil?

## 96:1

Bacolah dengan (manyebut) namo Tuhanmu nang manciptokan!

## 96:2

Dio manciptokan manusia dari sagumpal darah.

## 96:3

Bacolah! Tuhanmulah Nang Mahamulio,

## 96:4

Nang mangajar (manusio) dengan pena.

## 96:5

Dio mangajarkan manusio apo nang idak dikatauinyo.

## 96:6

Sakali-kali idak! Sasungguhnyo manusio tu benar-benar malampaui batas,

## 96:7

Katiko mangimak dirinyo serbo bakacukupan.

## 96:8

Sasungguhnyo hanyo kapado Tuhanmulah tempat balik(-mu).

## 96:9

Taukah kamu tentang orang nang malarang

## 96:10

Saorang hambo katiko dio malaksanokan sembahyang?

## 96:11

Macam mano pandapatmu kalu tabukti dio barado di dalam kabenaran

## 96:12

Atau dio manyuruh batakwa (kapado Allah)?

## 96:13

Macam mano pandapatmu kalu dio mandustokan (kabenaran) dan bapaling (dari kaimanan)?

## 96:14

Idakkah dio mangetaui bahwa sasungguhnyo Allah mangimak (sagalo perbuatannyo)?

## 96:15

Sakali-kali idak! Sungguh, jiko dio idak bahenti (babuat macam tu), niscayo Kami tarik ubun-ubunnyo (ka dalam nerako),

## 96:16

(Yaitu) ubun-ubun orang nang mandustokan (kabenaran) dan durhako.

## 96:17

Biaklah dio mamanggil golongannyo (untuk manolongnyo).

## 96:18

Kagi Kami bakal mamanggil Malaikat Zabaniyah (panyikso orang-orang nang badoso). [^755]

[^755]: Zabaniyah adolah malaikat nang batugas manyikso orang-orang nang badoso.

## 96:19

Sakali-kali idak! Janganlah patuh kapadonyo, (tapi) sujud dan mandekatlah (kapado Allah).

## 97:1

Sasungguhnyo Kami lah manurunkannyo (Al-Qur’an) pado Lailatulqadar.

## 97:2

Taukah kamu apokah Lailatulqadar tu?

## 97:3

Lailatulqadar tu lebih baik daripado saribu bulan.

## 97:4

Pado malam tu turun paro malaikat dan Rūḥ (Jibril) dengan izin Tuhannyo untuk mangatur sagalo urusan.

## 97:5

Sejahterolah (malam tu) sampai terbit fajar.

## 98:1

Orang-orang nang kufur dari golongan Ahlulkitab dan orang-orang musyrik idak bakal maninggalkan (kakufuran orang-orang tu) sampai tibo kapado orang-orang tu bukti nang nyato,

## 98:2

(Yaitu) saorang Rasul dari Allah (Nabi Muhammad) nang mambacokan lembaran-lembaran nang suci (Al-Qur’an),

## 98:3

Nang dalamnyo tadapat (isi) kitab-kitab nang lurus (benar).

## 98:4

Idaklah tapecah-belah orang-orang Ahlulkitab, malainkan sasudah tibo kapado orang-orang tu bukti nang nyato.

## 98:5

Orang-orang tu hanyo diperintah, kacuali untuk manyembah Allah dengan mangikhlaskan kataatan kapado-Nyo lagi hanif (istikamah), malaksanokan sembahyang dan manunaikan zakat. Nang macam tulah ugamo nang lurus (benar).

## 98:6

Sasungguhnyo orang-orang nang kufur dari golongan Ahlulkitab dan orang-orang musyrik (bakal masuk) nerako Jahanam. Orang-orang tu kekal di dalamnyo. Orang-orang tulah saburuk-buruk makhluk.

## 98:7

Sasungguhnyo orang-orang nang baiman dan mangerjokan kabajikan, orang-orang tulah sabaik-baik makhluk.

## 98:8

Balasan orang-orang tu di sisi Tuhannyo adolah surga ‘Adn nang mangalir di bawahnyo sungei-sungei. Orang-orang tu kekal di dalamnyo salamo-lamonyo. Allah rida tahadap orang-orang tu dan orang-orang tu pun rida kapado-Nyo. Nang demi-kian tu adolah (balasan) bagi orang nang takut kapado Tuhannyo.

## 99:1

Apobilo bumi diguncangkan dengan guncangan nang dahsyat,

## 99:2

bumi mangeluarkan isi perutnyo,

## 99:3

Dan manusio batanyo, “Apo nang tajadi dengannyo (bumi)?”

## 99:4

Pado hari tu (bumi) manyampaikan berito (tentang apo nang diperbuat manusio di atasnyo)

## 99:5

Kareno sasungguhnyo Tuhanmu lah mamerintahkan (nang demikian tu) kapa-donyo.

## 99:6

Pado hari tu manusio kaluar (dari kuburnyo) dalam kaadoan tapencar untuk diperliatkan kapado manusio tu (balasan) sagalo perbu-atannyo.

## 99:7

Siapo nang mangerjokan kabaikan saberat zarah, dio bakal mangimak (balasan)-nyo

## 99:8

Siapo nang mangerjokan kajahatan saberat zarah, dio bakal mangimak (balasan)-nyo.

## 100:1

Demi kudo-kudo perang nang balari kencang tamenges-menges,

## 100:2

Nang mamercikkan bungo api (dengan entakan kakinyo),

## 100:3

Nang manyerang (dengan tibo-tibo) pado waktu pagi

## 100:4

Sahinggo manerbangkan debu,

## 100:5

Lalu manyerbu ka tengah-tengah kumpulan musuh,

## 100:6

Sasungguhnyo manusio tu sangatlah engkar kapado Tuhannyo.

## 100:7

Sasungguhnyo dio benar-benar manjadi saksi atas tu (kaengkarannyo).

## 100:8

Sasungguhnyo cintonyo kapado harto benar-benar balebihan.

## 100:9

Mako, idakkah dio mangetaui (apo nang bakal dialaminyo) apobilo dikaluarkan apo nang ado di dalam kubur

## 100:10

Dan ditampakkan apo nang tasimpan di dalam dado?

## 100:11

Sasungguhnyo Tuhan orang-orang tu pado hari tu benar-benar Mahateliti tahadap (keadaan) orang-orang tu.

## 101:1

Al-Qāri‘ah (hari Kiamat nang manggetarkan).

## 101:2

Apokah al-Qāri‘ah tu?

## 101:3

Taukah kamu apokah al-Qāri‘ah tu?

## 101:4

Pado hari tu manusio macam laron nang baterbangan

## 101:5

dan gunung-gunung macam bulu nang bahamburan.

## 101:6

Siapo nang berat timbangan (kabaikan)-nyo,

## 101:7

Dio barado dalam kahidupan nang manyenangkan.

## 101:8

Adopun orang nang ringan timbangan (kabaikan)-nyo,

## 101:9

Tempat baliknyo adolah (nerako) Hawiyah.

## 101:10

Taukah kamu apokah (nerako) Hawiyah tu?

## 101:11

(Io adolah) api nang sangat panas.

## 102:1

Babangga-bangga dalam mamperbanyak (dunio) lah malalaikanmu. [^756]

[^756]: Maksudnyo basaing mampabanyak anak, harto, pangikut, kamulioan, dan sabagainyo lah malalaikan manusio dari kataatan kapado Allah Swt.

## 102:2

Sampai kamu masuk ka dalam kubur.

## 102:3

Sakali-kali idak! Kagi kamu bakal mangetaui (akibat perbuatanmu tu).

## 102:4

Sakali-kali idak (jangan malakukan tu)! Kagikamu bakal mangetaui (akibatnyo).

## 102:5

Sakali-kali idak (jangan malakukan tu)! Sakironyo kamu mangetaui dengan pasti, (niscayo kamu idak bakal malakukannyo).

## 102:6

Pasti kamu benar-benar bakal mangimak (nerako) Jahim.

## 102:7

Kemudian, kamu pasti benar-benar bakal mangimaknyo dengan ainulyakin.

## 102:8

Kemudian kamu pasti benar-benar bakal ditanyo pado hari tu tentang kanikmatan (nang megah di dunio tu).

## 103:1

Demi maso,

## 103:2

Sasungguhnyo manusio benar-benar barado dalam karugian,

## 103:3

Kacuali orang-orang nang baiman dan baamal saleh serto saling manasehati untuk kabenaran dan kasabaran.

## 104:1

Celakolah satiap pangumpat lagi pancela

## 104:2

Nang mangumpulkan harto dan mangitung-itungnyo.

## 104:3

Dio (manusio) manyangko bahwa hartonyo dapat mangekalkannyo.

## 104:4

Sakali-kali idak! Pasti dio bakal dilemparkan ka dalam (nerako) Ḥuṭamah.

## 104:5

Taukah kamu apokah (nerako) Ḥuṭamah?

## 104:6

(Io adolah) api (azab) Allah nang dinyalokan

## 104:7

Nang (mambakar) naik sampe ka hati.

## 104:8

Sasungguhnyo dio (api tu) tatutup rapat (sabagai hukuman) atas orang-orang tu,

## 104:9

(Sedangkan orang-orang tu) diikat pado tiang-tiang nang panjang.

## 105:1

Idakkah kamu (Nabi Muhammad) mangimak macam mano Tuhanmu lah batindak tahadap pasukan bagajah?

## 105:2

Bukankah Dio lah manjadikan tipu dayo pasukan bagajah tu sio-sio?

## 105:3

Dio mangirimkan kapado pasukan bagajah tu burung nang babondong-bondong

## 105:4

Nang malempari orang-orang tu dengan batu dari tanah liat nang dibakar,

## 105:5

Sahinggo Dio (Allah) manjadikan orang-orang tu macam daun-daun nang dimakan (ulek).

## 106:1

Disebabkan oleh kabiasaan orang-orang Quraisy,

## 106:2

(Yaitu) kabiasaan orang-orang tu bapegian pado musim dingin dan musim panas, (sahinggo mandapatkan banyak kauntungan).

## 106:3

Mako, hendaklah orang-orang tu manyembah Tuhan (pamilik) rumah ni (Ka‘bah)

## 106:4

Nang lah mambagih orang-orang tu makanan untuk mangilangkan lapar dan mangamankan orang-orang tu dari raso takut.

## 107:1

Taukah kamu (orang) nang mandustokan ugamo?

## 107:2

Tulah orang nang manghardik anak yatim

## 107:3

Dan idak manganjurkan untuk mambagih makan orang miskin.

## 107:4

Celakolah orang-orang nang malaksanokan sembahyang,

## 107:5

(Yaitu) nang lalai tahadap sembahyangnyo, [^757]

[^757]: Malalaikan salat tamasuk lalai bakal waktu dan tujuan salat serto bamalasan dalam mangerjokannyo.

## 107:6

Nang babuat riya, [^758]

[^758]: Riya adolah malakukan sasuatu perbuatan idak untuk mancari karidoan Allah, tapi untuk mancari pujian atau kamasyhuran di masyarakat.

## 107:7

Dan enggan (mambagih) bantuan.

## 108:1

Sasungguhnyo Kami lah mambagihmu (Nabi Muhammad) nikmat nang banyak.

## 108:2

Mako, laksanokanlah sembahyang kareno Tuhan-mu, dan bakurbanlah!

## 108:3

Sasungguhnyo orang nang mambencimu, diolah nang taputus (dari rahmat Allah).

## 109:1

Katokanlah (Nabi Muhammad), “Oi orang-orang kafir,

## 109:2

Aku idak bakal manyembah apo nang kamu sembah.

## 109:3

Kamu jugo bukan panyembah apo nang aku sembah.

## 109:4

Aku jugo idak pernah manjadi panyembah apo nang kamu sembah.

## 109:5

Kamu idak pernah (pulo) manjadi panyembah apo nang aku sembah.

## 109:6

Untukmu agamo kamu dan untukku agamo aku.”

## 110:1

Apobilo lah tibo pertolongan Allah dan kamenangan

## 110:2

Dan kamu mangimak manusio babondong-bondong masuk ugamo Allah,

## 110:3

Mako batasbihlah dengan mamuji Tuhanmu dan mohonlah ampun kapadoNyo. Sasungguhnyo Dio Maha Panerimo tobat.

## 111:1

Binasolah kaduo tangan Abu Lahab dan benar-benar binaso dio. [^759]

[^759]: Yang dimaksud dengan ‘kedua tangan Abu Lahab’ adalah Abu Lahab itu sendiri.

## 111:2

Idaklah baguno baginyo hartonyo dan apo nang dio usahokan.

## 111:3

Kagi dio bakal mamasuki api nang bagejolak (nerako),

## 111:4

(Macam tu pulo) istrinyo, pambawak kayu bakar (panyebar fitnah).

## 111:5

Di lehernyo ado tali dari sabut nang dipintal.

## 112:1

Katokanlah (Nabi Muhammad), “Diolah Allah Nang Maha So.

## 112:2

Allah tempat mamintak sagalo sasuatu.

## 112:3

(Allah) idak baranak dan idak pulo diperanakkan.

## 112:4

Idak ado sasuatu pun nang setaro dengan-Nyo.”

## 113:1

Katokanlah (Nabi Muhammad), “Aku balindung kapado Tuhan nang (manjago) fajar (subuh)

## 113:2

Dari kajahatan (makhluk nang) Dio ciptokan,

## 113:3

Dari kajahatan malam apobilo lah gelap gulito,

## 113:4

Dari kajahatan perempuan-perempuan (panyihir) nang maniup pado buhul-buhul (talinyo),

## 113:5

Dan dari kajahatan orang nang dengki apobilo dio dengki.”

## 114:1

Katokanlah (Nabi Muhammad), “Aku balindung kapado Tuhan manusio,

## 114:2

Rajo manusio,

## 114:3

Sembahan manusio

## 114:4

Dari kajahatan (setan) pambisik nang basembunyi

## 114:5

Nang mambisikkan (kajahatan) ka dalam dado manusio

## 114:6

Dari (golongan) jin dan manusio.”
