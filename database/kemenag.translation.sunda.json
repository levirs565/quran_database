{
  "version": "3.0-1",
  "name": "Terjemahan Bahasa Sunda",
  "verse": [
    {
      "sura": 1,
      "verse": 1,
      "text": "Kalayan (nyebat) jenengan Allah Nu Mahawelas (tur) Nu Mahaasih."
    },
    {
      "sura": 1,
      "verse": 2,
      "text": "Sagala puji kagungan Allah, Pangéran sakumna alam."
    },
    {
      "sura": 1,
      "verse": 3,
      "text": "Nu Mahawelas (tur) Nu Mahaasih."
    },
    {
      "sura": 1,
      "verse": 4,
      "text": "Anu kagungan dinten wawales. 1)"
    },
    {
      "sura": 1,
      "verse": 5,
      "text": "Mung ka Gusti abdi sadaya ibadah sareng mung ka Gusti abdi sadaya neda pitulung."
    },
    {
      "sura": 1,
      "verse": 6,
      "text": "Paparin abdi sadaya pituduh kana jalan (agama) anu lempeng, 2)"
    },
    {
      "sura": 1,
      "verse": 7,
      "text": "(nyaéta) jalanna jalmi-jalmi nu parantos dipaparinan ni’mat ku Gusti, sanés jalanna jalma-jalma anu dibenduan (ku Gusti), sareng sanés jalanna jalma-jalma anu sasar. 3)"
    },
    {
      "sura": 2,
      "verse": 1,
      "text": "Alif Lām Mīm. 4)"
    },
    {
      "sura": 2,
      "verse": 2,
      "text": "Ieu Kitab (Al-Qur’an) henteu aya kamangmangan di jerona, minangka pituduh pikeun jalma-jalma anu takwa, 5)"
    },
    {
      "sura": 2,
      "verse": 3,
      "text": "(nyaéta) jalma-jalma anu iman ka nu gaib, anu ngadegkeun salat, anu ngainpakkeun 6) sabagian rejeki anu ku Kami geus dipaparinkeun ka aranjeunna,"
    },
    {
      "sura": 2,
      "verse": 4,
      "text": "anu iman kana (Al-Qur’an) anu diturunkeun ka hidep (Muhammad) sarta kana (kitab-kitab) 7) anu diturunkeun ka saméméh hidep, jeung aranjeunna téh yakin kana (ayana) poé ahérat."
    },
    {
      "sura": 2,
      "verse": 5,
      "text": "Aranjeunna pisan anu meunang pituduh ti Pangéranana jeung nya mung aranjeunna pisan anu meunang kabagjaan téh."
    },
    {
      "sura": 2,
      "verse": 6,
      "text": "Sabenerna jalma-jalma anu kupur, 8) sarua baé pikeun maranéhna, naha hidep (Muhammad) méré pépéling atawa teu méré pépéling ka maranéhna, tetep baé maranéhna mah moal iman."
    },
    {
      "sura": 2,
      "verse": 7,
      "text": "Allah geus ngonci haté jeung pangdéngé maranéhna. Panénjona ogé geus katutup. 9) Maranéhna bakal meunang siksaan anu kacida beuratna."
    },
    {
      "sura": 2,
      "verse": 8,
      "text": "Ti antara manusa aya anu nyarita kieu, “Kuring sadaya iman ka Allah jeung kana poé ahérat,” padahal maranéhna lain jalma-jalma anu iman."
    },
    {
      "sura": 2,
      "verse": 9,
      "text": "Maranéhna téh seja nipu ka Allah jeung jalma-jalma anu iman, padahal maranéhna ngan nipu ka dirina sorangan bari teu nyadar."
    },
    {
      "sura": 2,
      "verse": 10,
      "text": "Dina haté maranéhna téh aya panyakit 10) tuluy ku Allah ditambahan panyakit anu séjén. Pikeun maranéhna siksaan anu kacida (matak) nyerina, lantaran maranéhna ngabohong."
    },
    {
      "sura": 2,
      "verse": 11,
      "text": "Lamun seug dicaritakeun ka maranéhna, “Omat aranjeun ulah nyieun karuksakan di bumi,” 11) nya maranéhna ngajawab, “Saenyana kuring saréréa téh justru jalma-jalma anu nyieun kahadéan.”"
    },
    {
      "sura": 2,
      "verse": 12,
      "text": "Sing inget, sabenerna maranéhna pisan jalma-jalma anu nyieun karuksakan téh, ngan maranéhna mah teu sadar."
    },
    {
      "sura": 2,
      "verse": 13,
      "text": "Lamun seug dicaritakeun (deui) ka maranéhna, “Maranéh téh kudu iman saperti jalma-jalma (anu séjén ogé) iman!” nya maranéhna ngajawab, “Naha kuring saréréa kudu iman jiga imanna jalma-jalma anu kurang akal?” Sing inget, sabenerna nya maranéhna pisan anu kurang akal téh, ngan teu nyarahoeun."
    },
    {
      "sura": 2,
      "verse": 14,
      "text": "Nalika papanggih jeung jalma-jalma anu iman, pok maranéhna ngomong, “Kuring sadaya téh geus iman.” Tapi lamun geus balik deui ka sétan-sétan (para pamingpin)na, maranéhna ngomong, “Sabenerna kuring saréréa téh babarengan jeung aranjeun. Kuring saréréa mah ngan ngageuhgeuykeun wungkul.”"
    },
    {
      "sura": 2,
      "verse": 15,
      "text": "Allah ogé bakal ngageuhgeuykeun maranéhna jeung ngantep maranéhna mandeg mayong dina kasasaranana."
    },
    {
      "sura": 2,
      "verse": 16,
      "text": "Nya maranéhna anu meuli (nukeuran) kasasaran ku pituduh. Ku kituna, dagangna téh nya moal untung jeung maranéhna moal meunang pituduh."
    },
    {
      "sura": 2,
      "verse": 17,
      "text": "Paupamaan maranéhna téh saperti jalma-jalma anu ngahurungkeun seuneu. Sanggeus (éta seuneu) nyaangan ka sakurilingeunana, pes baé Allah mareuman cahaya (anu nyaangan) maranéhna jeung ngantep dina kaayaan poék mongkléng teu barisaeun nénjo."
    },
    {
      "sura": 2,
      "verse": 18,
      "text": "(Maranéhna téh) torék, pireu (tur) lolong nepi ka teu bisa balik deui (kana jalan pituduh)."
    },
    {
      "sura": 2,
      "verse": 19,
      "text": "Atawa saperti (jalma-jalma) kahujanan anu ngagebrét turun ti langit nu dibarengan poék mongkléng, guludug, jeung gelap. Maranéhna nyocokkan ceuli ku ramo-ramona (nyingkahan) sora gelap lantaran sieun paéh. Ari (panguninga) Allah téh apan ngawengku ka jalma-jalma kapir."
    },
    {
      "sura": 2,
      "verse": 20,
      "text": "Ampir baé éta gelap téh nyamber kana panénjo maranéhna. Dina unggal-unggal (éta gelap) ngaburinyay nyaangan maranéhna, nya maranéhna laleumpang di handapeun éta (kolényay), tapi barang (éta gelap) geus poék deui mah, maranéhna téh ngarandeg. Padahal lamun seug ngersakeun, tangtos tiasa baé Allah nyabut pangdéngé jeung panénjo maranéhna. Saleresna Allah Mahakawasa kana sagala perkara."
    },
    {
      "sura": 2,
      "verse": 21,
      "text": "Hé sakabéh manusa, geura ibadah ka Pangéran maranéh anu geus nyiptakeun maranéh jeung jalma-jalma saméméh maranéh sangkan maranéh takwa!"
    },
    {
      "sura": 2,
      "verse": 22,
      "text": "(Mantenna pisan) anu geus ngajadikeun bumi pikeun maranéh minangka amparan jeung (ngajantenkeun) langit minangka lalangit(na), sarta nurunkeun (cai) hujan ti langit, teras ngaluarkeun ku éta (cai hujan) pirang-pirang bubuahan minangka rejeki pikeun maranéh. Ku kituna, atuh omat pisan maranéh ulah rék ngayakeun tandingan-tandingan pikeun Allah, padahal maranéh sorangan ogé nyaho (yén éta téh dicegah)."
    },
    {
      "sura": 2,
      "verse": 23,
      "text": "Lamun seug maranéh mangmang kana (Al-Qur’an) anu geus diturunkeun ku Kami ka hamba Kami (Muhammad), pék atuh coba jieun hiji surah anu sarupa kitu, jeung pék ajak pangéran-pangéran (nu disembah ku) maranéh salian ti Allah, mun enya maranéh jalma-jalma nu bener."
    },
    {
      "sura": 2,
      "verse": 24,
      "text": "Lamun maranéh henteu bisa nyieun, jeung (pasti) moal bisa nyieun salilana, atuh maranéh kudu sieun ku naraka anu suluhna téh manusa jeung batu, anu disadiakeun pikeun jalma-jalma kapir."
    },
    {
      "sura": 2,
      "verse": 25,
      "text": "Pék bubungah ku hidep (Muhammad) jalma-jalma anu iman sarta migawé amal-amal soléh, yén sabenerna keur aranjeunna mah (geus disadiakeun) sawarga-sawarga anu di handapeunana téh cur-cor walungan-walungan. Unggal-unggal maranéhna dipaparinan rejeki mangrupa bubuahan ti éta (sawarga), maranéhna ngomong, “Ieu téh geuning rejeki anu geus dipaparinkeun ka urang sadaya saméméhna.” (Mémang) aranjeunna dipaparinan (bubuahan) nu sakarupa. Pikeun aranjeunna dina éta sawarga garwa-garwa anu suci, sarta aranjeunna téh langgeng di dinyana."
    },
    {
      "sura": 2,
      "verse": 26,
      "text": "Saleresna Allah henteu ragu-ragu midamel paupamaan ku naon baé ogé (saperti umpamana) ku rametuk, malah ku nu leuwih lembut tibatan éta. Sedengkeun jalma-jalma anu iman mah tangtu aranjeunna terangeun yén sabenerna éta (paupamaan) téh bebeneran ti Pangéranana, tapi jalma-jalma nu kupur mah kalah ka ngomong kieu, “Naon maksudna Allah nyieun paupamaan ku nu kitu?” Mantenna nyasarkeun ku éta (paupamaan) ka jalma loba, 12) jeung deui Mantenna maparin pituduh ku éta (paupamaan) ka jalma nu loba ogé, tapi henteu aya nu disasarkeun ku Mantenna ku éta (paupamaan) iwal ti jalma-jalma pasék. 13)"
    },
    {
      "sura": 2,
      "verse": 27,
      "text": "(Jalma-jalma pasék téh) nyaéta nu geus ngabolaykeun jangji Allah anu geus dipaheutkeun, megatkeun perkara anu ku Allah diparéntahkeun kudu disambungkeun, jeung ngaruksak di (ieu) bumi. Maranéhna nu kitu téh golongan jalma-jalma anu rugi."
    },
    {
      "sura": 2,
      "verse": 28,
      "text": "Ku naon pangna maranéh kupur ka Allah, padahal maranéh téh apan (asalna) paéh, tuluy Mantenna ngahirupkeun maranéh. Ti dinya Mantenna ngamaotkeun maranéh, Mantenna ngahirupkeun deui maranéh, sareng ti dinya maranéh bakal dipulangkeun ka Mantenna."
    },
    {
      "sura": 2,
      "verse": 29,
      "text": "Mantenna (Allah) anu geus midamel sagala nu aya di (ieu) bumi keur maranéh. Ti dinya Mantenna neja ka langit, atuh lajeng baé Mantenna nyampurnakeunna jadi tujuh langit. Mantenna Mahauninga kana sagala perkara."
    },
    {
      "sura": 2,
      "verse": 30,
      "text": "(Sing inget) nalika Pangéran hidep (Muhammad) ngadawuh ka para malaikat, “Sabenerna Kami rék ngangkat kalipah 14) di (ieu) bumi.” Aranjeunna (para malaikat) unjukan, “Naha Gusti badé ngangkat (kalipah) di lebet éta (bumi) jalmi anu bakal ngadamel kareksakkan sareng bakal ngocorkeun getih, padahal apan abdi sadaya (nu tara lirén) ngucapkeun tasbéh muji-muji ka Gusti mah sareng deui (salamina) nyucikeun (Jenengan) Gusti?” Mantenna ngawaler, “Sabenerna Kami Mahauninga kana sagala rupa anu henteu dipikinyaho ku aranjeun.”"
    },
    {
      "sura": 2,
      "verse": 31,
      "text": "(Lajeng) Mantenna ngawurukan Adam sakabéh ngaran (barang), teras Mantenna mintonkeun ka para malaikat, lajeng ngadawuh, “Coba sebutkeun ka Kami ngaran-ngaran éta kabéh (benda) lamun enya mah aranjeun bener!”"
    },
    {
      "sura": 2,
      "verse": 32,
      "text": "Aranjeunna (para malaikat) unjukan, “Mahasuci Gusti, abdi sadaya rumaos taya pisan katerang, kajabi anu parantos diwurukkeun ku Gusti ka abdi sadaya. Saleresna Gusti mah Mahauninga (tur) Mahawijaksana.”"
    },
    {
      "sura": 2,
      "verse": 33,
      "text": "Mantenna malik ngadawuh (ka Adam), “Hé Adam, sok terangkeun ka aranjeunna (malaikat) ngaran-ngaran éta barang téh.” Sanggeus anjeunna nerangkeun ngaran-ngaran éta (barang) ka aranjeunna (para malaikat), Mantenna ngadawuh deui, “Apan Kami geus nyarita ka aranjeun yén sabenerna Kami nyaho kana rasiah di langit jeung di bumi, tur Kami nyaho kana naon anu ditémbongkeun jeung anu dirasiahkeun ku aranjeun!”"
    },
    {
      "sura": 2,
      "verse": 34,
      "text": "Sing inget ogé hidep (Muhammad) waktu Kami maréntah ka para malaikat, “Prak geura sujud ka Adam (kalayan sujud kahormatan)!” Atuh tuluy aranjeunna pada sujud, iwal ti Iblis. 15) Manéhna nolak, nyombongkeun diri, jeung kaasup kana golongan anu kapir."
    },
    {
      "sura": 2,
      "verse": 35,
      "text": "Kami geus ngadawuh, “Hé Adam, sok hidep jeung pamajikan hidep cicing di ieu sawarga, jeung pék ku hidep duaan dahar kalayan ni’mat (sagala rupa kadaharan anu aya) di dinya sakarep hidep, (tapi) omat ulah rék ngadeukeutan ieu tangkal, 16) sabab engké hidep bakal kaasup jalma-jalma anu dolim.” 17)"
    },
    {
      "sura": 2,
      "verse": 36,
      "text": "Tuluy sétan ngusrukkeun aranjeunna duaan ti éta sawarga nepi ka aranjeunna dikaluarkeun tina sagala (kani'matan sawarga) anu aranjeunna duaan kungsi aya di dinya. Kami ngadawuh, “Geura turun aranjeun (ti sawarga)! Sawaréh ti aranjeun jadi musuhna nu sawaréhna deui, jeung keur aranjeun di éta bumi (disadiakeun) tempat padumukan jeung kasenangan nepi ka hiji mangsa nu ditangtukeun!”"
    },
    {
      "sura": 2,
      "verse": 37,
      "text": "Saterasna Adam nampi sababaraha kalimah 18) ti Pangéranana, nya Mantenna nampi kana tobatna (Adam). Saleresna Mantenna Maha Nampi Tobat (tur) Mahaasih."
    },
    {
      "sura": 2,
      "verse": 38,
      "text": "Kami ngadawuh, “Jung aranjeun duaan geura turun ti ieu sawarga. 19) Engké upama bener-bener datang ka aranjeun pituduh ti Kami, mangka saha baé anu nurut kana éta pituduh Kami, tangtu moal aya rasa kasalempang dina dirina jeung maranéhna moal nalangsa.”"
    },
    {
      "sura": 2,
      "verse": 39,
      "text": "Sedengkeun jalma-jalma anu kupur jeung ngabohongkeun kana ayat-ayat Kami, maranéhna bakal jadi pangeusi naraka. Maranéhna langgeng di dinyana téh."
    },
    {
      "sura": 2,
      "verse": 40,
      "text": "Hé Bani Israél, 20) sing inget kana ni'mat (ti) Kami nu geus dipaparinkeun ku Kami ka maranéh jeung cumponan jangji 21) maranéh ka Kami, tangtu Kami ogé bakal nyumponan jangji Kami ka maranéh. Ka Kami wungkul nya maranéh kudu sieun téh."
    },
    {
      "sura": 2,
      "verse": 41,
      "text": "Sing iman maranéh kana (Al-Qur’an) anu geus diturunkeun ku Kami, anu ngaenyakeun kana (Torét) anu aya di maranéh. Maranéh ulah jadi jalma anu pangheulana kapir kana éta (Al-Qur’an), sarta ulah rék ngajualan ayat-ayat Kami kana pangaji anu saeutik. Ngan ka Kami wungkul maranéh kudu takwa téh."
    },
    {
      "sura": 2,
      "verse": 42,
      "text": "Maranéh ulah rék nyampur-adukkeun nu bener jeung nu salah, 22) sarta ulah nyumputkeun anu bener padahal maranéh nyaho."
    },
    {
      "sura": 2,
      "verse": 43,
      "text": "Adegkeun ku maranéh salat, kaluarkeun jakat, jeung geura ruku babarengan jeung jalma-jalma (lianna) anu sok ruku."
    },
    {
      "sura": 2,
      "verse": 44,
      "text": "Naha geuning maranéh téh sok nitah batur migawé kahadéan, bari mopohokeun kana diri maranéh sorangan, padahal maranéh sok maca Kitab. Naha maranéh téh teu ngagunakeun akal?"
    },
    {
      "sura": 2,
      "verse": 45,
      "text": "Prak aranjeun geura ménta pitulung (ka Allah) ku (jalan) sabar jeung salat! Mémang sabenerna (salat) téh beurat pisan kajaba keur jalma-jalma anu husu,"
    },
    {
      "sura": 2,
      "verse": 46,
      "text": "(nyaéta) jalma-jalma anu boga kayakinan yén sabenerna maranéhna téh bakal tepung jeung Pangéranana jeung yén sabenerna maranéhna bakal mulang ka Mantenna."
    },
    {
      "sura": 2,
      "verse": 47,
      "text": "Hé Bani Israél, sing inget kana ni’mat Kami anu geus dipaparinkeun ku Kami ka maranéh, jeung apan sabenerna Kami geus ngunggulkeun maranéh batan sakabéh umat anu séjén di alam ieu (dina mangsa harita)."
    },
    {
      "sura": 2,
      "verse": 48,
      "text": "Kudu sieun maranéh kana hiji poé (nalika) taya hiji jalma ogé anu bisa ngabéla anu lian saeutik ogé, jeung moal bakal ditarima sapaat (bébéla) 23) ti éta (jalma), jeung moal bakal ditarima tebusan ti éta (jalma), sarta maranéhna téh moal ditulungan."
    },
    {
      "sura": 2,
      "verse": 49,
      "text": "(Sing inget ogé hé Bani Israél) waktu Kami nyalametkeun maranéh ti (Fir’aun 24) jeung) baladna Fir’aun anu nibankeun siksaan anu beurat ka maranéh. Maranéhna meuncitan anak-anak lalaki maranéh jeung ngantep ka anak-anak awéwé maranéh sina hirup. Nya di dinya (ayana) cocoba anu kacida beuratna ti Pangéran maranéh."
    },
    {
      "sura": 2,
      "verse": 50,
      "text": "(Sing inget ogé hé Bani Israél) nalika Kami meulah lautan pikeun maranéh, tuluy Kami nyalametkeun maranéh tur neuleumkeun Fir’aun jeung baladna bari jeung maranéh nyaksian."
    },
    {
      "sura": 2,
      "verse": 51,
      "text": "(Sing inget ogé hé Bani Israél) nalika Kami ngajangjikeun ka Musa opat puluh peuting. 25) Tuluy maranéh (Bani Israél) bet ngajadikeun (arca mangrupa) anak sapi (pikeun sesembahan) sanggeus (miang)na (Musa), jeung maranéh (jadi) jalma-jalma anu dolim."
    },
    {
      "sura": 2,
      "verse": 52,
      "text": "Tuluy Kami ngahampura ka maranéh sanggeus éta sangkan maranéh sukuran."
    },
    {
      "sura": 2,
      "verse": 53,
      "text": "(Sing inget ogé hé Bani Israél) waktu Kami maparinkeun ka Musa Kitab jeung Furqān (anu ngabédakeun nu bener ti nu salah) sangkan maranéh meunang pituduh. 26)"
    },
    {
      "sura": 2,
      "verse": 54,
      "text": "(Sing inget ogé hé Bani Israél) nalika Musa nyanggem ka kaomna, “Hé kaom kuring! Aranjeun bener-bener geus ngadoliman diri aranjeun sorangan ku ngajadikeun (arca mangrupa) anak sapi (pikeun sesembahan). Ku kituna, geura tobat ka anu midamel aranjeun. Pék geura paéhan diri aranjeun! 27) Kitu téh leuwih alus pikeun aranjeun mungguh nu midamel aranjeun. Mantenna bakal nampi tobat aranjeun. Saleresna Mantenna Maha Pangampunten (tur) Mahaasih.”"
    },
    {
      "sura": 2,
      "verse": 55,
      "text": "(Sing inget ogé hé Bani Israél) nalika maranéh ngomong, “Hé Musa, kuring saréréa moal percaya ka anjeun saméméh ningal Allah kalayan jelas!” Ku kituna, maranéh dibéntar gelap, bari jeung maranéh nyaksian (sorangan)."
    },
    {
      "sura": 2,
      "verse": 56,
      "text": "Tuluy Kami ngahudangkeun deui maranéh sanggeusna paéh sangkan maranéh sukuran."
    },
    {
      "sura": 2,
      "verse": 57,
      "text": "Kami ogé geus ngiuhan maranéh ku méga sarta nurunkeun “mannā” jeung “salwā” 28) pikeun maranéh. Pék dalahar (dadaharan) nu aralus nu geus dipaparinkeun ku Kami ka maranéh! Maranéhna téh henteu ngadoliman Kami, tapi maranéhna sorangan nu sok ngadoliman dirina."
    },
    {
      "sura": 2,
      "verse": 58,
      "text": "(Sing inget ogé) nalika Kami ngomong (ka Bani Israél), “Geura arasup ka ieu nagri (Baitul Maqdis). Pék dalahar sawaregna (sagala dahareun) nu aya di dinya sakarep maranéh. Geura arasup kana panto gerbang(na) bari dongko jeung ucapkeun ku maranéh, ‘Mugia Gusti ngahampunten ka abdi sadaya!’ Kami tangtu ngahampura ka maranéh tina dosa-dosa maranéh jeung bakal nambahan (kurnia) ka jalma-jalma anu migawé kahadéan.”"
    },
    {
      "sura": 2,
      "verse": 59,
      "text": "Tuluy jalma-jalma anu dolim mah anggur der ngarobah éta paréntah ku (paréntah séjén) anu henteu diparéntahkeun ka maranéhna. Nya Kami nurunkeun pibahlaeun ti langit pikeun éta jalma-jalma anu dolim, sabab maranéhna (sok) migawé pasék."
    },
    {
      "sura": 2,
      "verse": 60,
      "text": "(Sing inget ogé) waktu Musa meredih cai pikeun kaomna. Tuluy Kami nyarita, “Teunggeul éta batu ku iteuk hidep!” Saharita kénéh tina éta (batu) ngocor dua belas cai nyusu. Unggal rombongan geus nyahoeun kana tempat panginumanana (séwang-séwang). 29) Pék geura dalahar jeung arinum sabagian tina rejeki (anu dipaparinan ku) Allah, jeung kadé ulah pisan-pisan nyieun karuksakan di ieu bumi."
    },
    {
      "sura": 2,
      "verse": 61,
      "text": "(Sing inget ogé hé Bani Israél) waktu maranéh ngomong kieu, “Hé Musa, kuring saréréa henteu tahan ngan (ngadahar) ku sarupa kadaharan wungkul. Atuh cing pangnyuhunkeun ka Pangéran anjeun pikeun kuring saréréa, sangkan Mantenna maparin naon-naon anu ditumuwuhkeun ku bumi, sarupaning sayurna, bonténgna, bawang bodasna, kacang adasna, jeung bawang beureumna.” Musa ngawaler, “Naha aranjeun ménta nu teu pira keur gaganti anu sakitu alusna? Atuh jung baé turun ka hiji dayeuh, pasti (di dinya) aranjeun bakal manggihan anu dipénta téa.” Nya tuluy maranéhna ditibanan kahinaan jeung kamiskinan, sarta maranéhna meunang (deui) bebendon ti Allah. Éta hal (kajadian) bongan maranéhna ingkar kana ayat-ayat Allah jeung (kungsi) nelasan nabi-nabi kalayan teu ḥaq (alesan anu bener). Éta téh lantaran maranéhna terus-terusan doraka jeung ngarempak wates."
    },
    {
      "sura": 2,
      "verse": 62,
      "text": "Sabenerna jalma-jalma anu iman, jalma-jalma Yahudi, jalma-jalma Nasrani, katut jalma-jalma Sabi’in 30) saha baé (ti antara maranéhna) anu iman ka Allah jeung kana Poé Ahir sarta milampah amal soléh, aranjeunna meunang ganjaran ti mungguhing Pangéranana. Teu aya rasa pikarisieun dina dirina sarta aranjeunna moal pinanggih jeung kanalangsaan."
    },
    {
      "sura": 2,
      "verse": 63,
      "text": "(Sing inget hé Bani Israél) waktu Kami nyieun perjangjian jeung maranéh tur Kami ngangkat gunung (Sinai) ka luhureun maranéh (bari Kami ngadawuh), “Prak geura carekel sing pageuh (Kitab) anu geus dipaparinkeun ku Kami ka maranéh jeung sing inget kana (kandungan) anu aya di jerona sangkan maranéh takwa.”"
    },
    {
      "sura": 2,
      "verse": 64,
      "text": "Ti dinya apan sanggeusna éta (perjangjian) maranéh terus mangkir. Lamun teu aya kurnia sareng rahmat Allah ka maranéh mah, pasti maranéh bener-bener kaasup golongan anu rugi."
    },
    {
      "sura": 2,
      "verse": 65,
      "text": "Sabenerna maranéh geus nyaho ka jalma-jalma ti antara maranéh kénéh anu ngarempak cegahan dina poé Sabat. 31) Nya Kami ngadawuh ka maranéhna, “Maranéh kabéh sing jadi monyét-monyét anu hina!” 32)"
    },
    {
      "sura": 2,
      "verse": 66,
      "text": "Kami ngajadikeun éta (kajadian minangka) pépéling pikeun jalma-jalma mangsa harita jeung jalma-jalma anu sapandeurieunana, sarta atikan keur jalma-jalma anu takwa."
    },
    {
      "sura": 2,
      "verse": 67,
      "text": "(Sing inget ogé) waktu Musa nyarios ka kaomna, “Saleresna Allah miwarang ka aranjeun sangkan meuncit sapi bikang.” Maranéhna némbalan, “Naha anjeun rék ngajadikeun kuring saréréa jadi poyokan?” Anjeunna (Musa) ngawaler, “Kuring nyalindung ka Allah sangkan teu kaasup jalma-jalma anu bodo.”"
    },
    {
      "sura": 2,
      "verse": 68,
      "text": "Maranéhna (kaom Musa) meredih, “Geura unjukan ka Pangéran anjeun supados Mantenna ngajelaskeun keur kuring sareréa perkawis éta (sapi bikang)?” Musa ngawaler, “Saleresna Mantenna ngadawuh yén éta sapi bikang téh henteu kolot ogé henteu ngora, (tapi) tengah-tengah antara éta. Atuh prak geura parigawé naon anu diparéntahkeun ka aranjeun téh.”"
    },
    {
      "sura": 2,
      "verse": 69,
      "text": "Maranéhna meredih deui, “Geura unjukan deui ka Pangéran anjeun supados Mantenna ngajelaskeun ka kuring saréréa kumaha rupana (éta sapi bikang) téh?” Musa ngawaler, “Mantenna ngadawuh yén (éta sapi bikang téh) rupana konéng enay matak resep jalmi-jalmi nu ningal(na).”"
    },
    {
      "sura": 2,
      "verse": 70,
      "text": "Maranéhna meredih deui, “Geura unjukan deui ka Pangéran anjeun supados Mantenna ngajelaskeun ka abdi sadaya nu kumaha saleresna éta téh, (margi) saleresna éta sapi bikang téh masih saliru kanggo abdi sadaya mah, sareng saleresna upami Allah ngersakeun, tangtos abdi sadaya bakal kénging pituduh.”"
    },
    {
      "sura": 2,
      "verse": 71,
      "text": "Musa ngawaler, “Saleresna Mantenna ngadawuh yén éta téh sapi bikang lain paranti ngagaru taneuh, lain ogé paranti (narik cai keur) nyébor tatangkalan, (éstu sapi anu) mulus teu aya belangna.” Maranéhna nyarita, “Tah ayeuna mah anjeun geus ngajelaskeun (perkara) anu sabenerna.” Nya der baé maranéhna meuncit éta (sapi) anu méh-méhan baé maranéhna téh teu migawé éta (paréntah)."
    },
    {
      "sura": 2,
      "verse": 72,
      "text": "(Sing inget ogé) waktu maranéh maéhan jalma, tuluy maranéh silih tuding dina éta perkara (saha anu maéhanana). Nanging Allah nembrakkeun naon anu disumput-sumput ku maranéh."
    },
    {
      "sura": 2,
      "verse": 73,
      "text": "Tuluy Kami nimbalan, “Pék geura teunggeul éta (mayit) téh ku sabagian tina (sapi) téa.” Tah jiga kitu Allah ngahirupkeun deui (jalma) anu paéh téh sarta Mantenna mintonkeun ka maranéh tanda-tanda (kakawasaana)-Na sangkan maranéh ngarti."
    },
    {
      "sura": 2,
      "verse": 74,
      "text": "Tuluy kalah ka jadi teuas haté maranéh téh (nepi ka) saperti batu, malah leuwih teuas, padahal tina éta batu mah pasti sok aya walungan anu (caina) ngocor ti dinya, sarta aya ogé (batu) anu bencar tuluy kaluar cai ti dinya. Aya deui (batu) anu urug lantaran ajrih ka Allah. Allah mah moal lalieun kana naon-naon anu dipilampah ku maranéh."
    },
    {
      "sura": 2,
      "verse": 75,
      "text": "Naha aranjeun (kaom muslimin) ngarep-ngarep pisan (sangkan) maranéhna percaya kana (agama) aranjeun, sedengkeun aya sagolongan ti maranéhna anu geus ngadéngékeun dawuhan Allah, (ngan) tuluy maranéhna ngarobah kana éta (dawuhan) sabada maranéhna ngarti, padahal maranéhna nyaho (yén maranéhna téh geus ngarobah éta dawuhan)? 33)"
    },
    {
      "sura": 2,
      "verse": 76,
      "text": "Lamun seug paamprok jeung jalma-jalma anu iman, maranéhna ngomong, “Kuring saréréa ogé geus iman (kana agama jeung nabi anjeun anu geus dijelaskeun dina Torét).” Tapi lamun geus baralik deui ka batur-baturna mah, maranéhna téh nanya kieu, “Naha maranéh maké nyaritakeun ka maranéhna (kaom muslimin) hal-hal anu geus dijelaskeun ku Allah ka maranéh (dina Torét). Atuh engké ku maranéhna dipaké hujah pikeun ngabantah maranéh di payuneun Pangéran maranéh. Naha maranéh téh teu ngagunakeun akal?” 34)"
    },
    {
      "sura": 2,
      "verse": 77,
      "text": "Naha maranéhna téh henteu nyahoeun yén saleresna Allah uninga kana sagala anu disumputkeun jeung anu diébréhkeun ku maranéhna?"
    },
    {
      "sura": 2,
      "verse": 78,
      "text": "Ti antara maranéhna aya ogé anu ummi (awam) anu teu paham pisan kana eusina Kitab (Torét) kajaba saukur dongéngan bohong jeung maranéhna téh ngan nyangka-nyangka wungkul."
    },
    {
      "sura": 2,
      "verse": 79,
      "text": "Nya kacilakaan (jeung ancaman anu beurat) pikeun jalma-jalma anu nulis Kitab (Torét) ku leungeunna sorangan (kalayan maksud ngarobah eusina) bari majarkeun téh, “Ieu kitab ti mungguhing Allah,” sangkan ku jalan kitu téh maranéhna bisa nukeuran ku naon-naon anu teu pira pangajina. Nya atuh kacilakaan (jeung ancaman anu beurat) pikeun maranéhna, (minangka wawales) kana sakur anu geus ditulis ku leungeunna sorangan téa. Kacilakaan (jeung ancaman anu beurat) ogé pikeun maranéhna (minangka wawales) kana sakur anu geus diupayakeun ku maranéhna."
    },
    {
      "sura": 2,
      "verse": 80,
      "text": "Maranéhna (kaom Yahudi) téh ngomong kieu, “Naraka moal pisan bakal ngeunaan ka kuring saréréa, salian ti sababaraha poé baé.” Cik tanyakeun ku hidep (Muhammad), “Naha aranjeun téh geus narima perjangjian ti Allah, ku kituna Mantenna moal sulaya kana jangji-Na, atawa aranjeun nyarita ngeunaan Allah ku caritaan-caritaan anu ku aranjeun sorangan henteu dipikanyaho?”"
    },
    {
      "sura": 2,
      "verse": 81,
      "text": "Lain kitu! Saha baé anu migawé kagoréngan tur kasalahanana téh geus nguasaan dirina, mangka maranéhna téh bakal jadi pangeusi naraka. Maranéhna bakal langgeng di dinyana téh."
    },
    {
      "sura": 2,
      "verse": 82,
      "text": "(Sedengkeun) jalma-jalma anu iman sarta migawé amal soléh mah bakal jadi pangeusi sawarga. Aranjeunna bakal langgeng di dinyana téh."
    },
    {
      "sura": 2,
      "verse": 83,
      "text": "Sing inget hidep (Muhammad) waktu Kami nagih jangji ti Bani Israél (nyaéta ngeunaan dawuhan), “Omat maranéh ulah ibadah ka salian ti ka Allah, prak nyieun kahadéan ka indung-bapa, ka dulur, ka budak-budak yatim, jeung ka jalma-jalma anu miskin. Pok nyarita ka batur ku (omongan) anu alus, adegkeun salat, jeung kaluarkeun jakat.” Tuluy maranéh mungkir, kajaba saeutik pisan ti antara maranéh. Maranéh (ayeuna masih kénéh jadi) jalma-jalma anu nyimpang.”"
    },
    {
      "sura": 2,
      "verse": 84,
      "text": "(Sing inget deui) waktu Kami nagih jangji ti maranéh (Bani Israél ngeunaan dawuh), “Maranéh téh teu meunang ngocorkeun getih (maéhan) jeung teu meunang ngusir sabagian maranéh ti lembur-lemburna.” Tuluy maranéh téh ikrar (narima kana éta jangji) jeung jadi saksi (pikeun diri maranéh sorangan)."
    },
    {
      "sura": 2,
      "verse": 85,
      "text": "Ti dinya geuning maranéh (Bani Israél) kalah ka maéhan sapapada maranéh sorangan jeung ngusir sabagian maranéh ti lembur-lemburna, padahal diharamkeun ka maranéh milampah hal éta. Maranéh kalah ka silih bantu dina ngusir maranéhna ku kajahatan jeung ku mumusuhan. (Tapi,) lamun seug (aya ti antara) maranéhna diboyong (ku musuh), tuluy ditarebus ku maranéh. Naha maranéh téh ngan iman kana sabagian tina Kitab (Torét) bari kupur (mungkir) kana sabagianana deui? Euweuh deui wawales (anu pantes) pikeun jalma ti antara maranéh nu milampah kitu kajaba kahinaan dina kahirupan dunyana, sarta dina Poé Kiamat maranéhna bakal ditibanan siksa anu kacida beuratna. Allah mah moal hilapeun kana sagala anu dipilampah ku maranéh. 35)"
    },
    {
      "sura": 2,
      "verse": 86,
      "text": "Maranéhna anu karitu téh nyaéta anu geus meuli kahirupan dunya ku ajén (kahirupan) ahérat. Mangka, siksaanana moal teuing bakal diénténgkeun. Maranéhna ogé moal bakal ditulungan."
    },
    {
      "sura": 2,
      "verse": 87,
      "text": "Sabenerna Kami geus maparinkeun Kitab (Torét) ka Musa jeung nyusulkeun sababaraha rasul sanggeusna. Kami ogé geus méré ka Isa putra Maryam bukti-bukti (bebeneran) anu jelas jeung mengkuhkeun anjeunna ku Ruhul Qudus (Jibril). Naha saban-saban datang saurang rasul ka maranéh (mawa atikan) anu teu saluyu jeung napsu, maranéh téh kalah ka nyombongkeun diri. Maranéh ngabohongkeun sawaréh (rasul-rasul), malah sawaréh deui mah ditelasan?"
    },
    {
      "sura": 2,
      "verse": 88,
      "text": "Maranéhna kalah ka ngomong kieu, “Haté kuring kabéh geus katutup.” Malah Allah geus ngala’nat maranéhna ku kakupuranana. Ku kituna, saeutik pisan ti antarana anu iman."
    },
    {
      "sura": 2,
      "verse": 89,
      "text": "Sanggeus datang ka maranéhna Kitab (Al-Qur’an) ti mungguhing Allah anu ngaenyakeun kana eusi (Torét) nu aya di maranéhna, 36) (maranéhna ngabohongkeun kana éta kitab). Padahal saméméhna mah maranéhna téh ngarep-ngarep (datangna Muhammad supaya méré) bantuan pikeun ngéléhkeun jalma-jalma kapir.Tapi barang geus datang ka maranéhna Nabi (Muhammad) anu geus dipikanyaho ku maranéhna, maranéhna téh bet jadi ingkar. Ku sabab kitu, la’nat Allah pikeun jalma-jalma kapir."
    },
    {
      "sura": 2,
      "verse": 90,
      "text": "Kacida goréngna (pagawéan) maranéhna ngajual dirina ku jalan ingkar kana naon-naon nu geus diturunkeun ku Alloh, karna dengki yén Alloh maparinkeun kurnia-Na ka nu dikersakeun ku Mantenna ti antara hamba-hamba-Na. 37) Ku sabab kitu, maranéhna meunang kaambek anu manglipet-lipet. 38) Atuh pikeun jalma-jalma kapir mah siksaan anu kacida hinana."
    },
    {
      "sura": 2,
      "verse": 91,
      "text": "Lamun maranéhna diomongan, “Sok geura iman kana (Al-Qur’an) anu geus diturunkeun ku Alloh,” maranéhna ngajawab, “Kuring kabéh iman kana (Torét) anu diturunkeun ka kuring kabéh.” (Tapi) maranéhna ingkar kana (Kitab) anu (diturunkeun) sanggeusna (Torét), padahal (Al-Qur’an) téh ḥaq (bener jeung mawa bebeneran) anu ngaenyakeun kana kitab maranéhna. Pék geura tanya ku hidep (Muhammad), “Naha geuning baheula aranjeun nelasan nabi-nabi Alloh upama enya mah aranjeun jalma-jalma mu’min mah?”"
    },
    {
      "sura": 2,
      "verse": 92,
      "text": "Musa bener-bener geus datang ka maranéh kalayan (mawa) bukti-bukti bebeneran (mujijat), tuluy maranéh nyieun (arca) anak sapi (pikeun sesembahan) sabada (inditna) Musa jeung maranéh (jadi) jalma-jalma anu dolim."
    },
    {
      "sura": 2,
      "verse": 93,
      "text": "(Sing inget deui) waktu Kami meungkeut jangji maranéh sarta Kami ngangkat gunung (Sina) ka luhureun maranéh (bari Kami ngadawuh), “Geura carekel masing pageuh naon nu geus dipaparinkeun ku Kami ka maranéh sarta sok geura regepkeun!” Maranéhna ngajawab, “Abdi sadaya ngaregepkeun, tapi moal nurut.” (Atuda) geus nyerep dina haténa (mikacinta ibadah ka arca) anak sapi alatan ku kakupuranana téa. Pék caritakeun (ku hidep Muhammad), “Kacida goréngna naon anu diparéntahkeun ku kapercayaan aranjeun ka aranjeun lamun bener aranjeun iman (kana Torét).”"
    },
    {
      "sura": 2,
      "verse": 94,
      "text": "Pék caritakeun ku hidep (Muhammad), “Upama bener nagri ahérat di mungguhing Allah husus pikeun aranjeun wungkul, lain pikeun nu séjénna, (atuh) geura arep-arep baé (datangna) maot lamun enya mah aranjeun téh jalma-jalma bener.”"
    },
    {
      "sura": 2,
      "verse": 95,
      "text": "Tapi maranéhna moal ngarep-ngarep paéh salawasna ogé lantaran dosa-dosa anu geus dipilampah ku leungeun-leungeun maranéhna (sorangan). Allah Mahauninga ka jalma-jalma dolim."
    },
    {
      "sura": 2,
      "verse": 96,
      "text": "Sabenerna hidep (Muhammad) bakal manggih (kanyataan yén) maranéhna (Yahudi) téh jalma anu pangsarakah-sarakahna kana kahirupan (dunya), malah (leuwih sarakah) tibatan jalma-jalma musrik. 39) Salah saurang ti antara maranéhna aya nu hayangeun dibéré umur sarébu tahun, padahal éta (umur panjang) téh moal matak ngajauhkeun maranéhna tina siksaan. Allah Maha Ningali kana naon-naon nu dipilampah ku maranéhna."
    },
    {
      "sura": 2,
      "verse": 97,
      "text": "Pék caritakeun ku hidep (Muhammad), “Saha baé anu ngamusuh ka Jibril, mangka (éta jalma sarua jeung ngamusuh ka Allah), (sabab) sabenerna anjeunna téh geus nurunkeun (Al-Qur’an) kana haté hidep kalayan widi Allah, (kitab) anu ngaenyakeun sakur (kitab) anu sapandeurieunana, tur jadi pituduh jeung pangbubungah pikeun jalma-jalma mu’min.”"
    },
    {
      "sura": 2,
      "verse": 98,
      "text": "Saha baé anu ngamusuh ka Allah, ka malaikat-malaikat-Na, ka rasul-rasul-Na, ka Jibril, jeung ka Mikail, mangka saleresna Allah téh musuh pikeun jalma-jalma kapir."
    },
    {
      "sura": 2,
      "verse": 99,
      "text": "Kami bener-bener geus nurunkeun ayat-ayat anu jelas ka hidep (Muhammad), jeung taya anu ingkar kana éta (ayat) kajaba jalma-jalma pasék."
    },
    {
      "sura": 2,
      "verse": 100,
      "text": "Naha saban maranéhna nyieun jangji terus sabagian maranéhna ngarempak éta (jangji)? Malah lolobana mah maranéhna téh henteu iman."
    },
    {
      "sura": 2,
      "verse": 101,
      "text": "Sanggeus datang ka maranéhna Rasul (Muhammad) ti mungguhing Allah anu ngaenyakeun kitab anu aya di maranéhna, sabagian ti antara jalma-jalma anu dibéré Kitab (Torét) téh kalah ka ngabalangkeun éta Kitab Allah ka satukangeun (tonggong) maranéhna, saperti henteu nyaho baé maranéhna téh (yén éta téh Kitab Mantenna)."
    },
    {
      "sura": 2,
      "verse": 102,
      "text": "Maranéhna (leuwih) nurut kana naon-naon nu dibaca ku sétan-sétan dina mangsa Karajaan Sulaéman (jeung majarkeun téh anjeunna ngajarkeun sihir/kakupuran), padahal anjeunna mah teu kupur, tapi sétan-sétan anu kupur mah. Maranéhna ngajarkeun ka manusa sihir jeung élmu anu diturunkeun ka dua malaikat di Nagri Babilonia, nyaéta Harut jeung Marut. Padahal éta dua malaikat téh teu ngajarkeun nanaon ka saurang ogé saméméh nyarita kieu, “Sabenerna kuring duaan mah ngan saukur jadi cocoba (pikeun anjeun). Ku kituna, anjeun ulah rék kupur.” Tuluy maranéhna neuleuman ti éta dua (malaikat) élmu anu bisa misahkeun antara salaki jeung pamajikanana. Padahal maranéhna moal bisa nyilakakeun saurang ogé ku sihirna téh anging kalayan widi Allah. Maranéhna neuleuman élmu anu matak nyilakakeun jeung teu méré mangpaat pikeun maranéhna sorangan. Padahal maranéhna ogé bener-bener nyahoeun yén saha baé anu nukeurkeun éta (kitab Allah kana sihir), tangtu moal meunang kauntungan di ahérat. Kacida jahatna jalma-jalma anu ngajual dirina kana sihir téh upama maranéhna nyahoeun mah."
    },
    {
      "sura": 2,
      "verse": 103,
      "text": "Sabenerna upama maranéhna iman (ka Muhammad sarta kana Al-Qur’an) tur takwa mah, ganjaran ti mungguhing Allah téh pasti leuwih hadé (dipilih) upama maranéhna nyahoeun mah."
    },
    {
      "sura": 2,
      "verse": 104,
      "text": "Hé jalma-jalma anu iman, omat ulah ngucapkeun (ka Muhammad) “rā’inā”, tapi pok ucapkeun, “unẓurnā”, 40) jeung regepkeun ku aranjeun. Pikeun jalma-jalma kapir mah (disadiakeun) siksaan anu kacida nyerina."
    },
    {
      "sura": 2,
      "verse": 105,
      "text": "Jalma-jalma kapir ti golongan Ahli Kitab jeung jalma-jalma musrik mah teu ngaharepkeun diturunkeunana kahadéan (wahyu) ka aranjeun ti Pangéran aranjeun. (Nanging,) ari Allah mah ngahususkeun rahmat-Na ka saha baé nu dikersakeun (ku Mantenna). (Apan) Allah téh anu kagungan kurnia anu agung."
    },
    {
      "sura": 2,
      "verse": 106,
      "text": "Ayat anu dibatalkeun ku Kami atawa dipohokeun tina panginget (manusa), tangtu diganti ku Kami ku ayat nu leuwih alus atawa sadarajat jeung éta. Naha hidep teu nyaho yén saleresna Allah Mahakawasa kana sagala perkara?"
    },
    {
      "sura": 2,
      "verse": 107,
      "text": "Naha hidep teu nyaho yén saleresna karajaan langit jeung bumi téh kagungan Allah? Moal aya nu ngabéla jeung nulungan ka maranéh (hé sakabéh manusa) salian ti Allah."
    },
    {
      "sura": 2,
      "verse": 108,
      "text": "Atawa naha maranéh rék ménta ka Rasul maranéh (Muhammad) saperti Bani Israél (baheula) ménta (nyaksian Allah bungkeuleukan) ka Musa? Saha baé anu nukeurkeun iman ku kakupuran, manéhna bener-bener geus kasasar tina jalan anu lempeng."
    },
    {
      "sura": 2,
      "verse": 109,
      "text": "Loba ti antara Ahli Kitab miharep bisa ngabalikkeun aranjeun (kaom mu’minin) kana kakapiran sabada aranjeun iman, lantaran hiri dengki anu (kaluar) tina dirina, sanggeusna bebeneran jelas pikeun maranéhna. Ku kituna, hampura baé jeung antep baé, nepi ka Allah maparin paréntah-Na. Saleresna Allah Mahakawasa kana sagala perkara."
    },
    {
      "sura": 2,
      "verse": 110,
      "text": "Prak adegkeun salat jeung kaluarkeun jakat ku aranjeun. Kahadéan naon baé anu dipigawé ku aranjeun pikeun diri sorangan, tangtu aranjeun bakal meunang (ganjaran) ti munggah Allah. Saleresna Allah Maha Ningali kana naon-naon anu dipigawé ku aranjeun."
    },
    {
      "sura": 2,
      "verse": 111,
      "text": "Maranéhna (kaom Yahudi jeung Nasrani) ngomong kieu, “Moal pisan-pisan aya nu bakal asup sawarga kajaba urang Yahudi atawa Nasrani.” 41) Éta téh saukur lamunan maranéhna wungkul. Caritakeun ku hidep (Muhammad) ka maranéhna, “Atuh sok ngadatangkeun bukti bebeneran (omongan) aranjeun lamun aranjeun jalma-jalma anu bener!”"
    },
    {
      "sura": 2,
      "verse": 112,
      "text": "Moal, (maranéhna moal bisa ngadatangkeun bukti)! Saha baé anu masrahkeun dirina ka Allah bari migawé kahadéan, nya pikeun manéhna ganjaran ti mungguhing Pangéranana. Moal aya rasa kahariwang (ngancik) dina dirina jeung (maranéhna) moal pinanggih jeung kasedih."
    },
    {
      "sura": 2,
      "verse": 113,
      "text": "Urang Yahudi ngomong kieu, “Urang Nasrani mah teu bogaeun cecekelan pisan.” Sabalikna urang Nasrani (sarua) ngomong kitu, “Urang Yahudi mah teu bogaeun cecekelan pisan.” Padahal maranéhna pada-pada maca Kitab (séwang-séwang). Jalma-jalma anu teu bogaeun élmu ogé omonganana jiga kitu. Nya Allah nu bakal ngahukuman di antara maranéhna dina Poé Kiamat ngeunaan anu ku maranéhna dipaséakeun téa."
    },
    {
      "sura": 2,
      "verse": 114,
      "text": "Saha nu leuwih dolim tibatan jalma anu ngahalang-halang nyebat jenengan Allah di masjid-masjid-Na tur ngupayakeun pikeun ngarubuhkeunana? Maranéhna henteu pantes asup kana éta (masjid) anging bari sieun (ka Allah). Maranéhna meunang kahinaan di dunya, sarta di ahérat ogé meunang siksaan anu kacida beuratna."
    },
    {
      "sura": 2,
      "verse": 115,
      "text": "Kagungan Allah wétan jeung kulon. Ka mana baé aranjeun nyanghareup, nya di dinya aya wajah (kiblat anu dipikarido ku) Allah. Saleresna Allah Mahajembar (tur) Mahauninga."
    },
    {
      "sura": 2,
      "verse": 116,
      "text": "Maranéhna (urang Yahudi jeung Nasrani) ngomong kieu, “Allah kagungan putra.” Mahasuci Allah (tina éta omongan). Malah anu aya di langit jeung nu aya di bumi sakabéhna kagungan Allah. Kabéhanana tunduk kana (paréntah) Mantenna."
    },
    {
      "sura": 2,
      "verse": 117,
      "text": "(Allah) nu nyiptakeun langit jeung bumi. Upama Mantenna ngersakeun hiji perkara, cukup ku ngadawuh, “Ngajadi manéh!” Mangka, jleg baé jadi (éta perkara téh)."
    },
    {
      "sura": 2,
      "verse": 118,
      "text": "Jalma-jalma nu henteu nyaho ngomong kieu, “Kunaon atuh Allah teu ngadawuh (langsung) ka kuring saréréa, atawa (kunaon teu) datang tanda-tanda kakawasaana-Na ka kuring saréréa?” Nya kitu deui jalma-jalma saméméh maranéhna ngomongna téh jiga kitu. Da puguh haténa sarupa. Sabenerna Kami geus ngajelaskeun tanda-tanda (kakawasaan Kami) ka kaom anu yakin."
    },
    {
      "sura": 2,
      "verse": 119,
      "text": "Sabenerna Kami geus ngutus hidep (Muhammad) kalayan ḥaq (bener jeung mawa bebeneran) salaku nu nepikeun pangbubungah jeung pépéling. Hidep moal dipénta (tanggung jawab) ngeunaan (kalakuan) pangeusi naraka Jahanam."
    },
    {
      "sura": 2,
      "verse": 120,
      "text": "Urang Yahudi jeung urang Nasrani mah moal bakal ridoeun ka hidep (Muhammad) satungtung can anut kana agama maranéhna. Pék caritakeun ku hidep, “Sabenerna pituduh Allah téh nyaéta pituduh (anu sabenerna).” Upama hidep bener-bener nurut kana kahayang maranéhna sabada datangna pituduh ka hidep, tangtu moal aya pikeun hidep panangtayungan jeung pitulung ti Allah."
    },
    {
      "sura": 2,
      "verse": 121,
      "text": "Jalma-jalma anu geus dipaparinan Kitab ku Kami bari tuluy dibaca sakumaha mustina, nya maranéhna téh jalma-jalma anu iman kana éta (Kitab). Saha baé anu ingkar kana éta (Kitab), nya maranéhna téh jalma-jalma anu rugi."
    },
    {
      "sura": 2,
      "verse": 122,
      "text": "Hé Bani Israél, sing inget kana ni’mat Kami anu geus dibikeun ka maranéh. Sabenerna Kami geus ngunggulkeun maranéh batan umat séjénna di ieu alam dunya (dina mangsa harita)."
    },
    {
      "sura": 2,
      "verse": 123,
      "text": "Sing ngarasa hariwang maranéh kana hiji poé (nalika) taya saurang ogé anu bisa silih gantian saeutik ogé, sarta tebusan naon ogé moal ditarima (ti maranéhna), jeung bantuan naon ogé moal jadi mangpaat (keur maranéhna), malah maranéhna téh moal pisan ditulungan."
    },
    {
      "sura": 2,
      "verse": 124,
      "text": "(Sing inget) nalika Ibrahim dicoba ku Pangéranana ku sababaraha kalimah (paréntah jeung cegahan), tuluy anjeunna téh ngalaksanakeun (éta kalimah) kalayan sampurna. Mantenna ngadawuh, “Sabenerna Kami ngangkat hidep jadi pamingpin pikeun sakumna manusa.” Anjeunna naros, “Sareng ti turunan abdi ogé?” Allah ngadawuh, “(Bener, tapi) ieu jangji Kami téh henteu keuna pikeun jalma-jalma dolim.”"
    },
    {
      "sura": 2,
      "verse": 125,
      "text": "(Sing inget deui) waktu Kami ngajadikeun Baitullah tempat ngumpul jeung tempat anu aman pikeun manusa. Pék geura jadikeun sabagian Maqām Ibrāhīm 42) tempat salat! Kami geus méré paréntah ka Ibrahim jeung Ismail, “Geura beresihan Imah Kami (Ka’bah) pikeun jalma-jalma nu towaf, anu itikaf, anu ruku’, jeung nu sujud!”"
    },
    {
      "sura": 2,
      "verse": 126,
      "text": "(Sing inget deui) waktu Ibrahim ngadoa, “Nun Gusti, mugi Gusti ngajantenkeun (ieu nagri Mekah) tempat nu aman, sareng mugi Gusti maparin rejeki mangrupi bubuahan ka pangeusina, nyaéta ka jalmi-jalmi ti antawis aranjeunna anu iman ka Allah sareng kana dinten pamungkas.” Mantenna ngadawuh, “Ka jalma kapir ogé Kami bakal maparin kasenangan saheulaanan, sanggeus kitu Kami bakal maksa manéhna (ngarasakeun) siksa naraka, jeung éta téh panggoréng-goréngna tempat pangbalikan.”"
    },
    {
      "sura": 2,
      "verse": 127,
      "text": "(Sing inget deui) waktu Ibrahim ngajangkungan pondasi Baitullah babarengan jeung Ismail, (bari ngadoa kieu), “Nun Gusti Pangéran abdi sadaya, mugia kersa nampi (ieu amal) ti abdi sadaya. Saleresna Gusti Maha Ngadangu (tur) Mahauninga."
    },
    {
      "sura": 2,
      "verse": 128,
      "text": "Nun Gusti Pangéran abdi sadaya, mugia Gusti ngajantenkeun abdi sadaya jalmi anu tunduk tur sumerah ka Gusti, sinareng turunan abdi duaan pamugi ogé (dijantenkeun) umat anu tunduk tur sumerah ka Gusti. Mugia Gusti nunjukkeun prak-prakan tur tempat-tempat ibadah haji abdi sadaya, sareng mugia Gusti nampi tobat ti abdi sadaya. Saleresna Gusti Maha Jembar-pangampura (tur) Mahaasih."
    },
    {
      "sura": 2,
      "verse": 129,
      "text": "Nun Gusti Pangéran abdi sadaya, mugia Gusti ngutus ka aranjeunna hiji rasul ti antawis aranjeunna sorangan, anu bakal maoskeun ka aranjeunna ayat-ayat Gusti, anu bakal ngawulangkeun Kitab (Al-Qur’an) tur Hikmah (Sunnah) ka aranjeunna, sinareng anu bakal ngabersihkeun aranjeunna (tina kamusrikan tur ahlak nu goréng). Saleresna Gusti Mahakawasa (tur) Mahawijaksana.”"
    },
    {
      "sura": 2,
      "verse": 130,
      "text": "Teu aya nu mikangéwa kana agama Ibrahim iwal ti jalma anu ngabobodo dirina sorangan. Sabenerna Kami geus milih anjeunna di ieu alam dunya, tur sabenerna anjeunna téh di ahératna kaasup jalma-jalma soléh."
    },
    {
      "sura": 2,
      "verse": 131,
      "text": "(Sing inget deui) waktu Pangéran ngadawuh ka anjeunna (Ibrahim), “Sing tunduk tur sumerah diri!” Anjeunna ngawaler, “Abdi tunduk tur sumerah diri ka Pangéran sakumna alam.”"
    },
    {
      "sura": 2,
      "verse": 132,
      "text": "Ibrahim geus ngawasiatkeun éta (ucapan) ka putra-putrana, nya kitu deui Yaqub, (saurna téh), “Anaking, saleresna Allah parantos milih ieu agama pikeun aranjeun. Ku kituna, ulah maot kajaba dina kaayaan muslim.”"
    },
    {
      "sura": 2,
      "verse": 133,
      "text": "Naha maranéh (urang-urang Yahudi) jadi saksi waktu Yaqub rék maot? Waktu anjeunna naros ka putra-putrana, “Naon nu disembah ku aranjeun sanggeus bapa maot?” Aranjeunna ngajawab, “Abdi sadaya badé ibadah ka Pangéranana bapa sareng Pangéranana karuhun bapa, (nyaéta) Ibrahim, Ismail, sareng Ishaq, (nyaéta) Pangéran Nu Mahatunggal tur abdi sadaya sumerah diri ka Mantenna wungkul.”"
    },
    {
      "sura": 2,
      "verse": 134,
      "text": "Tah éta téh umat-umat nu geus kaliwat. Pikeun maranéhna naon-naon nu geus diupayakeun ku maranéhna, jeung pikeun aranjeun ogé naon-naon nu geus diupayakeun ku aranjeun. Aranjeun moal dipénta (tanggung jawab) tina naon-naon anu baheula geus dipilampah ku maranéhna."
    },
    {
      "sura": 2,
      "verse": 135,
      "text": "Maranéhna (urang Yahudi jeung Nasrani) ngomong kieu, “Geura jadi (pangagem) Yahudi atawa Nasrani, tangtu aranjeun meunang pituduh!” Pok ucapkeun ku hidep (Muhammad), “(Moal), tapi (kuring sabalikna ngagem) agama Ibrahim nu lempeng. Anjeunna mah teu pisan-pisan kaasup kana golongan jalma-jalma musrik.”"
    },
    {
      "sura": 2,
      "verse": 136,
      "text": "Ucapkeun ku aranjeun (kaom mu’minin), “Abdi sadaya iman ka Allah sareng kana naon anu parantos diturunkeun ka abdi sadaya, sarta kana naon anu parantos diturunkeun ka Ibrahim, Ismail, Ishaq, Yaqub, sareng turunanana. Kitu deui (abdi sadaya iman) kana naon nu parantos dipaparinkeun ka Musa, Isa, sareng para nabi ti mungguhing Pangéranana. Abdi sadaya teu ngabénten-bénten salah saurang ogé ti antawis aranjeunna. Abdi sadaya sumerah diri ka Mantenna.”"
    },
    {
      "sura": 2,
      "verse": 137,
      "text": "Upama maranéhna (urang Yahudi jeung Nasrani) iman ka nu sakumaha diimanan ku aranjeun, tangtu bener-bener meunang pituduh, tapi lamun seug maranéhna ngabalieur, tangtu bakal aya dina pasalia paham (jeung aranjeun). Ku kituna, Allah bakal nyukupan hidep (Muhammad) dina nyanghareupan maranéhna (kalayan pitulung Mantenna). Saleresna Allah Maha Ngadangu (tur) Mahauninga."
    },
    {
      "sura": 2,
      "verse": 138,
      "text": "(Sing tetep dina) Sibgah Allah (celepan Allah). 43) Saha nu leuwih alus sibgah-Na tibatan Allah? (Ucapkeun ogé) abdi sadaya ibadah mung ka Mantenna."
    },
    {
      "sura": 2,
      "verse": 139,
      "text": "Pék caritakeun ku hidep (Muhammad), “Naha aranjeun rék ngadébat kuring saréréa tina perkara Allah? Padahal Mantenna téh Pangéran kuring saréréa jeung Pangéran aranjeun. Pikeun kuring saréréa amal-amalan kuring jeung pikeun aranjeun amal-amalan aranjeun. Kuring sadaya mah ihlas sumerah ka Mantenna."
    },
    {
      "sura": 2,
      "verse": 140,
      "text": "Atawa naha aranjeun (urang Yahudi jeung Nasrani) nyarita yén Ibrahim, Ismail, Ishaq, jeung Yaqub katut turunanana téh pangagem agama Yahudi atawa Nasrani? Pék caritakeun ku hidep (Muhammad), “Naha aranjeun nu leuwih nyaho téh atawa Allah? Saha nu leuwih dolim tibatan jalma nu nyumputkeun kasaksén ti Allah 44) anu aya di manéhna?” Allah moal pisan-pisan lalieun kana naon-naon nu geus dipilampah ku maranéh."
    },
    {
      "sura": 2,
      "verse": 141,
      "text": "Éta téh umat-umat nu geus kaliwat. Pikeun maranéhna naon-naon nu geus diupayakeun ku maranéhna (sorangan), jeung pikeun aranjeun ogé naon-naon nu geus diupayakeun ku aranjeun. Aranjeun moal dipénta (tanggung jawab) tina naon-naon anu geus dipilampah ku maranéhna (baheula)."
    },
    {
      "sura": 2,
      "verse": 142,
      "text": "Jalma-jalma nu kurang akal ti antara manusa bakal nanya kieu, “Naon nu méngkolkeun maranéhna (kaom muslimin) ti kiblat (Baitul Maqdis) anu baheula maranéhna (ngiblat) ka dinya?” Caritakeun ku hidep (Muhammad), “Kagungan Allah (lebah) wétan jeung kulon. Mantenna maparin pituduh ka saha baé anu dikersakeuna-Na kana jalan anu lempeng.”"
    },
    {
      "sura": 2,
      "verse": 143,
      "text": "Nya saperti kitu ogé Kami geus ngajadikeun aranjeun (kaom muslimin) umat siger tengah 45) sangkan aranjeun jadi saksi pikeun (lalampahan) jalma-jalma jeung (sangkan) Rasul (Muhammad) ogé jadi saksi keur (lalampahan) aranjeun. Kami henteu ngajadikeun kiblat anu disanghareupan ku hidep (baheula salaku kiblat hidep ayeuna), anging pikeun nganyahokeun saha anu tumut ka Rasul jeung saha anu balik deui ka tukang (murtad). Sabenerna (pindahna kiblat) téh beurat karasana anging pikeun jalma-jalma anu geus dipaparinan pituduh ku Allah. Allah moal pisan-pisan nyapirakeun kana iman aranjeun. Sabenerna Allah Mahawelas (tur) Mahaasih."
    },
    {
      "sura": 2,
      "verse": 144,
      "text": "Kami temen-temen ningali beungeut hidep (Muhammad) sering tatanggahan ka langit. Mangka, Kami bakal nyanghareupkeun hidep kana kiblat anu dipikaresep ku hidep (Ka’bah). Atuh prak geura sanghareupkeun beungeut hidep ka lebah Masjidil Haram. Di mana baé aranjeun ayana, sanghareupkeun beungeut aranjeun ka lebah dinya. Sabenerna jalma-jalma anu dipaparinan Kitab (Torét jeung Injil) nyahoeun pisan yén (pindahna kiblat ka Masjidil Haram) téh éstu bebeneran ti Pangéranana. Allah moal bakal lalieun kana naon-naon anu dipilampah ku maranéhna."
    },
    {
      "sura": 2,
      "verse": 145,
      "text": "Sanajan hidep (Muhammad) bener-bener ngadatangkeun sakabéh ayat (katerangan) ka éta jalma-jalma anu dibéré Kitab (Yahudi jeung Nasrani), maranéhna téh tetep baé moal nurut kana kiblat hidep, nya kitu deui hidep ogé moal nurut kana kiblat maranéhna. Sabagian ti antara maranéhna ogé moal nurut kana kiblat (boga) sawaréhna deui. Sabenerna lamun hidep nurut kana kahayang maranéhna, sanggeusna datangna élmu ka hidep, tangtu hidep ogé kaasup kana golongan jalma-jalma dolim."
    },
    {
      "sura": 2,
      "verse": 146,
      "text": "Jalma-jalma anu geus dipaparinan Kitab (Torét jeung Injil) ku Kami pada nyahoeun ka hidep (Muhammad), 46) sakumaha maranéhna nyahoeun ka anak-anakna sorangan. Sabenerna sabagian ti antara maranéhna nyumputkeun bebeneran, padahal maranéhna téh nyahoeun."
    },
    {
      "sura": 2,
      "verse": 147,
      "text": "Bebeneran téh (datang) ti Pangéran hidep. Ku sabab kitu, hidep mah omat ulah kaasup ka jalma-jalma anu mangmang."
    },
    {
      "sura": 2,
      "verse": 148,
      "text": "Saban umat pada boga kiblat (séwang-séwangan), tempat maranéhna nyanghareup (ka dinya). Ku kituna, aranjeun kudu paheula-heula dina kahadéan. Di mana baé aranjeun aya, pasti Allah bakal ngumpulkeun aranjeun kabéh. Saleresna Allah téh Nu Mahakawasa kana sagala perkara."
    },
    {
      "sura": 2,
      "verse": 149,
      "text": "Ti mana baé hidep (Muhammad) kaluar, mangka sanghareupkeun beungeut hidep ka lebah Masjidil Haram. Sabenerna éta téh katangtuan ti Pangéran hidep. Allah moal pisan-pisan lalieun kana sagala anu dipilampah ku aranjeun."
    },
    {
      "sura": 2,
      "verse": 150,
      "text": "Ti mana baé hidep kaluar, mangka sanghareupkeun beungeut hidep ka lebah Masjidil Haram; Di mana baé aranjeun aya, sanghareupkeun beungeut aranjeun ka lebah dinya, supaya jalma-jalma teu boga alesan pikeun ngabantah ka aranjeun, anging jalma-jalma anu dolim ti antara maranéhna. Mangka, aranjeun (kaom mu’min) ulah rék sieun ku maranéhna, tapi sing sieun ka Kami, supaya Kami nyampurnakeun ni’mat Kami ka aranjeun jeung supaya aranjeun meunang pituduh."
    },
    {
      "sura": 2,
      "verse": 151,
      "text": "Sakumaha Kami geus ngutus ka aranjeun (kaom mu’minin) rasul (Muhammad) ti (antara) aranjeun, anu macakeun ayat-ayat Kami ka aranjeun, anu nyucikeun aranjeun, anu ngawurukan ka aranjeun Kitab (Al-Qur’an) jeung Hikmah (Sunnah), jeung anu ngawurukan naon-naon anu tacan dipikanyaho ku aranjeun."
    },
    {
      "sura": 2,
      "verse": 152,
      "text": "Mangka, sing éling aranjeun ka Kami, engké Kami ogé bakal éling ka aranjeun. 47) Sing sukuran ka Kami jeung omat ulah kupur ka Kami."
    },
    {
      "sura": 2,
      "verse": 153,
      "text": "Hé jalma-jalma anu iman, geura ménta pitulung (ka Allah) ku jalan sabar jeung salat. Saleresna Allah babarengan jeung jalma-jalma anu sabar."
    },
    {
      "sura": 2,
      "verse": 154,
      "text": "Aranjeun ulah nyarita yén jalma-jalma anu ditelasan dina jalan Allah téh maot. Sabenerna (aranjeunna téh) hirup, 48)  ngan baé aranjeun mah henteu nyadar."
    },
    {
      "sura": 2,
      "verse": 155,
      "text": "Kami pasti bakal nyoba aranjeun ku hiji perkara mangrupa rasa kasieun, lapar, sarta kakurangan harta banda, jiwa, jeung bubuahan. Prak tepikeun béja pikabungaheun ka jalma-jalma anu sabar."
    },
    {
      "sura": 2,
      "verse": 156,
      "text": "(Nyaéta) jalma-jalma anu waktu ditibanan musibah sok ngucapkeun “Innā lillāhi wa innā ilaihi rāji`ūn” 49) (saenyana abdi sadaya kagungan Allah sareng saenyana ka Mantenna abdi sadaya wangsul)."
    },
    {
      "sura": 2,
      "verse": 157,
      "text": "Aranjeunna pisan anu meunang pangampura jeung rahmat ti Pangéranana. Aranjeunna pisan ogé anu meunang pituduh téh."
    },
    {
      "sura": 2,
      "verse": 158,
      "text": "Sabenerna Sofa jeung Marwah mangrupakeun sabagian tina syiar (agama) Allah. 50) Mangka, saha baé anu ngalaksanakeun haji ka Baitullah atawa ngalakonan umroh, henteu matak dosa pikeun maranéhna ngalaksanakeun sa’i 51) di antara éta dua tempat. Saha baé ogé kalayan karidoan haté migawé (rupa-rupa) kahadéan, saleresna Allah téh Nu Mahasukur 52) (tur) Mahauninga."
    },
    {
      "sura": 2,
      "verse": 159,
      "text": "Sabenerna jalma-jalma anu nyumputkeun naon anu geus diturunkeun ku Kami (dina Kitab) mangrupa katerangan-katerangan jeung pituduh, sanggeusna Kami nerangkeun kandungan éta kitab ka maranéhna, pasti Allah ngala’nat ka maranéhna. Kitu deui sakabéh anu ngala’nat (nyaéta para malaikat, kaom mu’min, jeung nu lianna)."
    },
    {
      "sura": 2,
      "verse": 160,
      "text": "Kajaba jalma-jalma anu tobat, ngoméan lalampahan dirina, jeung nerangkeun (anu disumputkeun). 53) Mangka, pikeun maranéhna Kami bakal narima tobatna, da Kami mah Maha Nampi-tobat (tur) Mahaasih."
    },
    {
      "sura": 2,
      "verse": 161,
      "text": "Sabenerna jalma-jalma anu kupur jeung paéh dina kaayaan kapir, nya pikeun maranéhna téh la’nat Allah, para malaikat, jeung sakabéh manusa."
    },
    {
      "sura": 2,
      "verse": 162,
      "text": "Bari maranéhna téh langgeng dina éta (la’nat). Moal diénténgkeun siksaanana jeung maranéhna moal dibéré témpo."
    },
    {
      "sura": 2,
      "verse": 163,
      "text": "Pangéran aranjeun téh Pangéran Nu Mahatunggal. Taya deui Pangéran (anu hak diibadahan) anging Mantenna Nu Mahawelas (tur) Mahaasih."
    },
    {
      "sura": 2,
      "verse": 164,
      "text": "Sabenerna dina diciptakeunana langit jeung bumi, silih gentina peuting jeung beurang, parahu-parahu anu lalayaran di lautan kalayan mawa (muatan) anu mangpa’at pikeun manusa, cai hujan anu diturunkeun ku Allah ti langit, anu ku éta cai Mantenna ngahirupkeun bumi anu tadina mah garing tur nyebarkeun dina éta bumi sagala rupa sasatoan, jeung muterna angin, méga anu diatur antara langit jeung bumi, (sakabéhana) tétéla mangrupakeun tanda-tanda (kakawasaan Allah) pikeun jalma-jalma nu mikir."
    },
    {
      "sura": 2,
      "verse": 165,
      "text": "Ti antara manusa aya nu ngajadikeun pirang-pirang sesembahan salian ti Allah. Maranéhna mikacinta kana éta (sesembahan) saperti mikacintana (kaom mu’minin) ka Allah. Padahal jalma-jalma anu iman mah mikacintana ka Allah téh leuwih beurat. Lamun seug jalma-jalma anu dolim 54) téh (nalika di dunya) nyaksian (kajadian) waktu (maranéhna) nénjo siksaan (dina Poé Kiamat), (terus maranéhna sadar) yén sabenerna kakuatan téh sakabéhna ogé kagungan Allah jeung saleresna Allah téh beurat pisan siksaan-Na, (tangtu maranéhna moal ngajadikeun sesembahan salian ti Allah)."
    },
    {
      "sura": 2,
      "verse": 166,
      "text": "(Nyaéta) waktu jalma-jalma anu dituturkeun lulubaran ti jalma-jalma anu nuturkeunana; (waktu) maranéhna nénjo siksaan; jeung (waktu) tali-tumali (kamanusaan di dunya) pegat ti antara maranéhna."
    },
    {
      "sura": 2,
      "verse": 167,
      "text": "Jalma-jalma anu nuturkeun téh ngomong kieu, “Lamun seug urang meunang kasempatan (balik deui ka alam dunya), tangtu urang ogé bakal lulubaran ti maranéhna, sakumaha maranéhna lulubaran ti urang (dina Poé Kiamat).” Tah kitu pisan Allah mintonkeun ka maranéhna amal-amalna (anu goréng jadi) mangpirang-pirang kanalangsaan pikeun maranéhna. Bari maranéhna pamohalan pisan bisa kaluar tina api naraka."
    },
    {
      "sura": 2,
      "verse": 168,
      "text": "Hé sakabéh manusa, prak geura dahar anu halal tur alus tina naon-naon (anu aya) di bumi, jeung omat ulah nuturkeun tapak lacak sétan. Sabenerna manéhna téh musuh anu nyata pikeun maranéh."
    },
    {
      "sura": 2,
      "verse": 169,
      "text": "Sabenerna éta (sétan) ngan maréntah ka maranéh migawé kagoréngan jeung kajahatan tur nyaritakeun naon anu henteu dipikanyaho (bener-salahna) ngeunaan Allah."
    },
    {
      "sura": 2,
      "verse": 170,
      "text": "Lamun seug maranéhna diomongan, “Kudu nurut kana wahyu anu diturunkeun ku Allah,” maranéhna ngajawab, “(Moal!) Kuring saréréa mah ngan nurut kana naon nu kapanggih sok dipilampah ku karuhun-karuhun kuring saréréa baé.” Naha (maranéhna tetep rék nurut) sanajan karuhun-karuhun maranéhna téh teu nyahoeun noan-naon jeung henteu pisan meunang pituduh?"
    },
    {
      "sura": 2,
      "verse": 171,
      "text": "Ari paupamaan pikeun (jalma anu nyalukan) jalma-jalma kapir téh lir ibarat (tukang angon) anu nyalukan (sato) ku basa anu teu pikahartieun, ngan saukur ngadéngé geroan jeung calukan wungkul. Maranéhna (jalma kapir) téh nya torék, nya pireu, nya lolong deui. Kumaha baé ogé maranéhna mah tetep moal ngartieun."
    },
    {
      "sura": 2,
      "verse": 172,
      "text": "Hé sakabéh jalma anu iman, pék geura dahar ku aranjeun (dahareun) anu alus tina rejeki anu ku Kami geus dipaparinkeun ka aranjeun! Kudu sukuran ogé ka Allah lamun aranjeun ibadah ngan wungkul ka Mantenna."
    },
    {
      "sura": 2,
      "verse": 173,
      "text": "Saleresna Mantenna (Allah) ngan haramkeun ka maranéh (mangrupa) bangké, getih, daging babi, jeung (daging) sato anu dipeuncit bari (nyebut jenengan) salian ti Allah. Tapi saha baé anu kapaksa (ngadaharna) lain karana mikahayang jeung henteu ogé ngaliwatan wates, mangka henteu jadi dosa ka manéhna. Saleresna Allah Maha Jembar-pangampura (tur) Mahaasih."
    },
    {
      "sura": 2,
      "verse": 174,
      "text": "Sabenerna jalma-jalma anu nyumputkeun naon anu diturunkeun ku Allah, nyaéta (kandungan) Kitab, sarta ngajual éta kandungan ku pangaji nu saeutik, nya maranéhna téh ngan ngadahar seuneu naraka dina (ngeusian) beuteung-beuteungna. 55) Dina Poé Kiamat Allah moal maliré ka maranéhna jeung moal ngabersihkeun maranéhna (tina dosa-dosana). Malah pikeun maranéhna téh disayagikeun siksaan anu kacida nyerina."
    },
    {
      "sura": 2,
      "verse": 175,
      "text": "Nya maranéhna pisan jalma-jalma anu meuli kasasaran ku pituduh, jeung (meuli) siksaan ku pangampura. Na aya ku wani-wani teuing maranéhna nangtang siksaan naraka téh!"
    },
    {
      "sura": 2,
      "verse": 176,
      "text": "Kitu téh lantaran sabenerna Allah geus nurunkeun Kitab (Al-Qur’an) kalayan ḥaq (bener jeung mawa pituduh); jeung lantaran sabenerna jalma-jalma anu pasalia paham ngeunaan (bebeneran) éta Kitab aya dina pasalia paham anu jauh (tina bebeneran)."
    },
    {
      "sura": 2,
      "verse": 177,
      "text": "Kahadéan téh lain ngan saukur madepkeun beungeut aranjeun ka beulah wétan jeung ka kulon, tapi kahadéan téh nyaéta (kahadéan) jalma anu iman ka Allah, kana Poé Ahir, ka para malaikat, kana kitab, jeung ka para nabi, sarta ngainpakkeun harta anu dipikacintana ka kulawargana anu dareukeut, ka budak yatim, ka nu miskin, ka ibnu sabil (musapir), ka anu ménta-ménta, jeung ka abid-abid (anu ngamerdikakeun dirina); jeung (kahadéan jalma) anu ngadegkeun salat, anu mayar jakat, anu nohonan jangji lamun kungsi jangji, serta anu sabar dina mangsa kasangsaraan, dina mangsa kasakit, jeung dina mangsa peperangan. Nya aranjeunna pisan jalma-jalma anu bener téh. Aranjeunna ogé jalma-jalma anu takwa téh."
    },
    {
      "sura": 2,
      "verse": 178,
      "text": "Hé jalma-jalma anu iman, diwajibkeun ka aranjeun (ngalaksanakeun) qisos 56) dina perkara jalma-jalma anu dipaéhan. (Nyaéta) nu merdika (diqisos) lantaran (maéhan) nu merdika, abid (diqisos) lantaran (maéhan) abid, awéwé (diqisos) lantaran (maéhan) awéwé. (Tapi,) saha baé jalma anu meunang pangampura ti (sabagian) dulur anu dipaéhan, kudu diturutkeun kalayan hadé jeung (anu meunang pangampura téh) kudu mayar (diyat) ka jalma anu méré pangampura téa ku cara anu hadé ogé. Tah éta téh hiji kaénténgan jeung hiji rahmat ti Pangéran aranjeun. Tapi saha baé anu ngaliwatan wates sanggeusna kitu, manéhna bakal katibanan siksaan anu kacida nyerina."
    },
    {
      "sura": 2,
      "verse": 179,
      "text": "Dina (ngalaksanakeun hukum) qisos téh aya (jaminan hak) hirup pikeun aranjeun, hé jalma-jalma anu boga akal séhat, sangkan aranjeun takwa."
    },
    {
      "sura": 2,
      "verse": 180,
      "text": "Diwajibkeun ka aranjeun, lamun salah saurang ti antara aranjeun rék maot jeung manéhna ninggalkeun harta banda, wasiat ka indung-bapa jeung ka kulawarga anu dareukeut ku cara anu hadé, 57) (minangka) kawajiban pikeun jalma-jalma anu takwa."
    },
    {
      "sura": 2,
      "verse": 181,
      "text": "Saha baé anu ngarobah éta (wasiat) sanggeusna manéhna ngadéngé, mangka sabenerna dosana pikeun jalma anu ngarobahna wungkul. Saleresna Allah Maha Ngadangu (tur) Mahauninga."
    },
    {
      "sura": 2,
      "verse": 182,
      "text": "Tapi saha baé anu hariwang yén anu méré wasiat beurat sabeulah atawa milampah kasalahan (ngeunaan eusi wasiat), tuluy ngarukunkeun antara anu méré wasiat jeung ahli warisna, 58) mangka henteu dosa pikeun manéhna. Saleresna Allah mah Maha Jembar-pangampura (tur) Mahaasih."
    },
    {
      "sura": 2,
      "verse": 183,
      "text": "Hé jalma-jalma anu iman, diwajibkeun pikeun aranjeun puasa sakumaha geus diwajibkeun ka jalma-jalma saméméh aranjeun sangkan aranjeun takwa."
    },
    {
      "sura": 2,
      "verse": 184,
      "text": "(Nyaéta) sababaraha poé anu ditangtukeun. Saha baé ti antara aranjeun anu gering atawa nyanyabaan (tuluy teu puasa), atuh (wajib ngaganti) sajumlah poé (anu ditinggalkeun téa) dina poé séjénna. Jalma anu ngarasa ripuh ngajalankeun puasa 59) wajib mayar pidyah (nyaéta) méré dahareun ka saurang jalma miskin. Saha baé kalayan karélaan haté migawé kahadéan (ngaleuwihan tina anu geus ditangtukeun), 60) éta téh leuwih hadé pikeun manéhna. Tapi, ngalakonan puasa téh leuwih hadé pikeun aranjeun lamun seug nyaho mah."
    },
    {
      "sura": 2,
      "verse": 185,
      "text": "Romadon téh (bulan) anu di dinya Al-Qur’an diturunkeun, minangka pituduh pikeun manusa jeung katerangan-katerangan anu jelas ngeunaan (ayat-ayat) pituduh jeung (ayat-ayat) anu ngabédakeun (antara anu bener jeung anu salah). Saha baé ti antara aranjeun anu aya dina éta bulan, mangka manéhna wajib puasa, (tapi) saha baé anu gering atawa keur nyanyabaan (tuluy teu puasa), mangka (wajib ngaganti puasana) sajumlah poé anu ditinggalkeunana dina poé-poé anu sejénna. Allah miharep kalonggaran pikeun aranjeun, jeung henteu miharep kasusah pikeun aranjeun. (Allah ogé miharep) aranjeun nyampurnakeun wilangan (puasa) jeung ngagungkeun Allah anu maparin pituduh ka aranjeun, sangkan aranjeun sukuran (kana ni’mat-ni’mat-Na)."
    },
    {
      "sura": 2,
      "verse": 186,
      "text": "Lamun aya hamba-hamba Kami nanyakeun ka hidep (Muhammad) ngeunaan Kami, (béjakeun ku hidep) yén sabenerna Kami téh deukeut. Kami ngabulkeun kana paménta jalma anu ngadoa lamun ngadoa ka Kami. Ku sabab kitu, atuh maranéhna kudu nedunan (paréntah) Kami jeung kudu iman ka Kami sangkan meunang pituduh."
    },
    {
      "sura": 2,
      "verse": 187,
      "text": "Dihalalkeun ka aranjeun campur jeung pamajikan-pamajikan aranjeun dina peutingna bulan puasa. Maranéhna téh pakéan pikeun aranjeun, nya kitu deui aranjeun ogé pakéan pikeun maranéhna. Allah uningaeun yén aranjeun téh henteu kuat nahan napsu aranjeun (ka pamajikan-pamajikan aranjeun), tapi Allah nampi tobat ti aranjeun jeung maparin pangapunten ka aranjeun. Tah ayeuna mah pék baé geura campur jeung maranéhna, jeung pék geura téangan naon nu geus ditetepkeun ku Allah pikeun aranjeun. 61) Pék barang dahar jeung nginum tepi ka jelas pikeun aranjeun (bédana) benang bodas tina benang hideung, nyaéta (bijilna) pajar. Ti dinya, terus sampurnakeun puasana nepi ka (datangna) peuting, (tapi) omat ulah rék campur jeung maranéhna lamun aranjeun keur itikaf 62) di masjid. Éta téh katangtuan Allah, omat pisan aranjeun ulah rék ngadeukeutan. Tah kitu Allah ngajelaskeun ayat-ayat-Na ka manusa sangkan maranéhna takwa."
    },
    {
      "sura": 2,
      "verse": 188,
      "text": "Omat aranjeun ulah rék ngadahar harta banda ti antara aranjeun ku cara nu batil, jeung (ulah ogé) aranjeun nyogok ku éta harta ka hakim-hakim kalayan maksud sangkan aranjeun bisa ngadahar sabagian harta batur ku jalan dosa, padahal aranjeun téh nyaho (yén kalakuan kitu téh salah)."
    },
    {
      "sura": 2,
      "verse": 189,
      "text": "Aranjeunna (para sahabat) nanya ka hidep (Muhammad) tina perkara bulan sabit. Terangkeun ku hidep, “Éta téh (tuduh) wanci pikeun manusa jeung (tuduh wanci ibadah) haji.” Kahadéan téh lain ku pédah abus ka imah ti tukangna, 63) tapi kahadéan téh nyaéta (kahadéan) jalma anu takwa. Pék asupan imah tina lawang-lawangna. Kudu takwa ka Allah sangkan aranjeun untung."
    },
    {
      "sura": 2,
      "verse": 190,
      "text": "Prung geura perangan dina jalan Allah jalma-jalma anu merangan ka aranjeun, tapi omat ulah ngaleuwihan wates. Saleresna Allah teu resepeun ka jalma-jalma anu sok ngaleuwihan wates."
    },
    {
      "sura": 2,
      "verse": 191,
      "text": "Pék paéhan maranéhna di mana baé kapanggihna ku aranjeun. Usir maranéhna ti mana baé maranéhna kungsi ngusir ka aranjeun. Ari pitnah 64) téh leuwih kejem tibatan maéhan. Omat ulah merangan maranéhna dina (sabudeureun) Masjidil Haram, kajaba marahnéhna merangan aranjeun di dinya. Lamun marahnéhna merangan aranjeun (di dinya), mangka prung baé perangan. Tah saperti kitu wawales pikeun jalma-jalma kapir."
    },
    {
      "sura": 2,
      "verse": 192,
      "text": "Tapi lamun maranéhna eureun (tina kakapiran jeung ngamusuhan aranjeun), saleresna mah Allah Maha Jembar-pangampura (tur) Mahaasih."
    },
    {
      "sura": 2,
      "verse": 193,
      "text": "Prung geura perangan maranéhna tepi ka taya deui pitnah jeung (tepi ka) ibadah téh wungkul ka Allah. Lamun maranéhna geus eureun (tina kakapiran jeung ngamusuhan aranjeun), nya taya (deui) mumusuhan kajaba jeung jalma-jalma anu dolim."
    },
    {
      "sura": 2,
      "verse": 194,
      "text": "Bulan haram kalayan bulan haram deui. 65) Pikeun naon-naon anu kudu dihormatan (lamun dirempak) keuna (katangtuan) qisos. 66) Ku sabab éta, saha baé anu nyerang ka aranjeun, atuh bales deui baé ku nu saimbang jeung seranganana ka aranjeun. Sing takwa aranjeun ka Allah jeung sing nyaho sabenerna Allah téh nyarengan ka jalma-jalma anu takwa."
    },
    {
      "sura": 2,
      "verse": 195,
      "text": "Geura inpakkeun (harta aranjeun) dina jalan Allah, omat ulah ngunclungkeun (diri aranjeun) kana karuksakan ku lampah paripolah sorangan, jeung kudu migawé kahadéan. Saleresna Allah téh mikaresep ka jalma-jalma anu migawé kahadéan."
    },
    {
      "sura": 2,
      "verse": 196,
      "text": "Prak geura sampurnakeun ibadah haji jeung umroh karana Allah. Lamun aranjeun kakepung (ku musuh nepi ka teu bisa nyampurnakeunana), mangka (peuncit baé) hadyu 67) anu gampang (dibeuli), (tapi) aranjeun ulah waka dicukur saméméh hadyu tepi ka tempat pemeuncitanana. Lamun ti antara aranjeun aya anu gering atawa aya kasakit dina sirahna (terus manéhna motong rambut), wajib pikeun manéhna mayar pidyah, nyaéta ku puasa atawa ku sidekah atawa ku (meuncit) korban. Lamun aranjeun dina kaayaan aman, mangka ka saha baé anu ngalakonan umroh saméméh haji, manéhna (wajib meuncit) hadyu anu gampang (dibeuli). Tapi, lamun teu manggih (hadyu peunciteun atawa henteu sanggup), manéhna (wajib) puasa tilu poé dina (usum) haji jeung tujuh (poé) deui engké di mana geus mulang. Éta téh sapuluh (poé) anu sampurna. Éta katangtuan téh (nyaéta kawajiban mayar pidyah) pikeun jalma-jalma anu kulawargana taya di (sabudereun) Masjidil Haram. Kudu takwa aranjeun ka Allah sarta sing nyaho sabenerna Allah téh rongkah pisan balesana-Na."
    },
    {
      "sura": 2,
      "verse": 197,
      "text": "(Usum ibadah) haji téh (dina) sababaraha bulan anu geus dima’lum. 68) Saha baé anu ngalaksanakeun haji dina (bulan-bulan) éta, mangka teu meunang ngomong jorok (rapaṡ), 69) migawé ma’siat, jeung papaséaan sabot (ngalakonan ibadah) haji. Kahadéan naon baé anu ku aranjeun dipigawé, tangtu kauninga ku Allah. Geura prak bebekelan, sabenerna ari bekel anu panghadé-hadéna téh nyaéta takwa. Atuh kudu takwa aranjeun ka Kami, hé jalma-jalma nu boga akal séhat!"
    },
    {
      "sura": 2,
      "verse": 198,
      "text": "Henteu jadi dosa ka aranjeun néangan kurnia (rejeki hasil dagang atawa usaha halal sejénna dina poé-poé haji) ti Pangéran aranjeun. Engké lamun aranjeun budal ti Arafah (neja ka Muzdalifah), breng geura dikir ka Allah di Masy’aril Haram. Geura dikir ka Allah sakumaha geus dituduhkeun ku Mantenna ka aranjeun. Sabenerna aranjeun téh saméméhna kaasup jalma-jalma anu sasar."
    },
    {
      "sura": 2,
      "verse": 199,
      "text": "Sanggeus kitu bral geura mariang ti tempat budalna jalma-jalma anu loba (Arafah), jeung suhunkeun pangapunten ka Allah. Saleresna Allah Mahajembar Pangapunten-Na (tur) Mahaasih."
    },
    {
      "sura": 2,
      "verse": 200,
      "text": "Lamun aranjeun geus réngsé ngalaksanakeun ibadah haji, atuh pék dikir ka Allah saperti (baheula) aranjeun nyebut-nyebut karuhun aranjeun, 70) malah dikirna kudu leuwih tibatan éta. Ti antara jalma-jalma aya anu ngadoa kieu, “Nun Gusti Pangéran abdi sadaya, mugi Gusti maparin ka abdi sadaya (kasaéan) di dunya.” Bari di ahérat manéhna moal meunang bagian (kahadéan) saeutik ogé."
    },
    {
      "sura": 2,
      "verse": 201,
      "text": "Ti antara maranéhna aya ogé anu ngadoa kieu, “Nun Gusti Pangéran abdi sadaya, mugi Gusti maparin ka abdi sadaya kasaéan di dunya sinareng di ahérat, sareng mugi Gusti ngajagi abdi sadaya tina siksa naraka.”"
    },
    {
      "sura": 2,
      "verse": 202,
      "text": "Nya aranjeunna pisan anu bakal meunang bagian tina naon-naon anu geus diupayakeunana. Allah mah Mahaénggal Balitungana-Na."
    },
    {
      "sura": 2,
      "verse": 203,
      "text": "Prak dikir ka Allah dina poé-poé anu geus ditangtukeun jumlahna. 71) Saha baé anu buru-buru mulang (ninggalkeun Mina) sanggeus (nganjrek) dua poé, atuh teu matak jadi dosa pikeun manéhna. Saha baé anu mandeurikeun manéh mulang (ninggalkeun Mina), atuh éta ogé teu matak jadi dosa keur manéhna, (yakni) pikeun jalma anu takwa. Kudu takwa aranjeun ka Allah jeung sing nyaho yén sabenerna aranjeun téh bakal dikumpulkeun ka Mantenna."
    },
    {
      "sura": 2,
      "verse": 204,
      "text": "Ti antara manusa aya anu ucapanana ngeunaan kahirupan dunya ngajadikeun hidep (Muhammad) ngarasa reueus. Manéhna ngajadikeun Allah saksi kana (benerna) eusi haténa, padahal manéhna téh anu pangsengitna ngamusuhanana."
    },
    {
      "sura": 2,
      "verse": 205,
      "text": "Lamun ngaléos (ti hareupeun hidep), manéhna lumaku pikeun nyieun karuksakan di bumi jeung ngaruksak tatangkalan katut sasatoan, sedengkeun Allah mah teu resepeun kana karuksakan."
    },
    {
      "sura": 2,
      "verse": 206,
      "text": "Lamun manéhna diomongan kieu, “Kudu takwa ka Allah,” mangka hudang (dina dirina) kasombongan (anu jadi sebab manéhna) milampah dosa (leuwih loba deui). Ku kituna, pantes pisan pikeun manéhna téh naraka Jahanam. Sabenerna éta (naraka Jahanam) téh padumukan anu panggoréng-goréngna."
    },
    {
      "sura": 2,
      "verse": 207,
      "text": "Ti antara manusa aya anu ngorbankeun dirina karana nyuprih karidoan Allah. Allah Mahawelas ka hamba-hamba-Na."
    },
    {
      "sura": 2,
      "verse": 208,
      "text": "Hé jalma-jalma anu iman, geura asup Islam kalayan sagemblengna, jeung omat ulah nuturkeun tapak lacak sétan! Sabenerna sétan téh musuh anu jelas pisan pikeun aranjeun."
    },
    {
      "sura": 2,
      "verse": 209,
      "text": "Tapi lamun aranjeun tipolését sanggeusna mangpirang-pirang bukti anu nyata datang ka aranjeun, sing nyaho yén saleresna Allah téh Mahaperkasa (tur) Mahawijaksana."
    },
    {
      "sura": 2,
      "verse": 210,
      "text": "Taya deui anu ditunggu-tunggu ku maranéhna (anu nentang Islam) téh salian ti datangna (siksa) Allah jeung para malaikat dina kalangkang méga (dina Poé Kiamat pikeun mutus perkarana), padahal perkarana geus diputuskeun. Ngan ka Allah sagala rupa perkara bakal dipulangkeunana."
    },
    {
      "sura": 2,
      "verse": 211,
      "text": "Cing tanyakeun ku hidep (Muhammad) ka urang Bani Israél, sabaraha lobana bukti (mujijat) anu jelas anu geus dipaparinkeun ku Kami ka maranéhna? Saha baé anu nukeurkeun ni’mat Allah sanggeusna datang ka manéhna, mangka saleresna Allah kacida beurat siksaana-Na."
    },
    {
      "sura": 2,
      "verse": 212,
      "text": "Kahirupan dunya téh dijadikeun karasa éndah dina panénjo jalma-jalma kapir (tepika mikacinta kana éta dunya), bari maranéhna mandang hina ka jalma-jalma mu’min. Padahal, jalma-jalma anu takwa téh aya di luhureun maranéhna dina Poé Kiamat. Allah maparin rejeki ka saha baé anu dikersakeun ku Mantenna tanpa itungan."
    },
    {
      "sura": 2,
      "verse": 213,
      "text": "Manusa téh (baheulana mah) umat anu tunggal (terus maranéhna pasalia). Lajeng Allah ngutus para nabi bari nepikeun béja pangbubungah jeung panggeuing. Bareng jeung aranjeunna, Mantenna nurunkeun kitab-kitab kalayan ḥaq (kalayan bener anu nyandak pituduh), pikeun méré putusan di antara manusa ngeunaan (urusan-urusan) anu dipasaliakeun di antara maranéhna. Anu pasalia paham ngeunaan éta (urusan) mah ngan wungkul jalma-jalma anu dibéré (Kitab), (nyaéta) sanggeusna datang mangpirang-pirang katerangan anu jelas ka maranéhna. (Kitu peta téh) lantaran aya hiri dengki di antara maranéhna. Mangka, Allah méré pituduh bebeneran ka jalma-jalma mu’min ngeunaan urusan anu dipasaliakeun di antara aranjeunna kalayan widi-Na. Nya Allah maparin pituduh ka saha baé nu dikersakeun ku Mantenna kana jalan anu lempeng."
    },
    {
      "sura": 2,
      "verse": 214,
      "text": "Naha aranjeun nyangka bakal asup ka sawarga, padahal can datang ka aranjeun (cocoba) saperti (halna) jalma-jalma anu baheula saméméh aranjeun? Aranjeunna ditibanan pibahlaeun jeung kasangsaraan, sarta dioyag (ku mangrupa-rupa cocoba), nepi ka rasul (dina mangsa harita) jeung jalma-jalma anu iman anu nyarengan anjeunna nyarios kieu, “Iraha atuh dongkapna pitulung Allah?” Sing inget, sabenerna pitulung Allah téh deukeut pisan."
    },
    {
      "sura": 2,
      "verse": 215,
      "text": "Aranjeunna (jalma-jalma anu iman) bakal nanya ka hidep (Muhammad) ngeunaan naon anu kudu diinpakkeun téh. Pék béjakeun ku hidep, “Naon baé (harta) anu hadé anu diinpakkeun ku aranjeun, mangka bikeun ka indung-bapa, dulur anu deukeut, barudak yatim, jalma-jalma anu miskin, jeung jalma-jalma anu keur nyanyabaan (nu butuh pitulung). Kahadéan naon baé anu ku aranjeun dipigawé, mangka saleresna Allah mah Mahauninga."
    },
    {
      "sura": 2,
      "verse": 216,
      "text": "Diwajibkeun perang ka aranjeun, padahal perang téh dipikangéwa ku aranjeun. (Tapi,) bisa jadi aranjeun mikangéwa kana hiji perkara, padahal éta téh (sabenerna mah) hadé pikeun aranjeun. Bisa jadi ogé aranjeun mikaresep kana hiji perkara, padahal éta téh (sabenerna mah) goréng pikeun aranjeun. Allah mah uningaeun (ka nu sabenerna), sedengkeun aranjeun mah teu nyaho."
    },
    {
      "sura": 2,
      "verse": 217,
      "text": "Aranjeunna (jalma-jalma anu iman) nanya ka hidep (Muhammad) ngeunaan perang dina bulan haram. Béjakeun ku hidep kieu, “Perang dina bulan haram téh (dosa) gedé, tapi ngahalang-halang (batur) tina jalan Allah, ingkar ka Mantenna, (ngahalang-halang batur asup ka) Masjidil Haram, jeung ngusir pangeusina ti sabudeureunana (Masjidil Haram), éta leuwih gedé (dosana) mungguhing Allah. (Éta téh sakabéhna pitnah), sedengkeun pitnah 72) téh leuwih gedé (dosana) tibatan maéhan. Maranéhna moal eureun merangan ka aranjeun, tepi ka (bisa) ngabalikkeun aranjeun tina agama aranjeun (kana kakapiran), lamun téa mah maranéhna sanggupeun. Saha baé ti antara aranjeun anu murtad tina agamana, tuluy maot dina jero kakapiran, éta jalma-jalma téh sirna sakabéh amalna di dunya jeung ahérat. Maranéhna pisan anu jadi pangeusi naraka téh. Maranéhna bakal langgeng di dinyana."
    },
    {
      "sura": 2,
      "verse": 218,
      "text": "Sabenerna jalma-jalma anu iman sarta jalma-jalma anu hijrah jeung anu jihad dina jalan Allah, aranjeunna téh miharep rahmat Allah. Allah Maha Jembar-pangampura (tur) Mahaasih."
    },
    {
      "sura": 2,
      "verse": 219,
      "text": "Aranjeunna (jalma-jalma anu iman) nanyakeun ka hidep (Muhammad) ngeunaan arak 73) jeung judi. Pék béjakeun kieu, “Duanana ogé ngandung dosa gedé jeung sababaraha mangpaat pikeun manusa, tapi dosana leuwih gedé tibatan mangpaatna.” Aranjeunna ogé nanyakeun ka hidep naon nu kudu diinpakkeun. Béjakeun deui kieu, “Saleuwihana tina keperluan.” Tah kitu Allah nerangkeun ayat-ayat-Na ka aranjeun sangkan mikir"
    },
    {
      "sura": 2,
      "verse": 220,
      "text": "ngeunaan dunya jeung ahérat. Aranjeunna nanyakeun ogé ka hidep (Muhammad) ngeunaan barudak yatim. Béjakeun kieu, “Ngurus (urusan) maranéhna kalayan hadé téh alus pisan.” Upama aranjeun ngabarengkeun maranéhna jeung hirup aranjeun (éta ogé alus sabab) maranéhna téh dulur-dulur aranjeun. Allah uningaeun (saha) jalma anu nyieun karuksakan ti jalma anu nyieun kahadéan. Upami Allah ngersakeun, tangtos Mantenna tiasa nyumpingkeun kasusah ka aranjeun. Saleresna Allah téh Mahaperkasa (tur) Mahawijaksana."
    },
    {
      "sura": 2,
      "verse": 221,
      "text": "Omat aranjeun ulah rék ngawin awéwé-awéwé musrik saméméh maranéhna iman. Sabenerna awéwé beulian (amat) anu mu’min leuwih alus tibatan awéwé musrik sanajan aranjeun kapincut (ku kageulisanana). Omat aranjeun ulah rék ngawinkeun lalaki musrik (ka awéwé nu iman) saméméh maranéhna iman. Sabenerna lalaki beulian (abid) anu mu’min leuwih hadé tibatan jalma musrik, sanajan aranjeun kapincut (ku kaayaanana). Maranéhna mah ngajak-ngajak ka naraka, sedangkeun Allah ngajak-ngajak ka sawarga jeung pangampura kalayan widi-Na. Allah ngajelaskeun ayat-ayat-Na ka manusa sangkan dijadikeun atikan."
    },
    {
      "sura": 2,
      "verse": 222,
      "text": "Aranjeunna nanyakeun (ogé) ka hidep (Muhammad) ngeunaan héd. Béjakeun ku hidep “Héd téh gangguan.” Ku sabab kitu, aranjeun kudu ngajauhan 74) pamajikan-pamajikan dina waktu keur héd. Omat ulah ngadareukeutan (campur jeung) maranéhna saméméh maranéhna suci. 75) Lamun maranéhna geus beresih, pak baé campur jeung maranéhna dina tempat nu ku Allah diparéntahkeun ka aranjeun. Saleresna Allah mikacinta ka jalma-jalma anu tobat jeung ka jalma-jalma anu nyucikeun diri."
    },
    {
      "sura": 2,
      "verse": 223,
      "text": "Istri-istri aranjeun téh (ibarat) taneuh tempat aranjeun melak pepelakan. Ku kituna, pék datangan éta taneuh tempat aranjeun melak pepelakan téh iraha baé (jeung) ku cara naon baé anu dipikahayang ku aranjeun. Heulakeun (éta pasatemon) pikeun (kahadéan) diri aranjeun. Kudu takwa ka Allah jeung sing terang yén aranjeun téh bakal ngadeuheusan ka Mantenna. Pék tepikeun béja pikabungaheun ka jalma-jalma nu iman."
    },
    {
      "sura": 2,
      "verse": 224,
      "text": "Omat ulah ngajadikeun (asma) Allah dina sumpah aranjeun minangka hahalang nyieun kahadéan, nanjeurkeun katakwaan, jeung ngaislahkeun antara papada manusa. 76) Allah Maha Ngadangu (tur) Mahauninga."
    },
    {
      "sura": 2,
      "verse": 225,
      "text": "Allah henteu nungtut tanggung jawab aranjeun ku sabab sumpah-sumpah aranjeun anu teu dipimaksud (pikeun sumpah), tapi Mantenna nungtut tanggung jawab aranjeun ku sabab (sumpah-sumpah aranjeun) anu diniatkeun ku haté aranjeun. Allah Maha Jembar-pangampura (tur) Mahasantun. 77)"
    },
    {
      "sura": 2,
      "verse": 226,
      "text": "Jalma-jalma anu sumpah ila 78) ka istri-istrina dibéré témpo salila opat bulan (pikeun nangtukeun sikep). Lamun maranéhna balik deui (ka istri-istrina), saleresna Allah Maha Jembar-pangampura (tur) Mahaasih."
    },
    {
      "sura": 2,
      "verse": 227,
      "text": "Lamun maranéhna netepkeun haté pikeun masrahkeun (istri-istrina saengeusna ila), saleresna Allah Maha Ngadungu (tur) Mahauninga."
    },
    {
      "sura": 2,
      "verse": 228,
      "text": "Pamajikan-pamajikan anu ditalak (kudu) nunggu kalayan nahan dirina (salila) tilu kali qurū’. 79) Maranéhna teu meunang nyumputkeun naon-naon anu diciptakeun ku Allah dina rahimna, lamun maranéhna iman ka Allah jeung Poé Ahir. Salaki-salakina leuwih hak ngarujuk maranéhna dina éta waktu (idah) lamun maranéhna (para salaki) rék islah (rujuk). Maranéhna (para pamajikan) téh boga hak anu saimbang jeung kewajibanana nurutkeun cara nu patut, tapi salaki-salakina boga (hiji) darajat (tingkatan) di luhur pamajikan-pamajikanana. 80) Allah Mahaperkasa (tur) Mahawijaksana."
    },
    {
      "sura": 2,
      "verse": 229,
      "text": "Talak (anu bisa dirujuk deui) téh dua kali. Ku kituna, (salaki) bisa ngarujuk deui ku cara nu hadé atawa papisah kalayan hadé deui. Henteu halal pikeun aranjeun (para salaki) nyokot deui naon-naon nu geus dibikeun (mangrupa maskawin atawa hadiah) ka maranéhna sanajan saeutik ogé, kajaba lamun maranéhna (salaki jeung pamajikanana) pada hariwang moal pibisaeun ngajalankeun hukum-hukum Allah. Mangka, lamun aranjeun (para wali) manghariwangkeun duanana teu bisa ngajalankeun hukum-hukum Allah, taya dosa (mutuskeun) ka duanana ngeunaan bayaran anu (kudu) dibikeun (ku pamajikanana) pikeun nebus dirina. 81) Éta téh katangtuan-katangtuan Allah, omat aranjeun ulah ngarempak éta hukum-hukum. Saha baé anu ngarempak, mangka maranéhna téh jalma-jalma anu dolim."
    },
    {
      "sura": 2,
      "verse": 230,
      "text": "Lamun salaki nyerahkeun pamajikanana sanggeus (talak nu kadua), éta (urut) pamajikanana teu halal pikeun manéhna (keur dirujuk), nepi ka dikawin lalaki séjén. Engké lamun manéhna dipasrahkeun ku lalaki séjén téa, taya dosa pikeun duanana (urut salaki kahiji jeung éta awéwé) pikeun kawin deui lamun maranéhna yakin bisa ngajalankeun hukum-hukum Allah. Éta téh hukum-hukum Allah nu diterangkeun ku Mantenna ka jalma-jalma anu (hayang) nyaho."
    },
    {
      "sura": 2,
      "verse": 231,
      "text": "Lamun aranjeun masrahkeun istri-istri, terus maranéhna ngadeukeutan ahir idahna, 82) pék rujuk maranéhna ku cara nu hadé, atawa pék talak ku cara nu hadé (deui). Omat ulah ngarujuk lamun boga maksud pikeun milaraan maranéhna. Saha baé anu migawé kitu, manéhna bener-bener geus ngadoliman dirina sorangan. Omat ulah ngajadikeun ayat-ayat (hukum-hukum) Allah minangka bahan léléwéan. Sing inget kana ni'mat Allah (anu geus dipaparinkeun) ka anjeun sarta naon anu geus diturunkeun ku Allah ka aranjeun, nyaéta Kitab (Al-Qur’an) sareng Hikmah (Sunnah). Mantenna maparin atikan ka aranjeun ku (naon-naon anu geus diturunkeun ka aranjeun). Kudu takwa ka Allah jeung kudu terang yén saleresna Allah Mahauninga kana sagala perkara."
    },
    {
      "sura": 2,
      "verse": 232,
      "text": "Lamun aranjeun masrahkeun istri-istri (aranjeun), terus nepi ka (béak) idahna, omat ulah nyegah maranéhna kawin deui jeung pisalakieunana, 83) lamun geus pada cocok di antara maranéhna kalayan cara anu patut. Tah éta téh anu dinaséhatkeun pikeun jalma-jalma ti antara aranjeun anu iman ka Allah jeung Poé Ahir. Éta téh leuwih hadé jeung leuwih suci pikeun aranjeun. Allah mah uningaeun, sedengkeun aranjeun mah henteu nyaho."
    },
    {
      "sura": 2,
      "verse": 233,
      "text": "Para indung pék nyusuan anak-anakna salila dua taun pinuh, (nyaéta) pikeun nu hayang nyampurnakeun (waktu) nyusuan. Kawajiban bapa budak nanggung napkah jeung pakéan pikeun maranéhna (para indung) ku cara anu hadé. Hiji jalma henteu diperedih anging saluyu jeung kasanggupanana. Indung ulah katalangsara ku alatan anakna. Kitu deui bapa ulah katalangsara ku alatan anakna. Ahli waris ogé (boga kawajiban) saperti kitu. Mun salaki jeung pamajikan hayang nyapih anakna (saméméh dua taun) kalayan rido jeung musawarah antara duanana, henteu jadi dosa keur duanana. Lamun maranéhna hayang nyusukeun anak-anakna ka batur, teu matak dosa pikeun maranéhna masrahkeun bayaran (ka anu nyusuan) kalayan ku cara anu hadé. Kudu takwa Allah jeung kudu pada terang yén Allah téh Maha Ningali kana naon-naon anu dipigawé ku aranjeun."
    },
    {
      "sura": 2,
      "verse": 234,
      "text": "Jalma-jalma anu maot ti antara aranjeun bari ninggalkeun istri-istri, mangka maranéhna (istri-istrina) kudu ngadagoan (idah) pikeun dirina (kawin deui) salila opat bulan sapuluh poé. Tuluy waktu idahna geus béak, teu aya dosa pikeun aranjeun (para wali) ngeunaan naon anu dipigawé ku maranéhna keur dirina sorangan 84) (lamun) turut katangtuan anu hadé. Allah Mahauninga kana naon-naon dipigawé ku aranjeun."
    },
    {
      "sura": 2,
      "verse": 235,
      "text": "Teu matak dosa pikeun aranjeun ngalamar awéwé-awéwé (anu ditinggal maot salakina jeung masih dina waktu idah) ku cara sindir sampir 85) atawa (ku cara) nyumputkeun (kahayang ngawin maranéhna) dina haté aranjeun. Allah uningaeun yén aranjeun (ahirna mah) bakal terus-terang ka maranéhna. Tapi omat aranjeun ulah nyieun jangji (pikeun ngawin) jeung maranéhna ku jalan rasiah, anging saukur ngucapkeun kecap-kecap anu hadé. 86) Omat aranjeun ulah netepkeun akad nikah saméméh waktu idahna béak. Sing terang yén saleresna Allah uningaeun kana gerentes haté aranjeun, mangka sing ajrih ka Mantenna sareng sing terang yén saleresna Allah Maha Jembar-pangampura (tur) Mahasantun."
    },
    {
      "sura": 2,
      "verse": 236,
      "text": "Teu aya kawajiban pikeun aranjeun (mayar maskawin) lamun masrahkeun istri-istri (aranjeun) anu can dicampur ku aranjeun atawa can ditangtukeun maskawinna. (Tapi), pék méré mut`ah 87) ka maranéhna. (Salaki) anu beunghar (paméréna) nurutkeun kamampuhanana jeung anu miskin ogé nurutkeun kamampuhanana, nyaéta paméré anu hadé (nurutkeun kabiasanana). Éta téh mangrupakeun katangtuan pikeun jalma-jalma anu ngalakukeun kahadéan."
    },
    {
      "sura": 2,
      "verse": 237,
      "text": "Lamun aranjeun masrahkeun maranéhna saméméh campur, padahal aranjeun geus nangtukeun (jumlah) maskawinna, mangka (wajib bayar) satengah tina anu geus ditangtukeun, kajaba lamun maranéhna ngabébaskeun atawa dibébaskeun ku anu nyekel beungkeut pernikahan. 88) Silih bébaskeunana aranjeun (hé salaki jeung pamajikan) éta leuwih deukeut kana takwa. Omat aranjeun ulah mopohokeun kana jasa kautamaan (hubungan hadé) di antara aranjeun. Saleresna Allah Maha Ningali kana sagala rupa nu dipilampah ku aranjeun."
    },
    {
      "sura": 2,
      "verse": 238,
      "text": "Geura silih riksa ku aranjeun (kalayan soson-soson) sakabéh salat jeung (kitu deui) salat wusta. 89) Prak adegkeun éta (salat) karana Allah bari husu."
    },
    {
      "sura": 2,
      "verse": 239,
      "text": "Lamun aranjeun (dina kaayaan) sieun (bahaya), prak (salat) bari leumpang atawa bari tutumpakan. Engké waktu aranjeun geus ngarasa aman, pék geura sebut Allah (salat sakumaha biasana) sabab Mantenna geus ngajarkeun ka aranjeun naon anu can dipikanyaho ku aranjeun."
    },
    {
      "sura": 2,
      "verse": 240,
      "text": "Jalma-jalma anu (ngarasa sakeudeung deui bakal) maot ti antara aranjeun bari ninggalkeun istri-istri kudu nyieun wasiat pikeun istri-istrina, (nyaéta) napkah satauneun bari teu dititah kaluar (ti imah). Tapi lamun maranéhna kaluar (sorangan), mangka taya dosa pikeun aranjeun (wali atawa waris ti almarhum) ngantep maranéhna migawé kahadéan pikeun dirina sorangan. Allah téh Mah Perkasa (tur) Mahawijaksana."
    },
    {
      "sura": 2,
      "verse": 241,
      "text": "Awéwé-awéwé anu diserahkeun kudu dibéré mut’ah (ku salaki-salakina) kalayan patut, minangka kawajiban pikeun jalma-jalma anu takwa."
    },
    {
      "sura": 2,
      "verse": 242,
      "text": "Tah kitu Allah nerangkeun ayat-ayat-Na (hukum-hukum-Na) ka aranjeun sangkan ngarti."
    },
    {
      "sura": 2,
      "verse": 243,
      "text": "Naha hidep teu niténan jalma-jalma anu kaluar ti lemburna sabab sieun maot bari jumlahna rébuan? 90) Lajeng Allah ngadawuh ka maranéhna, “Hos wé paraéh (kabéh)!” Lajeng Mantenna ngahirupkeun deui maranéhna. Saleresna Allah bener-bener maparin kurnia ka manusa, tapi lolobana mah teu sukuran."
    },
    {
      "sura": 2,
      "verse": 244,
      "text": "Prung geura perang dina jalan Allah, sarta kanyahokeun ku aranjeun yén saleresna Allah Maha Ngadangu (tur) Mahauninga."
    },
    {
      "sura": 2,
      "verse": 245,
      "text": "Saha nu daék méré injeuman 91) ka Allah kalayan injeuman nu hadé, tangtu Allah bakal nikel-nikel (pamayaran éta injeuman) ka manéhna kalayan tikelan anu loba pisan. Allah téh anu nahan jeung ngajembarkeun (rejeki). Nya wungkul ka Mantenna aranjeun bakal dipulangkeun."
    },
    {
      "sura": 2,
      "verse": 246,
      "text": "Naha hidep (Muhammad) teu niténan para pamingpin Bani Israél sabada Musa (wapat), waktu maranéhna ngomong kieu ka salah saurang nabina, “Cobi angkat pikeun abdi sadaya hiji raja supaya (kalayan paréntahna) abdi sadaya perang dina jalan Allah.” Nabina ngawaler kieu, “Boa-boa lamun aranjeun diwajibkeun perang mah, aranjeun téh moal daék perang.” Maranéhna ngajawab, “Ku naon abdi sadaya moal perang di jalan Allah, apan abdi sadaya téh parantos diusir ti lembur abdi sadaya sareng (ditebihkeun) ti anak-anak abdi sadaya?” 92) Tapi waktu perang geus diwajibkeun ka maranéhna, maranéhna téh kalah ka ting laléos, kajaba sabagian leutik ti antara maranéhna. Allah Mahauninga ka jalma-jalma nu dolim."
    },
    {
      "sura": 2,
      "verse": 247,
      "text": "Nabina nyarios kieu ka maranéhna, “Saleresna Allah parantos ngangkat Talut jadi raja pikeun aranjeun.” Maranéhna ngajawab, “Piraku Talut dibéré kakawasaan pikeun maréntah kuring saréréa, padahal kuring saréréa leuwih pantes meunang éta kakawasaan tibatan manéhna, jeung (apan) manéhna mah teu dibéré kakayaan anu loba?” Nabina ngawaler kieu, “Saleresna Allah parantos milih anjeunna (jadi raja) pikeun aranjeun jeung parantos maparin kaleuwihan ku rupaning élmu sarta (kaperkasaan) jasmani.” Allah maparin karajaana-Na ka saha baé anu dikersakeun ku Mantenna. Allah Mahajembar (tur) Mahauninga."
    },
    {
      "sura": 2,
      "verse": 248,
      "text": "Nabina nyarios deui kieu ka maranéhna, “Sabenerna ciri kakawasaan (karajaan) Talut téh nyaéta datangna Tabut 93) ka aranjeun. Di jerona aya katengtreman ti Pangéran aranjeun jeung sésa titinggalan kulawarga Musa katut kulawarga Harun. (Ieu Tabut) dicandak ku para malaikat.” Sabenerna dina éta (Tabut) téh aya tanda (bebeneran jeung kakawasaan Allah) pikeun aranjeun lamun enya-enya iman mah."
    },
    {
      "sura": 2,
      "verse": 249,
      "text": "Mangka, waktu Talut kaluar mawa balad-baladna, anjeunna nyarios kieu, “Saleresna Allah bakal nguji ka aranjeun ku hiji walungan. Saha baé ti antara aranjeun anu nginum (caina), éta lain ti (kelompok) kuring. (Tapi) saha baé henteu nginum caina, sabenerna éta mah ti (kelompok) kuring, kajaba jalma-jalma nu nginumna ngan sasiuk leungeun.” Tuluy baé maranéhna téh nginum (éta cai) kajaba sababaraha jalma ti antara maranéhna. Nalika Talut katut jalma-jalma iman nu marenganana meuntas éta (walungan), maranéhna (nu tadi nginum téh) ngomong kieu, “Teu sanggem abdi sadaya dina dinten ieu ngalawan Jalut jeung bala wadyabaladna.” (Tapi) ari jalma-jalma anu yakin bakal ngadeuheusan Allah mah nyaritana téh kieu, “Loba pisan (kajadian) golongan nu saeutik bisa ngéléhkeun golongan nu loba kalayan widi Allah.” Allah téh nyarengan jalma-jalma anu sabar."
    },
    {
      "sura": 2,
      "verse": 250,
      "text": "Nalika geus adu hareupan jeung Jalut katut bala wadyabaladna, maranéhna (Talut jeung bala wadyabaladna) ngadoa, “Nun Gusti abdi sadaya, paparin kasabaran ka abdi sadaya, teguhkeun pamadegan abdi sadaya, sareng pasihan pitulung ka abdi sadaya enggoning nyanghareupan jalma-jalma kapir.”"
    },
    {
      "sura": 2,
      "verse": 251,
      "text": "Maranéhna (bala tentara Talut ahirna bisa) ngéléhkeun bala tentara Jalut kalayan widi Allah, sarta (dina éta peperangan) Dawud nelasan Jalut. Salajengna Allah maparin ka Dawud karajaan sareng hikmah, sarta ngawurukan anjeunna mangrupa naon-naon anu dikersakeun ku Mantenna. Upama téa mah Allah henteu nyegah (katelengesan) ti sabagian manusa ku sabagian manusa deui, tangtu ieu bumi téh bakal ruksak, tapi Allah kagungan kurnia (anu ditomplokkeun) ka sajagat alam."
    },
    {
      "sura": 2,
      "verse": 252,
      "text": "Éta téh ayat-ayat Allah. Kami macakeun (ngawahyukeun) ka hidep (Muhammad) kalayan ḥaq (bener jeung mawa pituduh), jeung sabenerna hidep téh salah saurang ti antara para nabi anu diutus."
    },
    {
      "sura": 2,
      "verse": 253,
      "text": "Éta rasul-rasul téh ku Kami geus diunggulkeun sabagianana ti sabagianana deui. Di antarana aya nu ku Allah diajak sasauran (langsung), sarta sabagian deui ku Allah diangkat (sababaraha) darajat. Kami geus maparinkeun ka Isa, putra Maryam, mangpirang-pirang bukti anu jelas (mujijat) sarta Kami geus ngukuhkeun ka anjeunna ku Ruhul Kudus. 94) Upama Allah ngersakeun, tangtu jalma-jalma sabada aranjeunna (rasul-rasul) moal silih paéhan, sanggeus pirang-pirang bukti datang ka maranéhna. Tapi maranéhna pasalia paham, mangka ti antarana aya nu iman jeung sabagian (deui) aya nu kapir. Upama Allah ngersakeun, tangtu maranéhna téh moal silih paéhan, tapi Allah midamel saluyu sareng kersa-Na."
    },
    {
      "sura": 2,
      "verse": 254,
      "text": "Hé jalma-jalma nu iman! Pék inpakkeun (di jalan Allah) sabagian rejeki anu geus dipaparinkeun ku Kami ka aranjeun saméméh datang poé (Kiamat) anu moal aya deui dina éta poé jual-beuli, sosobatan anu dalit, jeung sapaat. Nya jalma-jalma kapir anu darolim mah."
    },
    {
      "sura": 2,
      "verse": 255,
      "text": "Allah, teu aya deui pangéran anging ti Mantenna, Nu Mahahirup, Anu teras-terasan ngurus (mahluk-Na). Mantenna henteu kalindih ku tunduh jeung komo deui ku kulem. Mung kagungan Mantenna naon-naon nu aya di langit sareng nu aya di bumi. Teu aya anu bisa méré sapaat di mungguhing Allah mun teu aya widi-Na. Mantenna uningaeun kana naon-naon nu aya di hareupeun jeung nu aya di tukangeun maranéhna, sedengkeun maranéhna mah teu nyahoeun naon-naon ngeunaan élmu-Na, anging anu dikersakeun (dipaparinkeun) ku Mantenna. Kursi 95) Allah ngawengku langit jeung bumi. Mantenna moal ngaraos capé ngaraksa ka duanana. Mantenna Mahaluhur (tur) Mahaagung."
    },
    {
      "sura": 2,
      "verse": 256,
      "text": "Taya paksaan dina (ngagem) agama (Islam). Sabenerna geus jelas (bédana) jalan anu bener tina jalan anu sasar. Ku kituna, saha baé jalma anu ingkar ka Tāgūt 96) jeung iman ka Allah, tangtu manéhna bener-bener geus nyekel pageuh kana gantungan tali nu kacida kuatna nu moal bisa pegat. Allah Maha Ngadangu (tur) Mahauninga."
    },
    {
      "sura": 2,
      "verse": 257,
      "text": "Allah téh Anu nangtayungan jalma-jalma nu iman. Mantenna ngaluarkeun aranjeunna tinu pararoék (kakapiran) kana cahaya anu béngras (iman). Jalma-jalma kapir mah nu nangtayunganana téh nyaéta Tāgūt (sétan), nu ngaluarkeun jalma-jalma kapir tina cahaya anu béngras (iman) kana mangrupa-rupa poék (kakapiran). Nya maranéhna pisan anu jadi pangeusi naraka téh. Maranéhna bakal langgeng di jerona."
    },
    {
      "sura": 2,
      "verse": 258,
      "text": "Naha hidep (Muhammad) henteu niténan jalma 97) anu ngadébat ka Ibrahim ngeunaan Pangéranana, lantaran Allah geus maparinkeun ka manéhna karajaan (kakawasaan)? Nalika Ibrahim nyarios kieu, “Pangéran kuring mah nyaéta anu tiasa ngahirupkeun jeung ngamaotkeun,” éta jalma ngajawab, “Kuring ogé bisa ari ngahirupkeun jeung ngamaotkeun mah.” 98) Ibrahim nyarios deui, “Saleresna Allah mah anu kawasa medalkeun panonpoé ti wétan, cik pék ku anjeun pedalkeun éta panonpoé ti beulah kulon.” Terus éta jalma kapir téh bingungeun tur cicing. Allah henteu maparin pituduh ka jalma-jalma anu dolim."
    },
    {
      "sura": 2,
      "verse": 259,
      "text": "Atawa (naha hidep henteu niténan) jalma anu ngaliwat ka hiji nagri nu (témbokna) geus runtuh nutupan (ruruntuhan) hateup-hateupna. Anjeunna naros kieu, “Kumaha carana Allah ngahirupkeun deui ieu (nagri) sanggeusna ancur?” Mangka, Allah ngamaotkeun anjeunna (salila) saratus taun, teras ngahirupkeun deui. Allah lajeng naros, “Sabaraha lilana anjeun cicing (di dieu)?” Anjeunna ngawaler, “Abdi cicing (di dieu) téh sadinten atanapi satengah dinten.” Allah ngadawuh, “Sabenerna anjeun cicing (di dieu) téh geus saratus taun (lilana). Geura tengetan tah kadaharan jeung inuman anjeun anu teu aya robahna, jeung pék tengetan tah kaldé anjeun (anu geus jadi tulang-taléng). Kami bakal ngajadikeun anjeun jadi tanda (kakawasaan Kami) pikeun manusa. Geura tengetan ogé tuh tulang-taléng éta (kaldé), kumaha carana Kami nyusun deui tuluy ngabulen deui ku daging.” Barang geus tétéla ka anjeunna (kumaha carana Allah ngahirupkeun deui anu maot), anjeunna nyarios, “Abdi terang saleresna Allah Mahakawasa kana sagala rupi perkara.”"
    },
    {
      "sura": 2,
      "verse": 260,
      "text": "(Sing inget) nalika Ibrahim nyarios, “Nun Gusti Pangéran abdi, tingalikeun ka abdi (kumaha carana) Gusti ngahirupkeun jalma-jalma nu parantos maot?” Allah ngadawuh, “Naha anjeun téh can percaya (kénéh)?” Ibrahim ngawaler, “Kantenan pisan percanten. Mung baé supados manah abdi tengtrem (mantep).” Allah ngadawuh, “(Lamun kitu mah) seug cokot ku hidep opat sato anu jangjangan, tuluy cacag éta sato ku hidep. Tuluy, balangkeun dina saban bukit hiji bagian tina éta (cacagan) téh. Tuluy calukan ku hidep éta sato-sato téh, tangtu bakal datang ka hidep kalayan gancang pisan.” Sing nyaho yén saleresna Allah Mahaperkasa (tur) Mahawijaksana."
    },
    {
      "sura": 2,
      "verse": 261,
      "text": "Paupamaan jalma-jalma anu ngainpakkeun hartana dina jalan Allah téh lir ibarat binih sasiki anu nuwuhkeun tujuh ranggeuy. Dina unggal-unggal ranggeuyna aya saratus siki. Allah (teras-terasan) nganikel-nikel (wawales) ka saha baé anu dikersakeun ku Mantenna. Allah Mahajembar (tur) Mahauninga."
    },
    {
      "sura": 2,
      "verse": 262,
      "text": "Jalma-jalma anu ngainpakkeun hartana dina jalan Allah, tuluy aranjeunna henteu marengan naon-naon anu diinpakkeun ku nyebut-nyebut éta inpak atawa nganyerikeun (ka nu dibéréna), tangtu aranjeunna bakal meunang ganjaran di mungguhing Pangéranana. Taya rasa kasieun keur aranjeunna jeung moal ngarasa sedih."
    },
    {
      "sura": 2,
      "verse": 263,
      "text": "Omongan anu hadé jeung méré hampura 99) leuwih alus tibatan sidekah anu dibarengan ku nganyerikeun (rarasaan anu dibéré). Allah Mahasugih (tur) Mahasantun."
    },
    {
      "sura": 2,
      "verse": 264,
      "text": "Hé jalma-jalma anu iman, omat ulah tepi ka mupus (ganjaran) sidekah-sidekah aranjeun ku nyebut-nyebut (éta kaalusan) atawa nganyerikeun (rarasaan jalma anu dibéré), saperti jalma anu ngainpakkeun hartana lantaran hayang ditingal batur (riya) bari henteu iman ka Allah jeung kana Poé Kiamat. Paupamaanana téh lir ibarat batu lemes anu di luhurna aya kebul, tuluy katinggang hujan ngagebrét nepi ka éta batu téh lemes deui. Maranéhna teu meunang mangpaat saeutik ogé tina naon-naon anu geus diupayakeunana. Allah téh moal maparin pituduh ka jalma-jalma kapir."
    },
    {
      "sura": 2,
      "verse": 265,
      "text": "Paupamaan jalma-jalma anu ngainpakkeun hartana karana miharep karidoan Allah jeung sangkan jiwana ajeg, éta téh lir ibarat hiji kebon anu aya di dataran luhur anu ditibanan ku hujan anu ngagebrét, tuluy ngahasilkeun bubuahan dua kali lipet. Lamun teu katibanan ku hujan anu ngagébret ogé, ku hujan ngaririncik (atawa ibun) ogé (cukup). Allah Maha Ningali kana sakabéh lalampahan aranjeun."
    },
    {
      "sura": 2,
      "verse": 266,
      "text": "Naha (aya) salah saurang ti antara aranjeun anu hayang boga kebon korma jeung anggur, anu di handapeunana cur-cor walungan-walungan? Di jero éta kebon manéhna boga mangrupa-rupa bubuahan. Tuluy datang mangsa (umur) kolot ka manéhna, padahal manéhna téh boga turunan anu laleutik kénéh.Tuluy kebonna téh ditebak ku angin puyuh anu ngandung seuneu nepikeun kaduruk. 100) Tah kitu pisan Allah nerangkeun ayat-ayat-Na ka aranjeun sangkan mikir."
    },
    {
      "sura": 2,
      "verse": 267,
      "text": "Hé jalma-jalma anu iman, pék inpakkeun (dina jalan Allah) anu hadé-hadé tina sabagian hasil pakasaban aranjeun, jeung sabagian tina naon anu dikaluarkeun ku Kami pikeun aranjeun tina ieu bumi. Omat aranjeun ulah milih anu goréngna terus diinpakkeun, padahal aranjeun (sorangan) ogé embung nyokot anging (dina narima ogé) bari jeung horéam tur teu ngarérét-rérét acan. Sing terang yén saleresna Allah Mahasugih (tur) Mahapinuji."
    },
    {
      "sura": 2,
      "verse": 268,
      "text": "Sétan nyingsieunan aranjeun ku kamiskinan jeung maréntah sangkan milampah kagoréngan (korét), sedengkeun Allah mah ngajangjian ka aranjeun pangampura jeung kurnia ti Mantenna. Allah Mahajembar (tur) Mahauninga."
    },
    {
      "sura": 2,
      "verse": 269,
      "text": "Mantenna maparin hikmah 101) ka saha baé anu dikersakeun ku Mantenna. Saha baé anu dipaparinan hikmah, manéhna bener-bener geus dipaparinan kahadéan anu loba. Taya anu bisa ngalap atikan anging jalma-jalma anu boga akal séhat."
    },
    {
      "sura": 2,
      "verse": 270,
      "text": "Inpak naon baé anu dikaluarkeun ku aranjeun, atawa nadar 102) naon baé anu dijangjikeun ku aranjeun, saleresna Allah mah uningaeun. Moal aya pikeun jalma-jalma dolim mah anu nulungan saurang ogé."
    },
    {
      "sura": 2,
      "verse": 271,
      "text": "Upama aranjeun némbongken sidekah-sidekah (aranjeun), 103) éta hadé pisan, tapi upama aranjeun nyumputkeun éta sidekah jeung masrahkeun (kalayan rerencepan) ka jalma-jalma pakir, éta (nyumputkeun) téh leuwih alus deui pikeun aranjeun. (Ku éta jalan,) Allah bakal mupus ti aranjeun sabagian kagoréngan-kagoréngan aranjeun. Allah Mahauninga kana sakabéh lalampahan aranjeun."
    },
    {
      "sura": 2,
      "verse": 272,
      "text": "Lain kawajiban hidep (Muhammad) ngajadikeun maranéhna meunang pituduh, nanging Allah anu maparin pituduh ka saha baé anu dikersakeun ku Mantenna. Naon baé (harta) anu diinpakkeun ku aranjeun, (ganjaranana) pikeun aranjeun sorangan. Omat ulah rék ngainpakkeun hiji hal anging karana miharep karidoan Allah. Naon baé (harta) nu diinpakkeun ku aranjeun, tangtu aranjeun bakal dibéré (ganjaran) anu sampurna, bari moal didoliman (saeutik ogé)."
    },
    {
      "sura": 2,
      "verse": 273,
      "text": "(Naon baé harta anu diinpakkeun ku aranjeun) éta pikeun jalma-jalma pakir anu kasengker (usahana karana jihad) dina jalan Allah, nepi ka teu boga lolongkrang upaya (pikeun nyumponan pangabutuhna) di bumi. Jalma anu henteu nyahoeun mah nyangka yén maranéhna téh jalma-jalma anu teu butuh lantaran tara barang pénta ka sasama. Hidep (Muhammad) kenal ka maranéhna ku (ningal) tanda-tandana, (nyaéta) tara daék barang pénta ka jalma bari maksa. Naon baé (harta) anu hadé anu diinpakkeun ku aranjeun (dina jalan Allah), saleresna Allah mah Mahauninga."
    },
    {
      "sura": 2,
      "verse": 274,
      "text": "Jalma-jalma anu ngainpakkeun harta bandana dina mangsa peuting jeung (atawa) dina mangsa beurang bari rerencepan atawa bari terang-terangan, pikeun aranjeunna ganjaran di mungguhing Pangéranana. Moal aya rasa sieun dina diri aranjeunna jeung moal ngarasa sedih."
    },
    {
      "sura": 2,
      "verse": 275,
      "text": "Jalma-jalma anu ngadahar (ngalakukeun) riba téh teu bisaeun nangtung anging saperti nangtungna jalma anu kasurupan sétan (nepi ka teu nyahoeun lebah) ku sabab usapana. 104) Éta téh lantaran sabenerna maranéhna geus ngomong kieu, “Sabenerna mah jual beuli téh sarua baé jeung riba.” Padahal (teu sarua). Allah mah ngahalalkeun jual beuli, sedengkeun riba mah diharamkeun. Ku kituna, saha baé anu kungsi kadatangan pépéling ti Pangéranana, tuluy manéhna eureun (tina ngalakukeun riba), nya keur manéhna naon-naon anu geus katarima baréto (saméméh datangna cegahan) 105), sedengkeun urusanana (dihampura atawa henteuna dipasrahkeun) ka Allah. Saha baé anu balik deui (ngalakukeun riba), mangka maranéhna jadi pangeusi naraka. Maranéhna langgeng di dinyana."
    },
    {
      "sura": 2,
      "verse": 276,
      "text": "Allah ngamusnahkeun riba jeung nyuburkeun sidekah. 106) Allah mah henteu resepeun ka sakur jalma anu terus-terusan dina kakupuran tur lumokot ku dosa. 107)"
    },
    {
      "sura": 2,
      "verse": 277,
      "text": "Sabenerna jalma-jalma anu iman, milampah amal soléh, ngadegkeun salat, jeung ngaluarkeun jakat, pikeun maranéhna ganjaran di mungguhing Pangéranana. Moal aya rasa kasieun dina dirina jeung moal ngarasa sedih."
    },
    {
      "sura": 2,
      "verse": 278,
      "text": "Hé jalma-jalma anu iman, kudu takwa ka Allah jeung geura tinggalkeun sésa riba (anu can dicokot) lamun aranjeun jalma-jalma mu’min mah!"
    },
    {
      "sura": 2,
      "verse": 279,
      "text": "Upama aranjeun teu ngalaksanakeun éta paréntah (ninggalkeun sésa riba), pék umumkeun bakal aya perang (rongkah) ti Allah sareng Rasul-Na. Tapi lamun tobat, aranjeun boga hak nyokot poko harta aranjeun. Aranjeun henteu ngadoliman (batur) jeung aranjeun henteu didoliman (ku batur) deui."
    },
    {
      "sura": 2,
      "verse": 280,
      "text": "Lamun (nu boga hutang) keur nandangan kasusah, atuh béré témpo baé nepi ka bisaeun mayar. Upama aranjeun nyidekahkeun (ku cara ngalubarkeun hutangna), éta leuwih alus keur aranjeun mun nyaho mah."
    },
    {
      "sura": 2,
      "verse": 281,
      "text": "Sing sieun aranjeun kana (siksa anu bakal kajadian dina) hiji poé (Kiamat) nu dina éta poé aranjeun téh bakal dipulangkeun ka mungguhing Allah. Ti dinya masing-masing bakal dibéré (wawales) anu sampurna tina sagala laku lampah nu geus dipigawéna, bari maranéhna moal didoliman (saeutik ogé)."
    },
    {
      "sura": 2,
      "verse": 282,
      "text": "Hé jalma-jalma anu iman, lamun aranjeun ngalakukeun (transaksi) hutang-piutang pikeun témpo nu ditangtukeun, pék catet éta hutang téh. Tukang nyatet ti antara aranjeun kudu nyatet éta hutang kalayan adil. Omat tukang nyatet ulah nolak (lamun dipénta) nyatet hutang sakumaha anu geus diajarkeun ku Allah ka manéhna. Mangka, sakuduna manéhna (daék) nyatet (hutang). Jalma anu ngahutang kudu ngadiktékeun (ka nu nyatet). (Nalika ngadiktékeun hutang), manéhna kudu sieun ka Allah, Pangéranana, serta omat ulah ngurangan saeutik ogé tina hutangna. Lamun jalma nu boga hutang téh kurang akalna, atawa héngkér (kaayaanana), atawa teu bisa ngadiktékeun ku sorangan, atuh ku walina baé didiktékeunana kalayan adil. Kudu aya saksi (nu lobana) duaan, nyaéta dua lalaki ti antara aranjeun. Upama taya (saksi) lalaki saloba duaan, (meunang) saurang lalaki ogé ngan ditambah ku dua awéwé ti antara saksi-saksi (nu aya) anu disaluyuan ku aranjeun, sangkan lamun aya saurang nu poho, saurang deui bisa ngingetkeun. Éta para saksi téh ulah nolak (pikeun méré katerangan) lamun diangkir. Omat aranjeun ulah bosen nyatet hutang, boh leutik boh gedé, nepi ka datang waktuna mayar. Anu kitu téh leuwih adil mungguhing Allah, leuwih nguatan panyaksén, jeung leuwih ngadeukeutkeun aranjeun kana teu mangmang. Kajaba lamun éta jual-beuli téh kontan anu dijalankeun di antara aranjeun. Mangka, teu matak dosa pikeun aranjeun lamun henteu nyatetna ogé. Kudu aya saksi upama aranjeun ngalakukeun jual beuli. Omat juru nyatet ulah dihésékeun, kitu deui saksina. Upama aranjeun ngalakukeun kitu, éta téh sabenerna mah kapasékan dina diri aranjeun. Kudu takwa ka Allah, tangtu Allah bakal masihan piwuruk ka aranjeun. Allah Mahauninga kana sagala perkara."
    },
    {
      "sura": 2,
      "verse": 283,
      "text": "Lamun aranjeun keur aya dina lalampahan bari teu manggih jalma nu bisa dititah nyatet (hutang), nya kudu aya barang jaminan nu bisa dicekel (ku nu ngahutangkeun). Tapi upama aranjeun saling percaya, mangka anu dipercaya (nu ngahutang) kudu nyumponan amanatna (hutangna) sarta kudu takwa manéhna ka Allah Pangéranana. Aranjeun (para saksi) ulah nyumputkeun panyaksénana, sabab saha baé anu nyumputkeun, sabenerna haténa téh kotor. Allah Mahauninga kana naon-naon nu dipigawé ku aranjeun."
    },
    {
      "sura": 2,
      "verse": 284,
      "text": "Kagungan Allah naon-naon nu aya di langit jeung nu aya di bumi. Lamun aranjeun némbongkeun naon-naon nu aya dina jero haté atawa (tetep) nyumputkeun, Allah pasti bakal ngahisab ka aranjeun. Ku kituna, Allah bakal ngahapunteun ka saha baé nu dikersakeun ku Mantenna jeung bakal nyiksa ka saha baé nu dikersakeun ku Mantenna. Allah Mahakawasa kana sagala perkara."
    },
    {
      "sura": 2,
      "verse": 285,
      "text": "Rasul (Muhammad) geus iman kana naon anu diturunkeun ka anjeunna ti Pangéranana (Al-Qur’an), kitu deui jalma-jalma anu iman. Sadayana iman ka Allah, ka para malaikat-Na, kana kitab-kitab-Na, jeung ka rasul-rasul-Na. (Aranjeunna nyarios), “Abdi sadaya teu ngabénten-bénten saurang ogé di antara para rasul.” Aranjeunna nyarios, “Abdi sadaya ngadangu sareng tuhu. Nun Gusti Pangéran abdi sadaya, mugi Gusti ngahapunten ka abdi sadaya, sinareng mung ka Gusti tempat mulang abdi sadaya.”"
    },
    {
      "sura": 2,
      "verse": 286,
      "text": "Allah henteu méré hiji beban ka saurang ogé anging anu luyu jeung kasanggupanana. Manéhna meunang (ganjaran) tina (kahadéan) anu diupayakeunana, jeung meunang (siksaan) tina (kagoréngan) nu diupayakeunana. (Maranéhna ngadoa), “Nun Gusti Pangéran abdi sadaya, mugi Gusti henteu nyiksa ka abdi sadaya upami abdi sadaya hilap atanapi midamel kalepatan. Nun Gusti Pangéran abdi sadaya, mugi Gusti henteu masihan beban abot ka abdi sadaya sakumaha anu ku Gusti parantos dibebankeun ka jalmi-jalmi saméméh abdi. Nun Gusti Pangéran abdi sadaya, mugi Gusti henteu maparin beungbeurat anu abdi sadaya teu kiat manggulna. Mugia Gusti ngahapunten ka abdi sadaya, masihan ampun ka abdi sadaya, sareng masihan rahmat ka abdi sadaya. Nya Gusti nu nangtayungan abdi sadaya, ku margi kitu pasihan pitulung abdi sadaya kanggo mayunan kaom kapir.”"
    },
    {
      "sura": 3,
      "verse": 1,
      "text": "Alif Lām Mīm. 108)"
    },
    {
      "sura": 3,
      "verse": 2,
      "text": "Allah, teu aya deui Pangéran anging Mantenna, Nu Mahahirup, (tur) anu teras-terasan ngurus (mahluk-Na). 109)"
    },
    {
      "sura": 3,
      "verse": 3,
      "text": "Mantenna nurunkeun Kitab (Al-Qur’an) ka hidep (Muhammad) kalayan ḥaq (bener jeung ngandung pituduh), anu ngaenyakeun kana (kitab-kitab anu diturunkeun) saméméhna sarta geus nurunkeun Torét jeung Injil,"
    },
    {
      "sura": 3,
      "verse": 4,
      "text": "saméméhna, minangka pituduh pikeun manusa. Mantenna ogé geus nurunkeun Al-Furqān. 110) Sabenerna jalma-jalma nu ingkar kana ayat-ayat Allah bakal meunang siksaan anu kacida beuratna. Allah Mahaperkasa Anu kagungan wawales."
    },
    {
      "sura": 3,
      "verse": 5,
      "text": "Saleresna kanggo Allah mah teu aya hiji perkara ogé anu samar, boh di bumi boh di langit."
    },
    {
      "sura": 3,
      "verse": 6,
      "text": "Nya Mantenna anu ngabentuk aranjeun di jero rahim sakumaha anu dikersakeuna-Na. Teu aya deui Pangéran iwal ti Mantenna Nu Mahaperkasa (tur) Mahawijaksana."
    },
    {
      "sura": 3,
      "verse": 7,
      "text": "Nya Mantenna anu nurunkeun Kitab (Al-Qur’an) ka hidep (Muhammad). Ti antarana aya ayat-ayat nu muḥkamāt, 111) nya éta pisan pokok-pokok Kitab (Al-Qur’an) téh, sedengkeun anu séjénna mah ayat-ayat nu mutasyābihāt. 112) Anapon jalma-jalma anu jero haténa condong kana kasasaran, maranéhna miluan kana ayat-ayat anu mutasyābihāt pikeun néangan pitnah sarta pikeun néangan takwilna, padahal teu aya anu uninga kana ta’wilna anging Allah. (Anapon) jalmi-jalmi anu élmuna masagi nyarios kieu, “Abdi sadaya iman kana éta (Al-Qur’an). Sadayana ti mungguhing Pangéran abdi sadaya.” Teu aya anu bisa ngalap atikan iwal jalma anu boga akal séhat."
    },
    {
      "sura": 3,
      "verse": 8,
      "text": "(Maranѐhna ngadoa), “Nun Gusti Pangѐran abdi sadaya, mugi Gusti henteu méngparkeun hatѐ abdi sadaya (kana kasasaran) saparantos Gusti maparin pituduh ka abdi sadaya, sareng mugi Gusti maparinkeun rahmat ka abdi sadaya ti mungguhing Gusti. Saleresna Gusti mah Nu Maha Maparin.”"
    },
    {
      "sura": 3,
      "verse": 9,
      "text": "Nun Pangѐran abdi sadaya, saleresna Gusti nu ngempelkeun (sadaya) jalmi dina dinten anu henteu aya deui kamangmangan dina ayana.” Saleresna Allah mah moal sulaya kana jangji-Na."
    },
    {
      "sura": 3,
      "verse": 10,
      "text": "Sabenerna jalma-jalma kapir mah, harta banda jeung anak-anakna saeutik ogѐ moal mѐrѐ mangpaat keur maranѐhna pikeun nyegah (siksaan) Allah. Justru maranѐhna pisan anu jadi suluhna naraka tѐh."
    },
    {
      "sura": 3,
      "verse": 11,
      "text": "(Kaayaan maranѐhna tѐh) saperti kaayaan baladna Fir’aun jeung jalma-jalma anu saméméhna. Maranѐhna ngabohongkeun ayat-ayat Kami. Ku kituna, Allah nyiksa maranѐhna ku sabab dosa-dosana. Allah mah Mahabeurat siksaan-Na."
    },
    {
      "sura": 3,
      "verse": 12,
      "text": "Pék caritakeun ku hidep (Muhammad) ka jalma-jalma kapir, “Maranѐh (pasti) bakal diѐlѐhkeun jeung bakal digiring ka jero naraka Jahanam. Ѐta tѐh panggorѐng-gorѐngna pangdumukan.”"
    },
    {
      "sura": 3,
      "verse": 13,
      "text": "Sabenerna aya atikan keur aranjeun dina (kajadian) dua golongan anu adu hareupan (pikeun perang). 113) Ari nu sagolongan mah perangna tѐh dina jalan Allah, sedengkeun anu sagolongan deui mah (nyaѐta jalma-jalma) kapir anu nѐnjo ku panѐnjo panonna yѐn kaom muslimin lobana téh dua kali lipet ti maranѐhna. Allah mengkuhkeun ku bantuana-Na ka saha baé anu dikersakeun ku Mantenna. Sabenerna dina ѐta kajadian tѐh aya atikan pikeun jalma-jalma anu boga paningal anu jero."
    },
    {
      "sura": 3,
      "verse": 14,
      "text": "Dipapaѐskeun keur manusa kacintaan kana hal-hal anu dipikahayang sarupaning wanoja, anak, jeung harta banda anu numpuk mangrupa emas, perak, kuda pilihan, ingon-ingon, 114) jeung sawah (kebon). Ѐta tѐh kasenangan hirup di dunya (anu bakal punah), padahal di mungguhing Allah mah aya tempat mulang anu hadѐ (tur abadi)."
    },
    {
      "sura": 3,
      "verse": 15,
      "text": "Pѐk bѐjakeunku hidep (Muhammad), “Naha aranjeun hayang dibѐjaan ku kuring naon nu leuwih hadѐ tibatan ѐta?” Pikeun jalma-jalma anu takwa (disayagikeun) di mungguhing Pangéranana sawarga-sawarga anu di handapeunana cur-cor walungan-walungan, bari langgeng di dinyana, pasangan-pasangan anu disucikeun, jeung karidoan ti Allah. Allah mah Maha Ningali ka hamba-hamba-Na."
    },
    {
      "sura": 3,
      "verse": 16,
      "text": "(Nyaѐta) jalma-jalma anu sok ngadoa kieu, “Nun Gusti Pangéran abdi sadaya, abdi sadaya leres-leres iman. Ku kituna, mugi Gusti ngahapunten kana dosa-dosa abdi sareng ngajagi abdi sadaya tina siksa naraka.”"
    },
    {
      "sura": 3,
      "verse": 17,
      "text": "(Ogѐ) jalma-jalma anu sabar, anu jujur, anu taat, anu ngainpakkeun hartana, jeung anu ménta pangampura dina wanci semѐmѐh pajar."
    },
    {
      "sura": 3,
      "verse": 18,
      "text": "Allah nѐtѐlakeun yѐn sabenerna teu aya deui pangѐran (anu wajib diibadahan) salian ti Mantenna anu nanjeurkeun kaadilan. (Kitu deui) para malaikat jeung jalma-jalma anu boga ѐlmu (nѐtѐlakeun kitu). Teu aya deui pangѐran iwal ti Mantenna Nu Mahaperkasa (tur) Mahawijaksana."
    },
    {
      "sura": 3,
      "verse": 19,
      "text": "Sabenerna agama (nu dpirido) di mungguhing Allah mah wungkul Islam. Jalma-jalma anu dipaparinan Kitab henteu pasalia paham 115) iwal sanggeus datangna ѐlmu ka maranѐhna kajurung ku hiri dengki di antara maranѐhna. Saha baé anu ingkar kana ayat-ayat Allah, saleresna Allah mah ѐnggal pisan balitungana-Na."
    },
    {
      "sura": 3,
      "verse": 20,
      "text": "Lamun seug maranѐhna ngadѐbat ka hidep (Muhammad), ucapkeun baѐ kieu, “Kuring masrahkeun diri ka Allah jeung (kitu deui) jalma-jalma anu tumut ka kuring.” Tanyakeun ku hidep ka jalma-jalma anu dibѐrѐ Kitab jeung ka jalma-jalma anu ummi, 116)  “Naha aranjeun geus asup Islam?” Lamun seug maranѐhna (geus) asup (ngagem agama) Islam hartina geus meunang pituduh, tapi lamun heug maranѐhna ngabalieur, kawajiban hidep mah ngan saukur nepikeun. Allah Maha Ningali ka hamba-hamba-Na."
    },
    {
      "sura": 3,
      "verse": 21,
      "text": "Sabenerna jalma-jalma anu ingkar kana ayat-ayat Allah, nelasan para nabi tanpa alesan anu bener, jeung nelasan jalma-jalma nu marѐntahkeun sasama nanjeurkeun kaadilan, mangka bѐrѐ pangbubungah ka maranѐhna nyaѐta (ku) siksa anu kacida nyerina."
    },
    {
      "sura": 3,
      "verse": 22,
      "text": "Nya maranѐhna pisan anu sirna (ganjaran) amal-amalna di dunya jeung di ahѐrat, sarta maranѐhna moal meunang anu mѐrѐ pitulung."
    },
    {
      "sura": 3,
      "verse": 23,
      "text": "Naha hidep teu niténan jalma-jalma (Yahudi) anu geus dibѐrѐ bagian Kitab (Torét)? Maranѐhna diajak (nyekel) kana Kitab Allah pikeun mutuskeun (perkara) di antara maranѐhna. Tapi sabagian ti antara manѐhna kalah ka ngabalieur bari nolak (bebeneran)."
    },
    {
      "sura": 3,
      "verse": 24,
      "text": "Tah ѐta tѐh ku lantaran maranѐhna bener-bener geus ngomong kieu, “Seuneu naraka mah moal ngarѐrab ka urang sarѐrѐa, kajaba sababaraha poѐ anu bisa diitung.” Maranѐhna katipu dina agamana ku perkara anu diaya-ayakeun ku maranѐhna sorangan."
    },
    {
      "sura": 3,
      "verse": 25,
      "text": "Kumaha lamun (engkѐ) maranѐhna dikumpulkeun ku Kami dina Poѐ (Kiamat) nu moal aya kamangmangan deui dina ayana, jeung unggal jiwa dibѐrѐ wawales anu sampurna luyu jeung naon anu geus diupayakeunana, sedengkeun maranѐhna (saeutik ogѐ) moal didoliman (dirugikeun)?"
    },
    {
      "sura": 3,
      "verse": 26,
      "text": "Pok ucapkeun ku hidep (Muhammad), “Allah Anu Kagungan kakawasan. Gusti maparin karajaan (kakawasaan) ka saha baѐ anu dikersakeun ku Gusti, sareng Gusti anu nyabut deui karajaan (kakawasaan) ti saha baѐ anu dikersakeun ku Gusti. Gusti ngamulyakeun ka jalma anu dikersakeun ku Gusti, sareng Gusti ngahinakeun ka jalma anu dikersakeun ku Gusti. Dina panangan Gusti wungkul ayana sagala kasaѐan. Saleresna Gusti Mahakawasa dina saniskanten perkawis."
    },
    {
      "sura": 3,
      "verse": 27,
      "text": "Gusti ngalebetkeun wengi kana siang sareng ngalebetkeun siang kana wengi. Gusti ogѐ ngaluarkeun nu hirup tinu maot, sareng Gusti ngaluarkeun anu maot tinu hirup. 117) Gusti (teras-terasan) maparin rejeki ka saha baé anu dikersakeun ku Gusti tanpa itungan.”"
    },
    {
      "sura": 3,
      "verse": 28,
      "text": "Omat pisan jalma-jalma nu iman ulah ngajadikeu jalma-jalma kapir salaku waly 118) bari ninggalkeun jalma-jalma nu iman. Saha baé anu milampah kana éta kalakuan, tangtu manéhna moal meunang nanaon ti Allah. (Hal éta) kajaba upama ngan saukur (siasat) keur ngajaga diri tina perkara anu dipikahariwang ti maranéhna. Allah ngingetan ka aranjeun ngeunaan (siksaan) Mantenna. Wungkul ka Allah tempat pangbalikan (sagala perkara)."
    },
    {
      "sura": 3,
      "verse": 29,
      "text": "Pok béjakeun ku hidep (Muhammad), “Lamun aranjeun nyumputkeun naon-naon nu aya dina haté aranjeun, atawa némbongkeun (hal éta), pasti Allah uningaeun kana éta kabéh.” Mantenna uninga ka sakur nu aya di langit jeung nu aya di bumi. Allah Mahakawasa kana sagala perkara."
    },
    {
      "sura": 3,
      "verse": 30,
      "text": "(Sing inget) kana poé (nalika) sakabéh manusa manggih (wawales) tina kahadéan anu geus dipigawéna diébréhkeun di hareupeunana, (kitu deui wawales) tina kagoréngan anu geus dipigawéna. Manéhna miharep sangkan antara manéhna jeung éta (poé) aya anggang anu jauh. Allah ngingetan ka aranjeun kana (siksa) Mantenna. Allah Mahawelas ka hamba-hamba-Na."
    },
    {
      "sura": 3,
      "verse": 31,
      "text": "Caritakeun ku hidep (Muhammad), “Lamun aranjeun bener cinta ka Allah, pék atuh tuturkeun kuring, tangtu Allah bakal mikacinta ogé ka aranjeun jeung ngahapunten dosa-dosa aranjeun.” Allah Maha Jembar-pangampura (tur) Mahaasih."
    },
    {
      "sura": 3,
      "verse": 32,
      "text": "Caritakeun ku hidep (Muhammad), “Sing taat ka Allah jeung ka Rasul. Lamun aranjeun ngabalieur (tina bebeneran), saleresna Allah mah teu resepeun ka jalma-jalma kapir.”"
    },
    {
      "sura": 3,
      "verse": 33,
      "text": "Saleresna Allah geus milih Adam, Nuh, kulawarga Ibrahim, jeung kulawarga ‘Imran (kalayan) ngungkulan sakabéh umat (dina jamanna masing-masing). 119)"
    },
    {
      "sura": 3,
      "verse": 34,
      "text": "(Nyaéta) hiji turunan anu sabagianana mangrupa (turunan) tinu séjénna. Allah Maha Ngadangu (tur) Mahauninga."
    },
    {
      "sura": 3,
      "verse": 35,
      "text": "(Sing inget) nalika istrina ‘Imron nyarios, “Nun Pangéran abdi, saleresna abdi téh parantos nadar ka Gusti yén naon (janin) nu aya dina kandungan abdi (jaga) janten hamba nu ngabakti (ka salira Gusti). Ku margi kitu, mugi Gusti nampi (éta nadar) ti abdi. Saleresna Gusti téh Pangéran Nu Maha Ngadangu (tur) Nu Mahauninga.”"
    },
    {
      "sura": 3,
      "verse": 36,
      "text": "Nalika ngalahirkeun, anjeunna nyarios (bari sasadu), “Duh Gusti Pangéran abdi, (geuning) abdi téh ngababarkeun budak awéwé!” Allah langkung uninga kana orok anu dilahirkeun ku anjeunna, jeung budak lalaki mah mémang teu sarua jeung budak awéwé. (Anjeunna nyarios), “Abdi parantos masihan ka éta orok nami Maryam. Abdi nyuhunkeun panangtayungan ti Gusti kanggo dirina sareng rundayanana tina (gangguan) sétan nu dikutuk.”"
    },
    {
      "sura": 3,
      "verse": 37,
      "text": "Salajengna, Pangéranana istrina `Imron nampi Maryam kalayan panampian anu saé, numuwuhkeun (ngadidik) anjeunna kalayan saé ogé, tur ngajantenkeun Zakariya anu ngurusna. Saban lebet nepangan (Maryam) di jero mihrob, 120) Zakariya mendakan rejeki (mangrupa kadaharan) di gigireunana (Maryam). Zakariya naros, “Hé Maryam, ti mana hidep meunang ieu (rejeki)?” Maryam ngawaler, “Ieu (rejeki) téh ti Allah.” Saleresna Allah maparin rejeki ka saha baé anu dikersakeun ku Mantenna kalayan tanpa wilangan."
    },
    {
      "sura": 3,
      "verse": 38,
      "text": "Di dinya pisan Zakariya ngadoa ka Pangéranana. Anjeunna ngadoa, “Nun Pangéran abdi, mugia Gusti maparin ka abdi ti mungguhing Gusti turunan anu saé. Saleresna Gusti Maha Ngadangu kana doa.”"
    },
    {
      "sura": 3,
      "verse": 39,
      "text": "Tuluy malaikat (Jibril) nyaur ka Zakariya anu nuju ngadeg salat di mihrab, “Saleresna Allah maparin wartos pikabungaheun ka hidep ku (lahirna) Yahya, nu ngaenyakeun kana kalimah (Dawuh) 121) ti Allah, janten panutan, (gaduh kamampuan) nyengker diri (tina hawa napsu), sareng nabi anu kaasup (golongan) jalma-jalma anu soléh.”"
    },
    {
      "sura": 3,
      "verse": 40,
      "text": "Anjeunna (Zakariya) unjukan, “Nun Pangéran abdi, kumaha abdi tiasa gaduh putra, sedengkeun abdi parantos sakieu kolotna, sareng pun bojo ogé gabug?” Allah ngadawuh, “Tah kitu pisan Allah midamel anu dikersakeun ku Mantenna.”"
    },
    {
      "sura": 3,
      "verse": 41,
      "text": "Anjeunna (Zakariya) unjukan, “Nun Pangéran abdi, mugi Gusti maparin hiji tawis ka abdi.” Allah ngadawuh, “Cicirén pikeun hidep nyaéta hidep moal bisa ngomong jeung papada jalma salila tilu poé kajaba ku isarah. Geura sebut (jenengan) Pangéran hidep saloba-lobana, sarta pék muji Mantenna dina waktu pasosoré jeung isuk-isuk.”"
    },
    {
      "sura": 3,
      "verse": 42,
      "text": "(Sing inget) nalika para malaikat nyarios, “Hé Maryam, saleresna Allah parantos milih hidep, parantos nyucikeun hidep, sareng parantos milih hidep (jadi) wanoja pinilih di antara sakabéh wanoja saalam dunya (dina mangsa harita)."
    },
    {
      "sura": 3,
      "verse": 43,
      "text": "Hé Maryam, kudu taat ka Pangéran hidep, sarta prak geura sujud jeung ruku’ babarengan jeung jalma-jalma anu ruku’.”"
    },
    {
      "sura": 3,
      "verse": 44,
      "text": "Tah éta sabagian tina béja-béja gaib (penting) anu geus diwahyukeun ku Kami ka hidep (Muhammad), padahal hidep téh henteu aya di gigireun maranéhna waktu ngalungkeun kalamna 122) (pikeun ngundi) saha ti antara maranéhna anu bakal ngasuh Maryam. Hidep ogé teu aya di gigireun maranéhna waktu maranéhna keur papasalia paham."
    },
    {
      "sura": 3,
      "verse": 45,
      "text": "(Sing inget) nalika para malaikat nyarios, “Hé Maryam, saleresna Allah maparin béja pangbubungah ka hidep (ku lahirna hiji putra pameget anu diciptakeun) kalayan kalimah (Dawuh) ti Mantenna. Jenenganana Al-Masih Isa putra Maryam, (hiji jalma) anu pinunjul di dunya jeung di ahérat, sarta kaasup jalma-jalma anu diraketkeun (sareng Allah).”"
    },
    {
      "sura": 3,
      "verse": 46,
      "text": "Anjeunna (Al-Masih) nyarios ka jalma-jalma waktu (masih) aya dina ayunan (kénéh) jeung waktu geus déwasa, sarta anjeunna kaasup jalma-jalma anu soléh."
    },
    {
      "sura": 3,
      "verse": 47,
      "text": "Maryam nyarios, “Nun Pangéran abdi, kumaha abdi tiasa gaduh putra, padahal teu aya saurang pameget ogé anu kantos nyabak abdi.” Allah ngadawuh, “Tah kitu pisan, Allah midamel naon nu dikersakeun ku Mantenna. Saupami Mantenna ngersakeun ngayakeun hiji perkara, mangka saleresna cekap ku ngadawuh ‘Kun (geura aya!)’, jleg baé aya saharita kénéh.”"
    },
    {
      "sura": 3,
      "verse": 48,
      "text": "Mantenna (Allah) bakal ngawurukan ka anjeunna (Isa) ngeunaan Kitab, 123) Hikmah, Torét, jeung Injil,"
    },
    {
      "sura": 3,
      "verse": 49,
      "text": "sarta (bakal ngajantenkeun Isa) rasul ka urang Bani Israél (anu sasauran kieu), “Sabenerna kuring geus datang ka aranjeun mawa tanda (mujijat) ti Pangéran aranjeun, nyaéta kuring bisa nyieun pikeun aranjeun (hiji perkara) tina taneuh anu ngabentuk (saperti) manuk, tuluy ditiup ku kuring nepi ka jadi hiji manuk (enyaan) kalayan widi Allah. Kuring ogé bisa nyageurkeun jalma anu lolong ti lahir, nyageurkeun jalma anu boga panyakit kusta, jeung ngahirupkeun anu geus maraot kalayan widi Allah. Kuring ogé (bisa) ngabéjakeun ka aranjeun naon anu didahar jeung disimpen di imah aranjeun. Sabenerna éta hal téh jadi tanda (pituduh karasulan kuring) pikeun aranjeun lamun bener-bener iman mah."
    },
    {
      "sura": 3,
      "verse": 50,
      "text": "(Kuring datang ka aranjeun téh) ngaenyakeun Kitab Torét anu datang saméméh kuring, jeung pikeun ngahalalkeun pikeun aranjeun sabagian anu tadina diharamkeun ka aranjeun. Kuring datang ka aranjeun mawa hiji tanda (mujijat) ti Pangéran aranjeun. Ku sabab kitu, atuh kudu takwa aranjeun ka Allah sarta taat ka kuring."
    },
    {
      "sura": 3,
      "verse": 51,
      "text": "Saleresna Allah téh Pangéran kuring jeung Pangéran aranjeun. Ku kituna, aranjeun kudu ibadah ka Mantenna. Ieu téh jalan anu lempeng.”"
    },
    {
      "sura": 3,
      "verse": 52,
      "text": "Nalika Isa ngaraos kaingkaran ti antara maranѐhna (Bani Israél), anjeunna nyarios, “Saha anu bakal nulungan kuring pikeun (nanjeurkeun agama) Allah?” Para Ḥawāriyyūn (sahabat-sahabat Isa anu satia) ngawaler, “Abdi sadaya nu bakal nulungan ka (agama) Allah. Abdi sadaya téh iman ka Allah sareng mangga saksian yѐn abdi sadaya leres-leres jalmi-jalmi muslim (tunduk tur sumerah ka Allah)."
    },
    {
      "sura": 3,
      "verse": 53,
      "text": "Nun Pangéran abdi sadaya, abdi sadaya parantos iman kana naon anu parantos diturunkeun ku Gusti sareng abdi sadaya parantos tumut ka Rasul (Isa). Kumargi kitu, mugia Gusti netepkeun abdi sadaya reureujeungan sareng jalmi-jalmi anu jadi saksi (kana benerna karasulan).”"
    },
    {
      "sura": 3,
      "verse": 54,
      "text": "Maranѐhna (jalma-jalma kapir ti Bani Israél) nyieun tipu muslihat, mangka Allah males tipu muslihat maranѐhna. Allah téh pangsaé-saéna anu males tipu muslihat."
    },
    {
      "sura": 3,
      "verse": 55,
      "text": "(Sing inget) nalika Allah ngadawuh, “Hé Isa, sabenerna Kami bakal ngawapatkeun hidep, bakal ngangkat hidep ka Kami, jeung bakal nyucikeun hidep ti jalma-jalma kapir, sarta bakal ngajadikeun jalma-jalma anu tumut ka hidep leuwih unggul tibatan jalma-jalma kapir nepi ka Poé Kiamat.” Tuluy wungkul ka Kami geusan pangbalikan aranjeun téh. Terus ti dinya Kami bakal mutuskeun perkara di antara aranjeun anu baheulana dipasalia-pahamkeun."
    },
    {
      "sura": 3,
      "verse": 56,
      "text": "Jalma-jalma kapir téh bakal disiksa ku Kami ku siksaan anu kacida beuratna di dunya jeung di ahѐrat, sarta maranéhna moal pisan meunang anu nulungan (saurang ogé)."
    },
    {
      "sura": 3,
      "verse": 57,
      "text": "Sedengkeun jalma-jalma anu iman tur migawé amal-amal soléh, mangka Allah bakal nyampurnakeun ganjaran aranjeunna. Allah teu resepeun ka jalma-jalma nu dolim."
    },
    {
      "sura": 3,
      "verse": 58,
      "text": "Tah éta téh (kisah Isa). Kami mangmacakeun ka hidep (Muhammad) sabagian tina bukti-bukti jeung pépélingan nu pinuh ku hikmah."
    },
    {
      "sura": 3,
      "verse": 59,
      "text": "Sabenerna paupamaan (nyiptakeunana) Isa (anu lahir tanpa bapa) mungguhing Allah sarua baé saperti (nyiptakeun) Adam. Mantenna nyiptakeun anjeunna tina taneuh lajeng ngadawuh ka éta (taneuh), “Kun (sing jadi anjeun!),” jleg baé (jadi manusa) sapada harita."
    },
    {
      "sura": 3,
      "verse": 60,
      "text": "Ari bebeneran anu sampurna téh (datang) ti Pangéran hidep. Ku kituna, omat pisan hidep ulah kaasup jalma-jalma anu mangmang (kana éta bebeneran)."
    },
    {
      "sura": 3,
      "verse": 61,
      "text": "Saha baé anu ngabantah ka hidep (Muhammad) ngeunaan ieu perkara (Isa) sanggeus hidep meunang élmu, mangka pok ucapkeun (ka maranéhna), “Hayu urang geroan anak-anak kuring jeung anak-anak anjeun, bojo-bojo kuring jeung istri-istri anjeun, tur diri kuring saréréa jeung diri aranjeun sakabéh, geus kitu hayu urang mubāhalah, 124) sangkan la'nat Allah ditibankeun ka jalma-jalma anu bohong.”"
    },
    {
      "sura": 3,
      "verse": 62,
      "text": "Sabenerna ieu téh kisah-kisah anu ḥaq (bener jeung mawa bebeneran). Teu aya deui Pangéran anging Allah. Saleresna Allah Mahaperkasa (tur) Mahawijaksana."
    },
    {
      "sura": 3,
      "verse": 63,
      "text": "Lamun maranѐhna ngabalieur (tina bebeneran), mangka (sing terang) saleresna Allah Mahauninga ka jalma-jalma anu migawé karuksakan."
    },
    {
      "sura": 3,
      "verse": 64,
      "text": "Ucapkeun ku hidep (Muhammad), “Hé Ahli Kitab, hayu (urang kabéh) ngajugjug kalimah (cecekelan) anu sarua antar kuring jeung aranjeun, nyaéta urang téh teu ibadah anging ka Allah, urang téh teu ngaduakeun Mantenna jeung nanaon ogé, tur sabagian ti antara urang teu ngangkat sabagian séjénna deui jadi pangéran-pangéran salian ti Allah!” Upama maranѐhna ngabalieur, pok ucapkeun ku aranjeun, “Saksian ku aranjeun yѐn kuring sarѐrѐa mah muslim (tunduk tur sumerah diri ka Allah).”"
    },
    {
      "sura": 3,
      "verse": 65,
      "text": "Hé Ahli Kitab, ku naon aranjeun silih bantah 125) baé dina perkara Ibrahim, padahal Torét jeung Injil téh teu diturunkeun iwal sanggeusna anjeunna (Ibrahim). Naha aranjeun teu ngarti?"
    },
    {
      "sura": 3,
      "verse": 66,
      "text": "Mémang kitu kaayaan maranéh téh! Maranéh silih bantah dina perkara nu (geus) dipikanyaho ku aranjeun sorangan. 126) Naha atuh bet silih bantah ogé dina perkara anu teu dipikanyaho saeutik ogé ku aranjeun? 127) Allah uninga, sedengkeun aranjeun mah teu nyaho."
    },
    {
      "sura": 3,
      "verse": 67,
      "text": "Ibrahim mah lain urang Yahudi jeung ogé lain urang Nasrani, tapi anjeunna téh hiji jalma anu lempeng 128) tur muslim (tunduk tur sumerah diri ka Allah). Anjeunna henteu kaasup (golongan) jalma-jalma musrik."
    },
    {
      "sura": 3,
      "verse": 68,
      "text": "Sabenerna jalma anu pangdeukeut-deukeutna ka Ibrahim téh nyaéta jalma-jalma anu tumut ka anjeunna jeung ieu Nabi (Muhammad), sarta jalma-jalma anu iman. Allah nangtayungan sakabéh jalma-jalma anu iman."
    },
    {
      "sura": 3,
      "verse": 69,
      "text": "Sagolongan ti Ahli Kitab hayangeun pisan lamun saupamana maranéhna nyasarkeun aranjeun, padahal (sabenerna mah) maranéhna téh (ku cara kitu téh) ngan nyasarkeun dirina sorangan, tapi maranѐhna teu ngarasaeun."
    },
    {
      "sura": 3,
      "verse": 70,
      "text": "Hé Ahli Kitab, ku naon maranéh terus-terusan ingkar kana ayat-ayat Allah, 129) sedengkeun maranéh ogé nyaho (kana benerna)?"
    },
    {
      "sura": 3,
      "verse": 71,
      "text": "Hé Ahli Kitab, ku naon maranéh bet nyampuradukkeun perkara anu ḥaq (bebeneran nu sampurna) jeung anu batil (salah tur sasar), 130) jeung ku naon maranéh bet nyumputkeun anu ḥaq, 131) padahal apan maranéh téh nyaho?"
    },
    {
      "sura": 3,
      "verse": 72,
      "text": "Sagolongan ti Ahli Kitab ngomong (ka papada baturna), “Pék tingalikeun dina waktu isuk-isuk (saolah-olah) maranéh iman kana naon anu diturunkeun ka jalma-jalma anu iman, tapi pék ingkar deui dina waktu soréna, sangkan maranéhna téh balik deui (kana kakapiran).”"
    },
    {
      "sura": 3,
      "verse": 73,
      "text": "Maranéhna ngomong ogé), “Omat aranjeun ulah percaya anging ka jalma anu nuturkeun agama aranjeun (Yahudi).” 132) Pék caritakeun ku hidep (Muhammad) yén sabenerna ari pituduh (nu sampurna) téh nyaéta pituduh Allah.)Maranéhna ngomong ogé), “(Omat aranjeun ulah percaya) yѐn aya hiji jalma anu bakal dipaparinan (ku Allah) saperti anu dipaparinkeun ka aranjeun, atawa yѐn maranéhna (kaom muslimin) téh bakal ngabantah aranjeun engké di hadirat Pangéran aranjeun.” Béjakeun ku hidep (Muhammad), “Saenyana kurnia mah mung aya dina kakawasaan Allah. Mantenna maparinkeun (kurnia-Na) ka saha baé anu dikersakeun ku Mantenna. Allah Mahajembar (kurnia-Na) (tur) Mahauninga.”"
    },
    {
      "sura": 3,
      "verse": 74,
      "text": "Mantenna nangtoskeun rahmat-Na ka saha baé anu dikersakeun (ku Mantenna). Allah kagungan kurnia anu ageung."
    },
    {
      "sura": 3,
      "verse": 75,
      "text": "Ti antara Ahli Kitab aya jalma anu lamun ku hidep dititipan harta banda anu loba, menéhna pasti mulangkeun deui éta (titipan) ka hidep. Tapi ti antara maranѐhna aya ogé jalma anu lamun ku hidep dititipan (sanajan) sadinar, manéhna tara daék mulangkeun deui ka hidep, anging lamun ku hidep terus-terusan ditagih. Kitu petana téh lantaran maranѐhna ngomong, “Teu matak jadi dosa keur urang mah (ngadahar harta) jalma-jalma anu ummi.” Maranѐhna ngomong bohong ka Allah, padahal maranѐhna nyaho (yѐn maranѐhna téh ngabohong)."
    },
    {
      "sura": 3,
      "verse": 76,
      "text": "Lain kitu, sabenerna saha baé anu nyumponan kana jangjina jeung takwa (ka Allah), mangka Allah bener-bener mikaresep ka jalma-jalma anu takwa."
    },
    {
      "sura": 3,
      "verse": 77,
      "text": "Sabenerna jalma-jalma anu ngajual-beulikeun jangji Allah jeung sumpah-sumpah maranѐhna sorangan ku pangaji (kadunyaan) anu saeutik, tah éta jalma-jalma téh moal meunang bagian (kani’matan) di ahѐrat. Allah moal sasauran ka maranѐhna, moal mirosѐa ka maranѐhna dina Poѐ Kiamat, jeung kitu deui moal nyucikeun ka maranѐhna, sarta keur maranѐhna siksa anu kacida nyerina."
    },
    {
      "sura": 3,
      "verse": 78,
      "text": "Sabenerna ti antara maranѐhna (Bani Israél) aya sagolongan anu sok muter-muterkeun lѐtahna kana (bacaan) Kitab, sangkan aranjeun nyangka (yѐn anu dibacana téh) sabagian tina Kitab, padahal éta téh lain pisan tina Kitab. Maranѐhna ngomong kieu, “Ieu (anu dibaca) téh ti mungguhing Allah.” Padahal éta téh lain pisan ti mungguhing Allah. Maranѐhna bohong ka Allah, sedengkeun maranѐhna nyaho (yѐn maranѐhna téh ngabohong)."
    },
    {
      "sura": 3,
      "verse": 79,
      "text": "Moal mungkin pikeun jalma anu geus dipaparinan ku Allah Kitab, hukum, jeung kanabian, tuluy anjeunna ngomong kieu ka nu séjén, “Aranjeun kudu jadi jalma-jalma anu nyembah ka kuring, lain nu nyembah ka Allah.” Tapi (sapantesna anjeunna ngomong kieu), “Prak aranjeun jadi rabbānī (nu sampurna élmuna tur takwana) lantaran aranjeun terus-terusan ngajarkeun Kitab jeung ngalenyepan (eusina)."
    },
    {
      "sura": 3,
      "verse": 80,
      "text": "Moal (mungkin ogé) anjeunna maréntah ka aranjeun sangkan ngajadikeun malaikat jeung nabi jadi pangerén. Naha (pantes) anjeunna maréntah ka aranjeun sangkan jadi kapir sanggeus jadi muslim?"
    },
    {
      "sura": 3,
      "verse": 81,
      "text": "(Sing inget) nalika Allah netepkeun perjangjian jeung para nabi (samѐmѐh Muhammad), “Lamun (engkѐ) Kami maparinkeun Kitab jeung hikmah ka aranjeun, tuluy datang ka aranjeun rasul anu ngaenyakeun kana (Kitab) anu aya di aranjeun, tangtu aranjeun bakal bener-bener iman jeung ngabéla ka anjeunna.” Allah naros, “Naha aranjeun satuju jeung narima kana perjangjian ka Kami bieu (anu diucapkeun ka aranjeun)?” Para nabi ngawaler, “Abdi sadaya satuju.” Mantenna ngadawuh, “Lamun kitu, pék saksian (hé para nabi), Kami ogé milu jadi saksi babarengan jeung aranjeun.” 133)"
    },
    {
      "sura": 3,
      "verse": 82,
      "text": "Saha baé anu tuluy ngabalieur sanggeusna kitu, nya maranѐhna pisan jalma-jalma anu pasék téh."
    },
    {
      "sura": 3,
      "verse": 83,
      "text": "Naha maranѐhna tѐh nѐangan salian ti agama Allah? Padahal sakabéh nu aya di langit tur di bumi téh sumerah ka Mantenna, boh kalayan suka boh kalayan kapaksa, jeung (padahal) ka Mantenna wungkul maranѐhna bakal dibalikkeun."
    },
    {
      "sura": 3,
      "verse": 84,
      "text": "Ucapkeun ku hidep (Muhammad), “Abdi sadaya iman ka Allah sareng kana naon anu diturunkeun ka abdi sadaya, kana naon anu diturunkeun ka Ibrahim, Ismail, Yaqub, sareng putra-putrana, tur kana naon anu dipaparinkeun ka Musa, Isa, sareng para nabi (sanésna) ti Pangéran aranjeunna. Abdi sadaya henteu ngabénten-bénten ka salah saurang antawis aranjeunna. Mung ka Mantenna abdi sadaya sumerah diri téh.”"
    },
    {
      "sura": 3,
      "verse": 85,
      "text": "Saha baé jalma nu néangan agama (séjén) salain ti Islam, éta agama téh moal pisan diterima ti manéhna jeung di ahérat manéhna kaasup jalma-jalma anu rugi."
    },
    {
      "sura": 3,
      "verse": 86,
      "text": "Kumaha Allah bakal maparin pituduh ka kaom anu jadi kapir sanggeus maranéhna iman, sanggeus ngaku yѐn saenyana Rasul (Muhammad) téh bener-bener (rasul), tur bukti-bukti anu jelas geus datang ka maranéhna? Allah moal bakal maparin pituduh ka jalma-jalma anu dolim."
    },
    {
      "sura": 3,
      "verse": 87,
      "text": "Éta jalma-jalma téh wawalesna (nyaéta) bakal ditibankeun la'nat ti Allah, ti para malaikat, tur ti sakabéh manusa."
    },
    {
      "sura": 3,
      "verse": 88,
      "text": "Maranéhna téh langgeng di dinyana. Moal diénténgkeun siksa ti maranéhna jeung moal dibéré témpo,"
    },
    {
      "sura": 3,
      "verse": 89,
      "text": "kajaba jalma-jalma anu tobat sanggeus éta jeung ngoméan dirina, (lantaran) saleresna Allah Maha Jembar-pangampura (tur) Mahaasih."
    },
    {
      "sura": 3,
      "verse": 90,
      "text": "Sabenerna jalma-jalma kapir sanggeus iman tuluy nambahan kakapiranana, mangka moal pisan diterima tobatna. Maranѐhna téh jalma-jalma anu bener-bener sasar."
    },
    {
      "sura": 3,
      "verse": 91,
      "text": "Sabenerna jalma-jalma anu kupur jeung paéh dina kakapiran, mangka moal diterima (tebusan) ti salah saurang maranéhna sanajan (mangrupa) emas sapinuhna bumi, lamun seug maranéhna rék nebus dirina ku éta. Nya maranѐhna pisan jalma-jalma anu meunang siksaan nu kacida nyerina jeung moal pisan aya nu nulungan."
    },
    {
      "sura": 3,
      "verse": 92,
      "text": "Aranjeun moal pisan meunang kahadéan (nu sampurna) saméméh ngainpakkeun sabagian tina harta anu dipikaresep ku aranjeun. (Mangrupa) naon baѐ anu diinpakkeun ku aranjeun, nya sabenerna Allah mah Mahauninga kana ѐta (inpak)."
    },
    {
      "sura": 3,
      "verse": 93,
      "text": "Sakabéh kadaharan téh halal pikeun Bani Israél saméméh Torét diturunkeun, 134) kajaba anu diharamkeun ku Israél (Yaqub) pikeun dirina ku anjeun. 135) Pok ceritakeun ku hidep (Muhammad), “(Lamun aranjeun ngaku aya kadaharan nu diharamkeun saméméh Torét diturunkeun), pék geura bawa éta Torét téh sarta pék baca mun enya mah aranjeun bener!”"
    },
    {
      "sura": 3,
      "verse": 94,
      "text": "Ku kituna, saha baé anu ngaya-ngayakeun kabohongan ka Allah 136) sanggeusna éta, nya maranѐhna téh jalma-jalma anu dolim."
    },
    {
      "sura": 3,
      "verse": 95,
      "text": "Pok ceritakeun ku hidep (Muhammad), “Allah téh leres (dina sadaya dawuhana-Na). Ku kituna, geura tumut aranjeun kana agama Ibrahim anu lempeng. Anjeunna mah sanés ti golongan jalma-jalma musrik.”"
    },
    {
      "sura": 3,
      "verse": 96,
      "text": "Sabenerna imah (geusan ibadah ka Allah) anu pangheulana diwangun pikeun manusa téh nyaéta nu aya di Bakkah (Mekah) 137) anu diberkahan jeung (dijadikeun) pituduh keur sakumna alam."
    },
    {
      "sura": 3,
      "verse": 97,
      "text": "Di dinya aya tanda-tanda anu jelas, nyaéta (ti antarana) Maqom (tilas ngadegna) Ibrahim. 138) Saha baé anu asup ka dinya (Baitullah), pasti ngarasa tengtrem. (Ti antara) kawajiban keur manusa karana Allah téh nyaéta munggah haji, nyaéta keur saha baé anu sanggup di jalanna. 139) Saha baé nu ingkar (kana kawajiban haji), mangka sing nyaho yén saleresna Allah Mahasugih (henteu meryogikeun hiji hal) ti sakumna alam."
    },
    {
      "sura": 3,
      "verse": 98,
      "text": "Pék caritakeun ku hidep (Muhammad), “Hé Ahli Kitab, naha geuning aranjeun terus-terusan ingkar kana ayat-ayat Allah, padahal Allah téh Maha Nyakséni kana naon-naon anu dipilampah ku aranjeun?”"
    },
    {
      "sura": 3,
      "verse": 99,
      "text": "Pék caritakeun ku hidep (Muhammad), “Hé Ahli Kitab, naha geuning aranjeun terus-terusan nyegah jalma-jalma anu iman tina jalan Allah? Aranjeun miharep (jalan Allah) jadi béngkok, padahal aranjeun téh nyaksian (yѐn jalan Allah téh bener).” 140) Allah henteu lalieun kana sagala hal anu dipilampah ku aranjeun."
    },
    {
      "sura": 3,
      "verse": 100,
      "text": "Hé jalma-jalma anu iman, lamun aranjeun nurut ka sagolongan ti jalma-jalma anu dibéré Kitab, tangtu maranѐhna bakal malikkeun aranjeun jadi jalma-jalma kapir deui sanggeusna iman."
    },
    {
      "sura": 3,
      "verse": 101,
      "text": "Kumaha aranjeun (nepi ka) bisa jadi kapir, apan ayat-ayat Allah geus dibacakeun ka aranjeun jeung Rasul Mantenna ogé aya di tengah-tengah aranjeun? Saha baé anu nyekel pageuh kana (agama) Allah, mangka sabenerna éta jalma geus dibéré pituduh kana jalan anu lempeng."
    },
    {
      "sura": 3,
      "verse": 102,
      "text": "Hé jalma-jalma anu iman, kudu takwa ka Allah kalayan sabener-benerna takwa jeung omat ulah maot anging dina kaayaan muslim (tunduk jeung masrahkeun diri ka Allah)."
    },
    {
      "sura": 3,
      "verse": 103,
      "text": "Prak aranjeun saréréa geura nyekel sing pageuh kana tali (agama) Allah jeung ulah pabalencar. Sing inget kana ni'mat Allah anu (dipaparinkeun) ka aranjeun basa keur mumusuhan (jaman Jahiliyah), tuluy Allah ngahijikeun haté aranjeun. Nya ku éta ni'mat Allah aranjeun téh jadi duduluran. Ogé basa aranjeun geus aya dina sisi gawir api (naraka), tuluy Mantenna nyalametkeun aranjeun tina éta bahaya. Tah kitu Allah nerangkeun ayat-ayat-Na ka aranjeun sangkan aranjeun meunang pituduh."
    },
    {
      "sura": 3,
      "verse": 104,
      "text": "Kudu aya ti antara aranjeun sagolongan jalma anu ngajak kana kahadéan, nitah ka nu ma’rup, 141) jeung nyegah tina mungkar. Aranjeunna téh nya jalma-jalma anu untung."
    },
    {
      "sura": 3,
      "verse": 105,
      "text": "Omat aranjeun ulah jadi jiga jalma-jalma (Ahli Kitab) anu pabalencar jeung paraséa sabada datang ka maranѐhna katerangan anu jelas. Nya maranѐhna pisan jalma-jalma anu meunang siksaan anu kacida beuratna."
    },
    {
      "sura": 3,
      "verse": 106,
      "text": "(Nyaéta) dina poé (nalika) aya beungeut-beungeut anu bodas marahmay jeung aya ogé beungeut-beungeut (sejénna) anu hideung berengut. Jalma-jalma anu beungeutna hideung berengut (ditanya), “Naha atuh maranéh bet kapir sanggeusna iman? Ku kituna, pék geura rasakeun siksaan alatan kakapiran maranéh!”"
    },
    {
      "sura": 3,
      "verse": 107,
      "text": "Sedengkeun jalma-jalma anu beungeutna marahmay bodas mah bakal aya dina rahmat Allah (sawarga). Aranjeunna bakal langgeng di dinyana."
    },
    {
      "sura": 3,
      "verse": 108,
      "text": "Éta téh ayat-ayat Allah anu dibacakeun ku Kami ka hidep (Muhammad) kalayan bener. Allah henteu miharep ngadoliman ka (saha baѐ di) sakumna alam."
    },
    {
      "sura": 3,
      "verse": 109,
      "text": "Kagungan Allah sagala nu aya di langit jeung sagala nu aya di bumi. Mung ka Allah wungkul sagala perkara dipulangkeun."
    },
    {
      "sura": 3,
      "verse": 110,
      "text": "Aranjeun (umat Islam) téh panghadé-hadéna umat anu dilahirkeun pikeun (kamaslahatan) manusa, (sabab) aranjeun nitah (migawé) anu ma`rup jeung nyegah tina nu mungkar, sarta iman ka Allah. Lamun seug Ahli Kitab ariman, tangtu hadé pisan pikeun maranѐhna. Ti antara maranѐhna aya jalma-jalma anu iman, tapi lolobana mah jalma-jalma anu pasék."
    },
    {
      "sura": 3,
      "verse": 111,
      "text": "Maranѐhna moal ngabahayakeun aranjeun, paling gangguan-gangguan leutik wungkul. Lamun maranѐhna merangan aranjeun, maranѐhna pasti bakal kabur (éléh), saterusna moal aya nu nulungan."
    },
    {
      "sura": 3,
      "verse": 112,
      "text": "Maranѐhna ditibanan kahinaan di mana waѐ ayana, anging upama nyekel pageuh kana tali (agama) Allah jeung tali (jangji) jeung manusa. Maranѐhna meunang bebendon ti Allah jeung (terus-terusan) ditibanan kasangsaraan. Kitu peta téh lantaran maranѐhna ingkar kana aya-ayat Allah sarta nelasan nabi-nabi kalayan tanpa alesan anu bener. Éta téh lantaran maranѐhna doraka jeung ngaliwatan wates."
    },
    {
      "sura": 3,
      "verse": 113,
      "text": "Maranѐhna henteu (sakabѐhna) sarua. Ti antara Ahli Kitab aya golongan anu jujur 142) anu sok maca ayat-ayat Allah dina waktu peuting jeung ogѐ sok sujud (salat)."
    },
    {
      "sura": 3,
      "verse": 114,
      "text": "Aranjeunna iman ka Allah tur kana poѐ ahir, sok nitah (migawѐ) anu ma`rup, sok nyegah tina anu mungkar, jeung sok paheula-heula milampah kahadéan. Aranjeunna tѐh kaasup jalma-jalma anu soléh."
    },
    {
      "sura": 3,
      "verse": 115,
      "text": "Kahadéan naon baé anu dipigawé ku aranjeunna, mangka moal dileungitkeun. Apan Allah mah Mahauninga ka jalma-jalma anu takwa."
    },
    {
      "sura": 3,
      "verse": 116,
      "text": "Sabenerna jalma-jalma kapir mah, boh harta bandana boh anak-anakna, saeutik ogé moal bisa nolak siksaan Allah tina dirina. Nya maranѐhna pisan nu jadi pangeusi naraka tur bakal langgeng di dinyana."
    },
    {
      "sura": 3,
      "verse": 117,
      "text": "Ari paupamaan harta anu diinpakkeun ku maranѐhna dina kahirupan ieu dunya éta jiga angin anu ngandung hawa nu kacida tiisna anu narajang pepelakan (boga) hiji kaom nu ngadolim dirina sorangan, tuluy éta (angin) ngaruksak pepelakanana. Allah mah henteu ngadoliman ka maranѐhna, tapi maranѐhna pisan nu ngadoliman kana dirina sorangan."
    },
    {
      "sura": 3,
      "verse": 118,
      "text": "Hé jalma-jalma nu iman, omat aranjeun ulah ngajadikeun jalma-jalma di luar golongan aranjeun salaku sobat nu dipercaya ku aranjeun, (lantaran) maranѐhna mah moal petot-petot nyusahkeun aranjeun! Maranѐhna mah ngaharepkeun kaancuran aranjeun. Bener-bener geus tétéla kaceuceubna tina sungut maranѐhna, sedengkeun nu nyumput dina jero haténa mah tangtu leuwih jahat. Kami bener-bener geus nerangkeun ka aranjeun ayat-ayat (Kami) lamu aranjeun ngagunakeun akal mah."
    },
    {
      "sura": 3,
      "verse": 119,
      "text": "Geuning kitu peta aranjeun téh. Aranjeun mikaresep ka maranѐhna, padahal maranѐhna mah teu resepeun ka aranjeun. (Padahal) aranjeun mah iman kana kitab sagemblengna (sedengkeun manéhna mah henteu). Upama paamprok jeung aranjeun, maranѐhna sok ngomong kieu, “Abdi sadaya ogé iman.” Tapi upama maranѐhna geus nyorangan deui, maranѐhna téh sok ngégél tungtung ramona lantaran ambek jeung ceuceub ka aranjeun. Pok béjakeun ku hidep (Muhammad), “Geura paéh alatan kaceuceub maranéh!” Saleresna Allah téh Mahauningan kana sagala eusi hatѐ."
    },
    {
      "sura": 3,
      "verse": 120,
      "text": "Lamun aranjeun meunang kahadéan, tangtu maranѐhna mah kalah ka sedih, tapi (sabalikna) upama aranjeun katiban musibah, maranѐhna mah bungah. Lamun aranjeun sabar jeung takwa mah, tangtu tipu dayana téh moal bisa nyusahkeun ka aranjeun saeutik ogé. Saleresna Allah Maha Ngawengku kana sagala nu dipilampah ku maranѐhna."
    },
    {
      "sura": 3,
      "verse": 121,
      "text": "(Sing inget) nalika hidep (Muhammad) indit isuk-isuk ninggalkeun kulawarga hidep seja nempatkeun jalma-jalma anu iman di pos-pos peperangan. 143) Allah téh Maha Ngadangu (tur) Mahauninga."
    },
    {
      "sura": 3,
      "verse": 122,
      "text": "(Sing ingat deui) waktu aya dua golongan ti antara aranjeun 144) hayangeun (mundur) lantaran kasieunan, padahal Allah bakal nulungan ka éta (dua golongan). Ku kituna, jalma-jalma mu’min sakuduna mah tawekal (ka Mantenna)."
    },
    {
      "sura": 3,
      "verse": 123,
      "text": "(Buktina) Allah bener-bener geus nulungan aranjeun waktu Perang Badar, padahal aranjeun téh (harita) aya dina kaayaan héngkér. 145) Ku kituna, kudu takwa ka Allah sangkan aranjeun jadi jalma-jalma nu sukuran (ka Mantenna)."
    },
    {
      "sura": 3,
      "verse": 124,
      "text": "(Sing inget deui) waktu hidep (Muhammad) nanya ka kaom mu’minin, “Naha henteu cukup pikeun aranjeun yén Allah geus ngabantu aranjeun ku tilu rebu malaikat anu diturunkeun (ti langit)?”"
    },
    {
      "sura": 3,
      "verse": 125,
      "text": "“Tangtu” (cukup). Malah lamun aranjeun sabar jeung sieun (ngarempak paréntah), mangka (lamun) musuh datang narajang ka aranjeun kalayan ngadadak, tangtu Mantenna bakal nulungan ka aranjeun ku lima rebu malaikat nu maké tanda."
    },
    {
      "sura": 3,
      "verse": 126,
      "text": "Allah henteu ngajadikeun éta hal (maparin balabantuan) kajaba minangka béja nu pikagumbiraeun pikeun (kaunggulan) aranjeun, jeung supaya hatѐ aranjeun tengtrem ku ayana éta jangji. Moal aya kaunggulan angin ti Allah Nu Mahaperkasa (tur) Mahawijaksana."
    },
    {
      "sura": 3,
      "verse": 127,
      "text": "(Allah nulungan ka aranjeun dina Perang Badar tѐh) nyaéta pikeun ngabinasakeun sagolongan jalma-jalma kapir, 146) atawa pikeun ngajadikeun maranѐhna hina nepi ka balik bari teu meunang naon-naon."
    },
    {
      "sura": 3,
      "verse": 128,
      "text": "Lain urusan hidep (Muhammad) saeutik ogѐ 147) naha Allah nampi tobat maranѐhna atawa nyiksa maranѐhna, sabab geus tétéla yѐn maranѐhna téh jalma-jalma anu dolim."
    },
    {
      "sura": 3,
      "verse": 129,
      "text": "Kagungan Allah sagala anu aya di langit jeung anu aya di bumi. Mantenna ngahapunten ka saha baé anu dikersakeun ku Mantenna, sarta nyiksa ka saha baé anu dikersakeun ku Mantenna. Allah téh Maha Jembar-pangampura (tur) Mahaasih."
    },
    {
      "sura": 3,
      "verse": 130,
      "text": "Hé jalma-jalma nu iman, omat ulah ngadahar riba kalayan mangtikel-tikel 148) jeung prak kudu takwa ka Allah supaya jadi jalma-jalma anu meunang kabagjaan."
    },
    {
      "sura": 3,
      "verse": 131,
      "text": "Prak ogé geura jaga diri aranjeun tina seuneu naraka anu disadiakeun pikeun jalma-jalma kapir."
    },
    {
      "sura": 3,
      "verse": 132,
      "text": "Prak geura aranjeun ta’at ka Allah jeung Rasul (Muhammad) supaya dipaprin rahmat (ku Mantenna)."
    },
    {
      "sura": 3,
      "verse": 133,
      "text": "Prak geura aranjeun buru-buru ngahontal pangampura ti Pangéran aranjeun jeung sawarga anu legana salega langit jeung bumi anu disadiakeun pikeun jalma-jalma nu takwa."
    },
    {
      "sura": 3,
      "verse": 134,
      "text": "(Nyaéta) jalma-jalma anu sok inpak dina waktu jembar atawa dina waktu susah, sarta jalma-jalma anu (mampu) nahan amarahna jeung nu sok ngahampura (kana kasalahan) batur. Allah téh mikaresep ka jalma-jalma anu nyieun kahadéan."
    },
    {
      "sura": 3,
      "verse": 135,
      "text": "(Nya kitu deui) jalma-jalma anu upama migawé kalakuan goréng atawa dolim ka dirina sorangan, 149) maranéhna (buru-buru) éling ka Allah, terus ménta pangampura tina sagala dosana. Saha deui atuh anu tiasa ngahapunten kana dosa-dosa iwal ti Allah? Sarta maranéhna mah tara tutuluyan migawé kana (éta) kagoréngan bari jeung maranéhna nyaho (yén éta téh goréng)."
    },
    {
      "sura": 3,
      "verse": 136,
      "text": "Ari wawales pikeun aranjeunna téh nyaéta pangampura ti Pangéranana jeung sawarga-sawarga anu curcor walungan-walungan di handapeunana bari (aranjeunna) bakal langgeng di dinyana. Nya éta téh panghadé-hadéna ganjaran pikeun jalma-jalma anu migawé (amal soléh)."
    },
    {
      "sura": 3,
      "verse": 137,
      "text": "Bener-bener geus liwat ti saméméh aranjeun sunnah-sunnah (Allah). 150) Ku kituna, pék geura lumampah aranjeun ka (sakuliah) bumi tuluy titénan kumaha balukarna jalma-jalma anu ngabohongkeun (ka rasul-rasul)."
    },
    {
      "sura": 3,
      "verse": 138,
      "text": "Ieu (Al-Qur’an) téh hiji katerangan nu jelas pikeun sakabéh manusa sarta pituduh jeung atikan pikeun jalma-jalma nu takwa."
    },
    {
      "sura": 3,
      "verse": 139,
      "text": "Omat aranjeun ulah (ngarasa) héngkér jeung sedih, padahal aranjeun téh apan jalma-jalma anu pangluhur (darajat)na lamun seug aranjeun iman (kalawan sabenerna) mah."
    },
    {
      "sura": 3,
      "verse": 140,
      "text": "Lamun aranjeun (dina Perang Uhud) ngalaman tatu, sabenerna kaom (kapir) ogé (dina Perang Badar) sarua ngalaman tatu saperti kitu. Mangsa (kaunggulan jeung kaancuran) téh digilirkeun ku Kami di antara umat manusa (sangkan maranéhna meunang atikan), ogé supaya Allah ngabédakeun jalma-jalma anu iman (ti jalma-jalma kapir), sarta sangkan aya sabagian ti antara aranjeun dikersakeun ku Mantenna (maot) sahid. Allah téh henteu mikaresep ka jalma-jalma anu dolim."
    },
    {
      "sura": 3,
      "verse": 141,
      "text": "(Tujuan sejénna) supaya Allah ngabersihan jalma-jalma anu iman (tina dosa-dosana) jeung ngabinasakeun jalma-jalma kapir."
    },
    {
      "sura": 3,
      "verse": 142,
      "text": "Naha aranjeung nyangka bakal asup ka sawarga padahal can kabuktian pikeun Allah (saha) jalma-jalma anu jihad ti antara aranjeun, 151) jeung (can) kabuktian pikeun Mantenna (saha) jalma-jalma anu sabar?"
    },
    {
      "sura": 3,
      "verse": 143,
      "text": "Aranjeun téh bener-bener ngarepkeun hayang maot (kalayan sahid) saméméh nyanghareupan éta (perang). Tah (ayeuna mah) aranjeun bener-bener geus pada ningal kana maot jeung geus pada nyaksian."
    },
    {
      "sura": 3,
      "verse": 144,
      "text": "Muhammad téh ngan saukur hiji rasul. Saméméh anjeunna ogé geus aya sababara rasul. 152) Naha saupama anjeunna wapat atawa ditelasan, aranjeun rѐk balik deui ka tukang (murtad)? Saha baé anu balik deui ka tukang (murtad), mangka maranѐhna téh moal matak ngamadaratkeun ka Allah saeutik ogé. Allah bakal maparin wawales ka jalma-jalma anu sukuran."
    },
    {
      "sura": 3,
      "verse": 145,
      "text": "Moal aya hiji jiwa ogé anu bakal maot anging kalayan widi Allah, minangka katangtuan anu geus ditetepkeun waktuna. Saha baé jalma anu miharep ganjaran di dunya, tangtu Kami méré ka manéhna sabagian tina éta ganjaran (dunya); Saha baé anu miharep ganjaran di ahѐrat, tangtu Kami ogé méré ka manéhna sabagian tina éta ganjaran (ahérat). Kami bakal méré wawales ka jalma-jalma anu sukuran."
    },
    {
      "sura": 3,
      "verse": 146,
      "text": "Loba nabi anu perang dibarengan ku panganut-panganutna nu takwa. Aranjeunna henteu (jadi) héngkér pédah (aya musibah) anu tumiba ka aranjeunna dina jalan Allah, teu (jadi) kendor sumanget, jeung teu sudi nyerah (ka musuh). Allah téh Mikaresep ka jalma-jalma anu sabar."
    },
    {
      "sura": 3,
      "verse": 147,
      "text": "Ucapan aranjeunna (jalma-jalma nu sabar) téh ngan doa (ieu), “Nun Gusti Pangéran abdi sadaya, mugi Gusti ngahapunten kana dosa-dosa sareng (paripolah) abdi sadaya anu kaleuleuwihi dina urusan abdi sadaya. 153) Mugi Gusti mageuhkeun tekad abdi sadaya sareng maparin kaunggulan énggoning ngalawan jalma-jalma kapir.”"
    },
    {
      "sura": 3,
      "verse": 148,
      "text": "Ku sabab kitu, Allah maparin ka aranjeunna ganjaran di dunya 154) jeung ganjaran nu hadé di ahѐrat. Allah téh Mikaresep ka jalma-jalma anu migawé kahadéan."
    },
    {
      "sura": 3,
      "verse": 149,
      "text": "Hé jalma-jalma anu iman, lamun aranjeun taat ka jalma-jalma kapir, tangtu maranѐhna téh bakal ngabalikkeun deui aranjeun ka tukang (murtad), mangka mun kitu mah aranjeun bakal jadi jalma-jalma anu rugi."
    },
    {
      "sura": 3,
      "verse": 150,
      "text": "Maranéhna moal pisan bakal nangtayungan ka aranjeun), nanging nya Allah anu bakal nangtayungan ka aranjeun mah. Mantenna téh pangsaé-saéna anu nulungan."
    },
    {
      "sura": 3,
      "verse": 151,
      "text": "Kami bakal nibankeun kana jero hatѐ jalma-jalma kapir rasa kasieun, lantaran maranѐhna nyarѐkatkeun Allah ku sahiji perkara anu Allah (nyalira) henteu nurunkeun kateranganana. Nya tempat pangbalikan maranѐhna tѐh naraka. Éta téh tempat padumukan anu panggorѐng-gorѐngna (pikeun) jalma-jalma anu dolim."
    },
    {
      "sura": 3,
      "verse": 152,
      "text": "Allah bener-bener geus nyumponan jangji-Na ka aranjeun (waktu Perang Uhud), (nyaѐta) waktu aranjeun maéhan maranѐhna (kaom musrikin) kalayan widi-Na nepi ka dina waktu aranjeun teu boga kakuatan sarta parasѐa dina éta urusan 155) jeung teu malirѐ kana parѐntah (Rasul) sanggeusna Allah ningalikeun ka aranjeun naon nu dipikaresep ku aranjeun. 156) Ti antara aranjeun aya nu miharep dunya jeung aya (ogѐ) nu miharep ahѐrat. Ti dinya Allah ngabalieurkeun aranjeun ti maranѐhna pikeun nguji aranjeun. 157) Sabenerna Allah geus ngahampura ka aranjeun. Allah téh anu kagungan kurnia pikeun jalma-jalma anu iman."
    },
    {
      "sura": 3,
      "verse": 153,
      "text": "(Sing inget) nalika aranjeun kabur (ninggalkeun peperangan) jeung henteu ngalieuk ka sasaha, sedengkeun rasul (Muhammad) mah (tetep di mѐdan peperangan bari) nyalukan ka aranjeun. Ku sabab kitu, Allah nibankeun ka aranjeun kasedih)ѐlѐh perang) jeung kasedih (hanjakal teu malirѐ kana parѐntah Rasul), 158) sangkan aranjeun henteu ngarasa sedih (deui) ku (alatan) naon nu geus sirna ti aranjeun jeung ku (musibah) anu geus karandapan ku aranjeun. Allah téh Mahauninga kana sakabéh naon nu dipilampah ku aranjeun."
    },
    {
      "sura": 3,
      "verse": 154,
      "text": "Sanggeus aranjeun meunang kasedih, Mantenna lajeng nurunkeun ka aranjeun rasa katengtreman (mangrupa) tunduh sakeudeung anu ngawengku ka sabagian ti antara aranjeun. 159) Ari sabagian deui 160) mah dihariwangkeun ku dirina sorangan. Maranѐhna nyangka anu teu bener ka Allah (saperti) sangkaan jahiliah. 161) Maranѐhna ngomong kieu, “Urang sadaya teu boga pilihan dina urusan ieu (alias dipaksa indit perang).” Béjakeun ku hidep (Muhammad), “Sabenerna sakabéh urusan aya dina cepengan Allah.” Maranѐhna nyumputkeun dina jero hatѐna naon anu teu ditémbongkeun ka hidep. Maranѐhna ngomong kieu, “Lamun téa mah aya pilihan keur urang sadaya dina ieu urusan, tangtu urang (moal indit perang jeung) moal dipaéhan (diéléhkeun) di dieu.” Béjakeun ku hidep, “Saupama aranjeun aya di imah sorangan ogé, tangtu jalma-jalma anu geus ditetepkeun bakal maot ku ditelasan mah bakal kaluar (ogé) ngajugjug ka tempat maranѐhna bakal ditelasan.” Allah (midamel éta perkara téh) pikeun nguji naon nu aya dina dada aranjeun jeung pikeun ngabersihkeun naon nu aya dina haté aranjeun. Allah téh Mahauninga kana eusina hatѐ."
    },
    {
      "sura": 3,
      "verse": 155,
      "text": "Sabenerna jalma-jalma ti antara aranjeun anu ngabalieur (embung indit perang) waktu patepungna dua pasukan 162) geus dipolésétkeun ku sétan ku lantaran sabagian kasalahan nu geus dipilampah ku maranѐhna (saméméhna). (Tapi,) Allah bener-bener geus ngahampura ka maranѐhna. Sayaktosna Allah mah Maha Jembar-pangampura (tur) Mahasantun."
    },
    {
      "sura": 3,
      "verse": 156,
      "text": "Hѐ jalma-jalma anu iman, omat ulah saperti jalma kapir (jalma munapѐk anu teu indit perang) anu ngomong kieu ka batur-baturna waktu lumampah di bumi (terus maot) atawa keur aya dina peperangan (terus gugur), “Lamun maranѐhna tetep babarengan jeung urang (di dieu) mah, tangtu moal nepi ka gugur jeung moal ditelasan.” (Akibat omongan) kitu tѐh Allah nibankeun rasa kaduhung anu kacida dina hatѐ maranѐhna. Apan Allah tѐh anu ngahirupkeun jeung anu ngamaotkeun. Allah téh Maha Ningali kana sagala paripolah maranѐhna."
    },
    {
      "sura": 3,
      "verse": 157,
      "text": "Upama aranjeun bener-bener gugur dina jalan Allah atawa maot, 163) pasti pangampura jeung rahmat Allah tѐh leuwih alus (pikeun aranjeun) tibatan harta rampasan anu dikumpulkeun ku maranѐhna."
    },
    {
      "sura": 3,
      "verse": 158,
      "text": "Upama aranjeun bener-bener maot atawa gugur, pasti ngan wungkul ka Allah aranjeun bakal dikumpulkeun."
    },
    {
      "sura": 3,
      "verse": 159,
      "text": "Nya ku berkah rahmat ti Allah, hidep (Muhammad) leuleuy ka maranѐhna. Saupama hidep kasar jeung heuras hatѐ, tangtu maranѐhna téh ngajauhan ti sakurilingeun hidep. Ku kituna, hampura baѐ maranѐhna téh, pék pangmѐntakeun pangampura pikeun maranѐhna, sarta prak geura musawarah jeung maranѐhna dina ѐta urusan (penting). 164) Tuluy di mana hidep geus ngabuleudkeun tѐkad, prak geura tawekal ka Allah. Saleresna Allah téh Mikacinta ka jalma-jalma anu tawekal (ka Mantenna)."
    },
    {
      "sura": 3,
      "verse": 160,
      "text": "Lamun Allah nulungan ka aranjeun, tangtu moal aya nu bisa ngéléhkeun aranjeun, tapi lamun Mantenna ngantep (teu nulungan) ka aranjeun, atuh saha deui nu bisa nulungan aranjeun sanggeusna kitu? Ku sabab kitu, prak mung ka Allah wungkul jalma-jalma nu iman tawekal téh."
    },
    {
      "sura": 3,
      "verse": 161,
      "text": "Moal mungkin hiji nabi hianat. Saha baѐ anu hianat, tangtu engkѐ dina Poѐ Kiamat manéhna bakal datang mawa sakabéh hasil hianatna. Tuluy saban jiwa bakal dibѐrѐ wawales anu sampurna saluyu jeung naon nu geus diupayakeunana sarta moal didoliman (saeutik ogѐ)."
    },
    {
      "sura": 3,
      "verse": 162,
      "text": "Naha ari jalma anu tumut (kalayan bener-bener) kana karidoan Allah téh sarua jeung jalma anu balik mawa bebendon ti Allah jeung tempat pangbalikanana naraka Jahanam? Éta (Jahanam) téh panggoréng-goréngna tempat pangbalikan"
    },
    {
      "sura": 3,
      "verse": 163,
      "text": "(Kalungguhan) aranjeunna téh mangtingkat-tingkat di mungguhing Allah. Allah téh Nu Maha Ningali kana sagala nu dipilampah ku aranjeunna."
    },
    {
      "sura": 3,
      "verse": 164,
      "text": "Allah bener-bener geus maparin kurnia ka jalma-jalma anu iman waktu Mantenna ngutus di tengah-tengah aranjeunna saurang rasul (Muhammad) ti golongan aranjeunna sorangan, anu terus-terusan mangmacakeun ka aranjeunna ayat-ayat Mantenna, nyucikeun (jiwa) aranjeunna, jeung ngawulangkeun Kitab (Al-Qur’an) sarta Hikmah (Sunnah) ka aranjeunna. Saméméhna (éta rasul diutus), aranjeunna téh bener-bener aya dina kasasaran anu nyata."
    },
    {
      "sura": 3,
      "verse": 165,
      "text": "Naha waktu ditibanan musibah (éléh dina Perang Uhud) aranjeun bet nyarita kieu, “Naha ti mana datangna ieu (kaéléhan) téh?” Apan aranjeun ogé kungsi nibankeun musibah (kaéléhan) dua kali lipet (ka musuh-musuh aranjeun dina Perang Badar)? Jawab ku hidep (Muhammad), “Éta téh ku (sabab kasalahan) diri aranjeun sorangan.” Saleresna Allah Mahakawasa kana sagala perkara."
    },
    {
      "sura": 3,
      "verse": 166,
      "text": "Naon nu tumiba ka aranjeun dina poéan patepungna (peperangan) dua pasukan, éta téh kalayan widi Allah, jeung sangkan Mantenna nguji saha jalma (anu bener-bener) iman."
    },
    {
      "sura": 3,
      "verse": 167,
      "text": "Sareng supados (Mantenna) uninga saha jalma-jalma anu munapék. (Nyaéta jalma-jalma anu waktu) dicaritakeun ka maranéhna, “Hayu urang perang di jalan Allah atawa hayu urang ngajaga diri (tina serangan musuh),” maranéhna ngajawab, “Lamun kuring saréréa terang (kumaha carana) perang mah, tangtu ngiring ka aranjeun.” 165) Maranéhna dina poé éta téh leuwih deukeut kana kakapiran tibatan kana kaimanan. Maranéhna ngucapkeun ku sungutna (sorangan) nu teu saluyu jeung eusi hatѐna. Allah téh langkung uninga kana naon anu disumputkeun ku maranéhna."
    },
    {
      "sura": 3,
      "verse": 168,
      "text": "(Maranéhna téh nyaéta) jalma-jalma anu ngomong ka dulur-dulurna bari maranéhna henteu milu perang, “Lamun seug maranéhna miluan jiga urang mah, tangtu moal ditelasan (ku musuh).” Béjakeun ku hidep (Muhammad), “Cik pék cegah maot téh ti diri aranjeun lamun aranjeun bener mah!”"
    },
    {
      "sura": 3,
      "verse": 169,
      "text": "Omat hidep ulah sakali-kali nyangka yén jalma-jalma nu gugur dina jalan Allah téh maot, sabenerna aranjeunna téh jumeneng di mungguhing Pangéranana bari dipaparinan rejeki. 166)"
    },
    {
      "sura": 3,
      "verse": 170,
      "text": "Aranjeunna bingah ku kurnia nu dipaparinkeun ku Allah. Aranjeunna ogé ngarasa gumbira ku jalma-jalma nu di sapandeurieunana (di dunya kénéh) anu can nyusul (ka ahérat), 167) (sabab éta jalma téh) teu (boga rasa) sieun jeung teu nandangan kasedih."
    },
    {
      "sura": 3,
      "verse": 171,
      "text": "Aranjeunna gumbira deui ku niʻmat sareng kurnia ti Allah jeung yén sayaktosna Allah moal pisan ngaleuleungit ganjaran jalma-jalma nu iman."
    },
    {
      "sura": 3,
      "verse": 172,
      "text": "(Nyaéta) jalma-jalma anu taʻat kana (paréntah) Allah jeung Rasul sabada maranéhna meunang tatu (dina Perang Uhud). Nya ganjaran nu kalintang ageungna pikeun jalma-jalma ti antara aranjeunna nu migawé kahadéan tur takwa."
    },
    {
      "sura": 3,
      "verse": 173,
      "text": "(Nyaéta) jalma-jalma anu waktu dicaritakeun ka aranjeunna, “Jalma-jalma (Qurés) geus ngumpulkeun balad-baladna pikeun nyerang ka aranjeun. Ku sabab kitu, kudu sieun ku maranéhna!”mangka éta (caritaan) téh kalah ka nambahan (kuat) imanna jeung malah aranjeunna nékadkeun kieu, “Cukup baé Allah (nu nulungan) ka kuring saréréa mah. Apan Mantenna pangsaé-saéna nu nangtayungan.”"
    },
    {
      "sura": 3,
      "verse": 174,
      "text": "Aranjeunna mulang (ti Perang Badar) bari mawa niʻmat jeung kurnia (nu ageung) ti Allah. Aranjeunna henteu ditibanan kamusibahan (dina éta perang) jeung (teras-terasan) tumut kana karidoan Allah. Allah téh nu kagungan kurnia nu kalintang ageungna."
    },
    {
      "sura": 3,
      "verse": 175,
      "text": "Sabenerna maranéhna (nu ngomong yén jalma-jalma Qurés geus ngumpulkeun balad-baladna) téh ngan wungkul sétan anu nyingsieunan (ka aranjeun) ku sobat-sobat dalitna (kaom musrikin Qurés). Ku kituna, omat ulah sieun ku maranéhna, tapi sieun mah ngan ku Kami baé lamun bener-bener aranjeun mu’min mah."
    },
    {
      "sura": 3,
      "verse": 176,
      "text": "Omat hidep (Muhammad) ulah rék sedih ku (kanyataan ayana) jalma-jalma anu gagancangan jadi kapir deui. 168) Sabenerna maranéhna téh moal ngamadaratkeun saeutik ogé ka Allah. Allah moal rék maparin bagian (ganjaran) ka maranéhna dina poé ahérat. Keur maranéhna malah bakal disadiakeun siksaan anu pohara gedéna."
    },
    {
      "sura": 3,
      "verse": 177,
      "text": "Sabenerna jalma-jalma anu meuli kakupuran ku kaimanan moal pisan ngarugikeun ka Allah saeutik ogé. Pikeun maranéhna bakal disadiakeun siksaan anu kacida nyerina."
    },
    {
      "sura": 3,
      "verse": 178,
      "text": "Jalma-jalma kapir ulah pisan nyangka yén témpo nu dibikeun ku Kami ka maranéhna 169) téh leuwih hadé pikeun dirina. Sabenerna témpo nu dibikeun ku Kami ka maranéhna téh ngan wungkul supaya dosa-dosana nambahan. Nya pikeun maranéhna siksaan anu kacida ngahinakeunana."
    },
    {
      "sura": 3,
      "verse": 179,
      "text": "Allah moal rék ngantep ka jalma-jalma anu iman dina kaayaan sakumaha kaayaan aranjeun ayeuna, 170) nepi ka Mantenna ngabéntenkeun anu goréng (munapék) ti nu hadé (bener-bener iman). Allah moal pisan némbongkeun perkara anu gaib ka aranjeun, nanging Allah milih (bakal némbongkeun ka) saha baé ti antara rasul-rasul-Na anu dikersakeun ku Mantenna. 171) Upama aranjeun iman jeung takwa, tangtu bakal meunang ganjaran anu kacida gedéna."
    },
    {
      "sura": 3,
      "verse": 180,
      "text": "Jalma-jalma nu korét kana kurnia anu geus dipaparinkeun ku Allah ka maranéhna ulah sakali-kali boga sangkaan yén korétna téh leuwih hadé pikeun maranéhna, padahal korétna téh goréng pisan keur maranéhna. Harta nu dikorétkeun ku maranéhna téh bakal dikalungkeun (kana beuheungna) dina Poé Kiamat. Kagungan Allah warisan (anu aya) di langit jeung di bumi. Allah téh Mahataliti kana sagala anu dipilampah ku maranéhna."
    },
    {
      "sura": 3,
      "verse": 181,
      "text": "Allah bener-bener geus ngadangu kana omongan jalma-jalma (Yahudi) anu nyarita, “Sabenerna Allah mah miskin, sedengkeun urang kabéh mah beunghar.” Kami bakal nyatet éta caritaanana jeung kalakuanana nelasan para nabi tanpa alesan anu bener. Kami bakal nyarita (ka maranéhna), “Pék rasakeun ku maranéh siksa naraka!”"
    },
    {
      "sura": 3,
      "verse": 182,
      "text": "Éta téh ku sabab lalampahan maranéh sorangan. Sabenerna Allah mah henteu pisan dolim ka hamba-hamba-Na."
    },
    {
      "sura": 3,
      "verse": 183,
      "text": "(Nyaéta jalma-jalma Yahudi) anu ngomong kieu, “Sabenerna Allah geus maréntahkeun ka kuring saréréa supaya ulah iman ka saurang rasul saméméh ngadatangkeun heula ka kuring saréréa hiji korban anu dihakan ku seuneu.” Béjakeun ku hidep (Muhammad), “Bener-bener geus datang ka aranjeun para rasul saméméh kuring ogé (kalayan) nyandak bukti-bukti anu jéntré jeung nyandak anu disebut-sebut ku aranjeun (hiji korban anu dihakan ku seuneu). Tapi, ku naon atuh aranjeun bet nelasan aranjeunna lamun enya mah aranjeun jalma-jalma anu bener?”"
    },
    {
      "sura": 3,
      "verse": 184,
      "text": "Lamun maranѐhna ngabohongkeun ka hidep (Muhammad), (sing terang) yén sabenerna rasul-rasul anu saméméh hidep ogé sarua baé geus dibohongkeun. Aranjeunna nyandak mujijat-mujijat anu jelas, Jabur, 172) jeung Kitab anu méré katerangan anu sampurna. 173)"
    },
    {
      "sura": 3,
      "verse": 185,
      "text": "Sakur anu nyawaan bakal ngarasakeun maot. Sabenerna dina Poѐ Kiamat wungkul wawales aranjeun bakal disampurnakeun. Saha baé anu dijauhkeun tina naraka jeung diasupkeun ka sawarga, anjeunna bener-bener geus untung. Kahirupan dunya mah ngan saukur kasenangan anu nipu."
    },
    {
      "sura": 3,
      "verse": 186,
      "text": "Aranjeun bener-bener bakal diuji ku harta-banda jeung ku diri-diri aranjeun. Aranjeun ogé pasti bakal bener-bener ngadéngé lobal hal anu matak nganyerikeun hatѐ ti jalma-jalma anu dipaparinan Kitab saméméh aranjeun jeung ti jalma-jalma musrik. Lamun aranjeun sabar jeung takwa mah, sabenerna éta téh kaasup perkara anu (kudu) diutamakeun."
    },
    {
      "sura": 3,
      "verse": 187,
      "text": "(Sing inget) nalika Allah meungkeut perjangjian jeung jalma-jalma anu dipaparinan Kitab (nyaéta), “Omat maranéh kudu bener-bener nerangkeun éta (eusi Kitab) ka papada manusa jeung ulah nyumputkeun.” 174) Tuluy maranѐhna ngabalangkeun éta (perjangjian) ka satukangeun tonggongna jeung ngajual éta jangji ku pangaji anu saeutik. Kacida goréngna jual-beuli maranѐhna téh."
    },
    {
      "sura": 3,
      "verse": 188,
      "text": "Omat (saha baé) aranjeun ulah sakali-kali nyangka yѐn jalma-jalma anu bungah ku perkara (kagoréngan) anu geus dipigawé ku maranѐhna jeung resep dipuji ku pagawéan-pagawéan anu can dipalimpah ku maranѐhna, (sakali deui) omat aranjeun ulah nyangka yѐn maranѐhna bakal leupas tina siksa. Maranѐhna bakal meunang siksaan anu kacida nyerina."
    },
    {
      "sura": 3,
      "verse": 189,
      "text": "Kagungan Allah karajaan langit jeung bumi. Allah Mahakawasa kana sagala perkara."
    },
    {
      "sura": 3,
      "verse": 190,
      "text": "Sabenerna dina diciptakeunana langit jeung bumi sarta gunta-gantina peuting jeung beurang, tétéla aya tanda-tanda (kakawasaan Allah) pikeun jalma-jalma anu boga akal séhat."
    },
    {
      "sura": 3,
      "verse": 191,
      "text": "(Nyaéta) jalma-jalma anu ѐling ka Allah bari nangtung, bari diuk, bari nyangigir, jeung sok napakuran kana diciptakeunana langit jeung bumi. (Aranjeunna nyarita kieu), “Nun Pangéran abdi sadaya, Gusti henteu nyiptakeun ieu sadayana kalayan mubah. Mahasuci Gusti, pamugi Gusti ngaraksa ka abdi sadaya tina siksa naraka."
    },
    {
      "sura": 3,
      "verse": 192,
      "text": "Nun Gusti abdi sadaya, saleresna saha baé anu dilebetkeun ka naraka ku Gusti, mangka éta jalma téh leres-leres dihinakeun ku Gusti, sareng moal aya pikeun jalma-jalma anu dolim mah nu nulungan saurang ogé."
    },
    {
      "sura": 3,
      "verse": 193,
      "text": "Nun Gusti abdi sadaya, sayaktosna abdi sadaya parantos nguping jalmi anu umajak kana kaimanan (nyaéta), ‘Geura iman ka Pangaren aranjeun!’ Teras, abdi sadaya ogé iman. Nun Pangéran abdi sadaya, mugi Gusti ngahapunten dosa-dosa abdi sadaya, mugi Gusti nutupan kana kalepatan-kalepatan abdi, sareng mugi Gusti ngamaotkeun abdi sadaya sasarengan sareng jalmi-jalmi anu seueur tur jembar kasaénana."
    },
    {
      "sura": 3,
      "verse": 194,
      "text": "Nun Pangéran abdi sadaya, mugi Gusti maparin ka abdi sadaya naon anu ku Gusti parantos dijangjikeun ka abdi sadaya nganggo perantawisan rasul-rasul Gusti, sareng mugi ulah ngahinakeun ka abdi sadaya dina Dinten Kiamat. Sayaktosna Gusti mah tara nyulayaan jangji.”"
    },
    {
      "sura": 3,
      "verse": 195,
      "text": "Lajeng Pangéranana ngaijabah ka aranjeun (kalayan ngadawuh), “Sabenerna Kaula moal rѐk nyapirakeun kana amalna jalma anu ngamalkeun (kahadéan) ti antara aranjeun, boh lalaki boh awѐwѐ, (sabab) sabagian ti antara aranjeun téh (turunan) ti nu sabagian deui. 175) Jalma-jalma anu hijrah, anu diusir ti lembur-lemburna, nu dinyenyeri dina jalan Kami, nu perang, jeung anu ditelasan, pasti ku Kami bakal dipupus sagala kasalahanana jeung pasti ku Kami diasupkeun ka sawarga-sawarga anu di handapeunana cur-cor walungan-walungan, minangka ganjaran ti mungguhing Allah. Di mungguhing Allah mah aya ganjaran anu saé."
    },
    {
      "sura": 3,
      "verse": 196,
      "text": "Omat aranjeun sakali-kali ulah katipu ku bébasna jalma-jalma kapir milampah (sakahayangna) di pirang-pirang nagri."
    },
    {
      "sura": 3,
      "verse": 197,
      "text": "Éta téh ngan saukur kasenangan anu saeutik (tur saharitaeun), tuluy tempat pangbalikan maranѐhna mah (naraka) Jahanam. Éta téh panggoréng-goréngna tempat padumukan."
    },
    {
      "sura": 3,
      "verse": 198,
      "text": "Tapi ari jalma-jalma anu takwa ka Pangéranana mah bakal meunang sawarga anu di handapeunana curcor walungan-walungan, bari aranjeunna langgeng di dinyana, minangka (kurnia) nu dicawiskeun ti mungguhing Allah. Ari anu aya di mungguhing Allah téh leuwih hadѐ pikeun jalma-jalma anu seueur tur jembar kasaénana."
    },
    {
      "sura": 3,
      "verse": 199,
      "text": "Sabenerna ti antara Ahli Kitab aya anu iman ka Allah sarta kana Kitab anu diturunkeun ka aranjeun jeung anu diturunkeun ka aranjeunna, bari aranjeunna husu ka Allah. Aranjeunna teu ngajual ayat-ayat Allah ku pangaji anu murah. Aranjeunna meunang ganjaran ti mungguhing Pangéranana. Saleresna Allah mah anu enggal pisan itungana-Na."
    },
    {
      "sura": 3,
      "verse": 200,
      "text": "Hé jalma-jalma anu iman, omat kudu sabar jeung kuatkeun kasabaran aranjeun, sing tetep siap-siap ngajaga (wates-wates nagri aranjeun), sarta kudu takwa ka Allah supaya jadi jalma-jalma anu untung!"
    },
    {
      "sura": 4,
      "verse": 1,
      "text": "Hé manusa, kudu takwa ka Pangéran aranjeun anu geus nyiptakeun aranjeun tina hiji diri (Adam) jeung nyiptakeun pasanganana (Hawa) ti dirina, jeung ti duanana Mantenna ngarundaykeun lalaki jeung awéwé anu loba pisan. Kudu takwa ka Allah anu kalayan (nyebat) jenengana-Na aranjeun silih péntaan, 176) sarta (piara) hubungan kakulawargaan. Saleresna Allah teras-terasan ngaraksa tur nalingakeun ka aranjeun."
    },
    {
      "sura": 4,
      "verse": 2,
      "text": "Pasrahkeun ka budak-budak yatim (nu geus déwasa) harta-harta maranéhna, ulah nukeurkeun anu goréng ka nu alus, sarta ulah ngadahar harta maranéhna (kalawan dicampurkeun) jeung harta-harta aranjeun. Sabenerna éta (pagawéan nukerkeun jeung ngadahar) téh dosa anu pohara gedéna."
    },
    {
      "sura": 4,
      "verse": 3,
      "text": "Lamun seug aranjeun sieun moal sanggup migawé adil dina urusan (hak-hak) awéwé yatim (lamun aranjeun kawin ka maranéhna), atuh prak kawin baé ka awéwé (séjén) anu dipakaresep ku aranjeun, rék dua, rék tilu, atawa rék opat. Tapi lamun aranjeun sieun moal sanggup migawé adil 177) (waktu nyandung), nya atuh (kawin ka) saurang baé, 178) atawa (cukup ku) abid awéwé anu dipimilik ku aranjeun. 179) Éta téh leuwih deukeut kana moalna aranjeun milampah kadoliman."
    },
    {
      "sura": 4,
      "verse": 4,
      "text": "Pasrahkeun maskawin ka istri-istri (nu dikawin ku aranjeun) minangka paparin anu pinuh karélaan. 180) Tapi lamun seug maranéhna (istri-istri téa) masrahkeun sabagian tina éta (maskawin) kalayan karidoan haténa, atuh pék baé dahar (tarima) éta paméré (minangka dahareun) anu ngeunah tur alus akibatna."
    },
    {
      "sura": 4,
      "verse": 5,
      "text": "Omat aranjeun ulah rék masrahkeun ka jalma-jalma nu can sampurna akalna 181) harta (maranéhna nu aya dina kakawasaan) aranjeun anu dijadikeun ku Allah poko kahirupan aranjeun. Aranjeun kudu méré balanja jeung pakéan ka maranéhna (tina hasil olahan éta harta), sarta ucapkeun ka maranéhna caritaan anu hadé."
    },
    {
      "sura": 4,
      "verse": 6,
      "text": "Pék uji 182) éta barudak yatim nepi ka waktuna cukup umur pikeun kawin (balég). Lamun cék aranjeun maranéhna geus pinter (bisa ngurus harta), sok baé geura pasrahkeun ku aranjeun harta-hartana. Omat aranjeun ulah ngadahar harta budak yatim kalawan dihambur-hambur jeung ulah buru-buru (masrahkeun hartana) saméméh maranéhna déwasa. Saha baé (wali) anu cukup, atuh manéhna kudu nahan diri (tina ngadahar harta barudak yatim). Tapi saha baé (wali) anu miskin, atuh teu nanaon manéhna ngadahar ku cara anu hadé. Tuluy, lamun aranjeun masrahkeun éta harta ka maranéhna, atuh kudu ngahadirkeun para saksi (pikeun nyasian). Cekap Allah anu ngawas(na)."
    },
    {
      "sura": 4,
      "verse": 7,
      "text": "Pikeun lalaki aya hak bagian tina harta titinggal indung-bapana jeung dulur deuheusna. Nya kitu deui pikeun awéwé ogé aya hak bagian tina harta titinggal indung-bapana jeung dulur deuheusna, boh tina titinggal anu saeutik boh anu loba, nurutkeun bagian-bagian anu geus ditetepkeun."
    },
    {
      "sura": 4,
      "verse": 8,
      "text": "Upama dina waktu bagi waris hadir sababaraha dulur deuheus, 183) barudak yatim, jeung anu mariskin, atuh béré maranéhna tina éta harta (sakadarna) 184) tur ucapkeun ka maranéhna caritaan anu hadé."
    },
    {
      "sura": 4,
      "verse": 9,
      "text": "Jalma-jalma kudu sieun (ka Allah) lamun sanggeusna (maot) ninggalkeun turunan lemah, anu aranjeunna (sorangan) mémang mikarisi kana (karaharjaan) maranéhna. Ku sabab kitu, atuh aranjeun kudu takwa ka Allah sarta kudu nyarita kalayan caritaan anu bener."
    },
    {
      "sura": 4,
      "verse": 10,
      "text": "Sabenerna jalma-jalma anu ngadahar harta budak yatim ku cara aniaya, maranѐhna téh bener-bener minuhan seuneu dina jero beuteungna jeung bakal asup kana api (naraka) anu ngaléntab-léntab."
    },
    {
      "sura": 4,
      "verse": 11,
      "text": "Allah nyaréatkeun (ngawajibkeun) ka aranjeun ngeunaan (ngabagikeun warisan pikeun) anak-anak aranjeun, (nyaéta) bagian anak lalaki saurang sarua jeung bagian anak awѐwѐ dua urang. 185) Lamun anak-anakna kabѐh awѐwѐ anu jumlahna leuwih ti dua, nya bagian maranѐhna téh dua-pertilu tina harta (warisan) nu ditinggalkeun (ku mayit). Lamun anak awѐwѐna ngan saurang, nya bagian manéhna téh satengah (tina harta anu ditinggalkeun). Pikeun indung-bapa masing-masing kabagian sapergenep tina titinggal mayit lamun manéhna (mayit) boga anak. Lamun mayit teu ninggalkeun anak jeung ahli warisna ngan indung-bapana (wungkul), nya pikeun indungna sapertiluna (sedengkeun sésana keur bapana). Lamun mayit ninggalkeun dulur sababaraha urang, nya indungna meunang sapergenep. (Ngabagikeun warisan saperti ieu téh) sanggeus (ngalaksanakeun) wasiat anu dijieun atawa sabada (mayaran) hutangna. (Ngeunaan) indung-bapa jeung anak-anak aranjeun, aranjeun moal terang saha ti antara maranéhna anu leuwih loba mangpa'atna pikeun aranjeun. Ieu téh hiji katangtuan ti Allah. Saleresna Allah Mahauninga (tur) Mahawijaksana."
    },
    {
      "sura": 4,
      "verse": 12,
      "text": "Pikeun aranjeun (salaki) satengah tina harta anu ditinggalkeun ku istri-istri aranjeun, lamun maranѐhna teu boga anak. (Tapi) lamun maranѐhna boga anak mah, nya aranjeun meunang saparapatna tina harta titinggalna sanggeus (nyumponan) wasiatna anu dijieun atawa sanggeus (ngalunasan) hutangna. Istri-istri (aranjeun) meunang saparapat harta anu ditinggalkeun ku aranjeun lamun aranjeun teu boga anak. (Tapi) lamun aranjeun boga anak mah, éta istri (ngan) meunang saperdalapan tina harta titinggal sanggeus (nyumponan) wasiat aranjeun anu dijieun atawa sanggeus (ngalunasan) hutang aranjeun. Lamun aya hiji jalma maot, boh lalaki boh awѐwѐ, anu henteu ninggalkeun bapa atawa anak sama sakali, tapi ngan boga dulur lalaki saurang (anu saindung) atawa dulur awѐwѐ saurang (anu saindung), nya pikeun masing-masing dulurna téh sapergenep (tina titinggalan). Tapi lamun dulur-dulur anu saindung téh leuwih ti saurang, nya maranѐhna babarengan dina sapertilu warisan tina harta titinggalna sanggeus (nyumponan) wasiatna anu dijieun atawa sanggeus (ngalunasan) hutangna, bari henteu nyusahkeun (ka ahli waris). 186) Anu kitu téh katangtuan ti Allah. Allah téh Nu Mahauninga (tur) Mahasantun."
    },
    {
      "sura": 4,
      "verse": 13,
      "text": "Éta (hukum-hukum anu kasebut) téh patokan-patokan ti Allah. Saha baé anu ta'at ka Allah jeung Rasul-Na, Mantenna bakal ngasupkeun manéhna ka jero sawarga anu di handapeunana cur-cor walungan. Maranѐhna langgeng di dinyana. Tah éta téh kaunggulan anu kacida agungna."
    },
    {
      "sura": 4,
      "verse": 14,
      "text": "(Tapi) saha baé anu doraka ka Allah jeung rasul-Na tur ngarempak patokan-patokan hukum-Na, tangtu Mantenna bakal ngasupkeun manéhna ka jero api naraka bari langgeng di dinyana jeung meunang siksaan anu kacida ngahinakeun."
    },
    {
      "sura": 4,
      "verse": 15,
      "text": "(Lamun aya) awѐwѐ ti antara aranjeun ngalakukeun jinah, 187) pék datangkeun opat jalma ti antara aranjeun (anu nyaksian kana éta kalakuan). Lamun maranѐhna geus méré kasaksian, prak kerem (éta awѐwѐ) di jero imah nepi ka panggih jeung ajalna, atawa nepi ka Allah maparin jalan (anu sѐjѐn) keur manéhna. 188)"
    },
    {
      "sura": 4,
      "verse": 16,
      "text": "(Lamun aya) dua jalma ti antara aranjeun milampah jinah, prak geura béré hukuman (anu pikanyerieun) pikeun duanana. Lamun duanana tobat jeung ngomѐan dirina, atuh antep baé (teu kudu dibéré hukuman). Saleresna Allah Maha Nampi-tobat (tur) Mahaasih."
    },
    {
      "sura": 4,
      "verse": 17,
      "text": "Sabenerna tobat ka Allah tѐh ngan (pantes) pikeun ka jalma-jalma anu migawé kagoréngan ku sabab kabodoan, tuluy buru-buru tobat. Tah nya tobat maranѐhna anu ditarima ku Allah mah. Allah téh Mahauninga (tur) Mahawijaksana."
    },
    {
      "sura": 4,
      "verse": 18,
      "text": "Tobat téh henteu (ditarima ku Allah) ti jalma-jalma anu milampah kagoréngan nepi ka lamun ajalna geus datang ka salah saurang ti antara maranѐhna, (kakara) manéhna ngomong kieu, “Abdi téh leres-leres tobat ayeuna.” Nya kitu deui (teu ditarima tobat) ti jalma-jalma anu maotna aya dina kakapiran. Nya pikeun maranѐhna Kami geus nyadiakeun siksaan anu kacida nyerina."
    },
    {
      "sura": 4,
      "verse": 19,
      "text": "Hé jalma-jalma anu iman, henteu halal pikeun aranjeun ngawaris awéwé ku jalan paksa, 189) jeung omat aranjeun ulah nyusahkeun maranѐhna sabab rѐk nyokot deui sabagian naon (maskawin) anu geus dibikeun ku aranjeun ka maranѐhna, kajaba lamun maranѐhna milampah pagawѐan kotor anu nyata. Pѐk campur gaul jeung maranѐhna kalawan cara anu patut. Lamun aranjeun henteu mikaresep ka maranѐhna (atuh sing sabar), sabab bisa jadi aranjeun mikangѐwa kana hiji perkara, padahal Allah ngajadikeun kahadéan nu loba di dinya."
    },
    {
      "sura": 4,
      "verse": 20,
      "text": "Lamun anjeun boga kahayang ngaganti istri ku awѐwѐ nu sѐjѐn, sedengkeun anjeun geus méré ka manѐhna harta banda nu loba (keur maskawinna), nya omat ulah nyokot deui saeutik ogé tina éta harta. Naha anjeun rѐk nyokot deui éta harta ku jalan tuduhan nu bohong bari (nanggung) dosa anu nyata?"
    },
    {
      "sura": 4,
      "verse": 21,
      "text": "Kumaha anjeun rѐk nyokot deui ѐta harta padahal anjeun geus campur jeung manѐhna. Manѐhna (istri anjeun) téh apan geus nyokot perjangjian anu kuat (tali pernikahan) ti anjeun."
    },
    {
      "sura": 4,
      "verse": 22,
      "text": "Omat ulah ngawin awѐwѐ anu kungsi dikawin ku bapa aranjeun, kajaba (kajadian dina mangsa anu) ka tukang-tukang. Sabenerna ѐta tѐh pagawѐan anu gorѐng tur anu dibenduan (ku Allah) sarta panggorѐng-gorѐngna jalan (anu dipilampah)."
    },
    {
      "sura": 4,
      "verse": 23,
      "text": "Diharamkeun pikeun aranjeun (ngawin) indung aranjeun, anak awѐwѐ aranjeun, dulur awѐwѐ aranjeun, dulur awѐwѐ bapa aranjeun (bibi aranjeun), dulur awѐwѐ indung aranjeun (bibi aranjeun), anak awѐwѐ ti dulur lalaki aranjeun, anak awѐwѐ ti dulur awѐwѐ aranjeun, indung aranjeun anu kungsi nyusuan aranjeun, dulur awѐwѐ aranjeun anu sasusu, indung istri aranjeun (mitoha awѐwѐ), anak tѐrѐ awѐwѐ anu aya dina asuhan aranjeun 190) ti istri-istri anu kungsi campur, tapi lamun acan kungsi campur mah jeung maranѐhna (jeung geus dipasrahkeun ku aranjeun) henteu jadi dosa pikeun aranjeun ngawin ѐta anak tѐrѐ, (jeung diharamkeun pikeun aranjeun ngawin) istri anak kandung aranjeun (minantu awѐwѐ) jeung ngumpulkeun (ngawayuh) dua awѐwѐ anu adi lanceuk, anging anu geus kajadian ka tukang-tukang. Saleresna Allah Maha Jembar-pangampura (tur) Mahaasih."
    },
    {
      "sura": 4,
      "verse": 24,
      "text": "(Diharamkeun ogé pikeun aranjeun ngawin) awéwé anu boga salaki, kajaba abid anu dipimilik ku aranjeun (ngaliwatan perang nanjeurkeun agama). 191) (Ieu téh) katangtuan Allah pikeun aranjeun. Dihalalkeun pikeun aranjeun salian (awéwé) nu kitu, 192) (supaya aranjeun) néangan (istri) ku harta banda aranjeun kalayan maksud pikeun ngajaga kasucian (kawin), lain pikeun ngajak jinah. Mangka, istri-istri anu ti antara maranéhna kungsi dialap suka (campur) ku aranjeun, pék pasrahkeun ka maranéhna imbalanana (maskawinna) minangka hiji kawajiban. Henteu jadi dosa pikeun aranjeun ngeunaan perkara anu aranjeun (sorangan) geus silih pikarido, 193) sanggeus éta maskawin ditetepkeun. Saleresna Allah Mahauninga (tur) Mahawijaksana."
    },
    {
      "sura": 4,
      "verse": 25,
      "text": "Saha baé ti antara aranjeun anu teu boga biaya pikeun ngawin awéwé merdéka nu boga iman, mangka (dihalalkeun kawin ka awéwé) nu boga iman ti abid nu dipimilik ku aranjeun. Allah uningaeun kana iman aranjeun. Sabagian ti aranjeun mangrupakeun (bagian) ti sabagian tinu lainna (sarua turunan Adam-Hawa). Ku kituna, pék kawin ka maranéhna kalayan idin ti dununganana, jeung pasrahkeun maskawinna nurut (kana cara jeung ukuran) anu pantes, lantaran maranéhna téh awéwé nu miara diri, lain tukang jinah, sarta lain (ogé) awéwé anu nyokot lalaki séjén minangka gundikna. Lamun maranéhna geus ngawangun rumah tangga (boga salaki), tapi ngalakukeun pagawéan kotor (jinah), mangka (hukuman) pikeun maranéhna téh satengahna tina (hukuman) awéwé-awéwé merdéka (anu teu boga salaki). Éta (dimeunangkeunana kawin ka abid) téh pikeun jalma-jalma anu sieun kana héséna ngajaga diri (tina pagawéan jinah). Tapi lamun aranjeun sabar, éta leuwih alus pikeun aranjeun. Allah mah Maha Jembar-pangampura (tur) Mahaasih."
    },
    {
      "sura": 4,
      "verse": 26,
      "text": "Allah miharep ngajelaskeun (saréat-Na) ka aranjeun jeung nuduhkeun jalan-jalan (kahirupan) jalma anu saméméh aranjeun (para nabi jeung jalma-jalma soléh) sarta nampi tobat aranjeun. Allah mah Mahauninga (tur) Mahawijaksana."
    },
    {
      "sura": 4,
      "verse": 27,
      "text": "Allah miharep nampi tobat aranjeun, sedengkeun jalma-jalma anu nuturkeun hawa napsuna mikahayang supaya aranjeun nyimpang sajauh-jauhna (tina bebeneran)."
    },
    {
      "sura": 4,
      "verse": 28,
      "text": "Allah miharep maparin kaénténgan 194) ka aranjeun sabab jalma mah diciptakeun (boga sipat) lemah."
    },
    {
      "sura": 4,
      "verse": 29,
      "text": "Hé jalma-jalma anu iman, omat aranjeun ulah silih ngadahar harta sasama aranjeun ku jalan anu batil (teu bener), kajaba ku jalan dagang anu (didasarkeun ku) silih pikarido di antara aranjeun. Omat ogé ulah maéhan diri aranjeun. Saleresna Allah mah Mahaasih ka aranjeun."
    },
    {
      "sura": 4,
      "verse": 30,
      "text": "Saha baé anu migawé nu kitu ku cara ngarempak hukum jeung nyieun kadoliman, Kami bakal ngasupkeun manéhna ka jero naraka. Anu kitu téh gampil pisan kanggo Allah mah."
    },
    {
      "sura": 4,
      "verse": 31,
      "text": "Lamun aranjeun ngajauhan dosa-dosa gedé ti antara dosa-dosa anu dicegah migawéna, tangtu Kami bakal ngahapus kasalahan-kasalahan aranjeun jeung bakal ngasupkeun aranjeun ka tempat anu mulya (sawarga)."
    },
    {
      "sura": 4,
      "verse": 32,
      "text": "Omat ulah hiri dengki kana pirang-pirang kurnia anu geus dipunjulkeun ku Allah ka sabagian lianna. (Sabab) pikeun lalaki bakal meunang bagian tina anu diupayakeun ku manéhna, kitu deui pikeun awéwé bakal meunang bagian tina anu diupayakeun ku manéhna. Atuh prak ménta ka Allah sawaréh tina kurnia-Na. Saleresna Allah mah Mahauninga kana sagala perkara."
    },
    {
      "sura": 4,
      "verse": 33,
      "text": "Pikeun masing-masing (lalaki jeung awéwé), Kami geus netepkeun jadi `aṣābah tina (sésa) harta anu ditinggalkeun ku indung-bapa jeung dulur-dulur. Jalma-jalma anu geus katalian jangji (bakal meunang bagian tina harta titinggalan) jeung aranjeun, atuh prak bikeun bagianana. Saleresna Allah mah Maha Nyakséni kana sagala perkara."
    },
    {
      "sura": 4,
      "verse": 34,
      "text": "Lalaki (salaki) téh anu nangtayungan awéwé (istri) sabab Allah geus munjulkeun sabagian ti manéhna (lalaki) ti sabagianana deui (awéwé), jeung ku sabab lalaki méré napakah tina harta bandana. Ku kituna, istri anu soléh téh nyaéta anu ta’at (ka Allah) jeung nu ngaraksa dirina waktu (salakina) teu aya, ku lantaran Allah parantos ngaraksa (manéhna). 195) Istri anu dipikahariwang ngalakukeun nusyūz, 196) prak béré naséhat, jauhkeun tempat saréna (pisah ranjang), jeung (lamun perlu) pék teunggeul! Tapi lamun manéhna ta’at mah ka aranjeun, atuh ulah néang-néang alesan pikeun nyusahkeun manéhna. Saleresna Allah mah Mahaluhung (tur) Mahaagung."
    },
    {
      "sura": 4,
      "verse": 35,
      "text": "Lamun aranjeun rémpan kana lumangsungna pacékcokan di antarana (salaki-pamajikan), pék utus saurang panengah (juru tengtrem) ti kulawarga salaki sarta saurang panengah (juru tengtrem) ti kulawarga awéwé. Lamun éta panengah boga maksud ngupayakeun karukunan (antara duanana), tangtu Allah masihan kasaluyuan ka duanana. Saleresna Allah mah Mahauninga (tur) Mahawaspada."
    },
    {
      "sura": 4,
      "verse": 36,
      "text": "Prak geura ibadah ka Allah jeung omat ulah nyarékatkeun Mantenna jeung naon baé ogé. Prak ogé nyieun kahadéan ka indung-bapa, ka dulur anu deukeut, ka barudak yatim, ka jalma-jalma anu miskin, ka tatangga anu deukeut jeung anu jauh, 197) ka babaturan sapagawéan, ka ibn sabil, 198) jeung ka abid anu dipimilik ku aranjeun. Saleresna Allah henteu mikaresep ka jalma-jalma anu gumedé jeung sok agul ku diri sorangan."
    },
    {
      "sura": 4,
      "verse": 37,
      "text": "(Nyaéta) jalma-jalma anu korét jeung nitah korét ka nu séjén, sarta anu nyumputkeun kurnia anu dipaparinkeun ku Allah ka maranéhna. Kami geus nyawiskeun pikeun jalma-jalma kapir siksaan anu ngahinakeun."
    },
    {
      "sura": 4,
      "verse": 38,
      "text": "(Allah ogé henteu mikaresep ka) jalma-jalma anu ngainpakkeun harta bandana kalayan riya (hayang katingali jeung kapuji) ku batur, jeung (ka) jalma-jalma anu teu ariman ka Allah jeung kana Poé Ahir. Saha baé anu ngajadikeun sétan jadi baturna, mangka (sing nyaho) sétan téh batur anu kacida jahatna."
    },
    {
      "sura": 4,
      "verse": 39,
      "text": "Naon (héséna) pikeun maranéhna lamun seug iman ka Allah jeung kana Poé Ahir, sarta ngainpakkeun sabagian tina rejeki anu geus dipaparinkeun ku Allah ka maranéhna? Allah mah Mahauninga kana kaayaan maranéhna."
    },
    {
      "sura": 4,
      "verse": 40,
      "text": "Saleresna Allah moal ngadoliman ka hiji jalma sanajan sagédé żarrah 199) ogé. Lamun aya hiji kahadéan (sagédé żarrah), tangtu Allah nikel-nikelkeun jeung bakal maparin ganjaran anu gedé ti mungguhing Mantenna."
    },
    {
      "sura": 4,
      "verse": 41,
      "text": "Pisakumahaeun (kaayaan jalma-jalma kapir engké) upama Kami ngadatangkeun saksi (rasul) ti saban umat jeung Kami ngadatangkeun hidep (Muhammad) jadi saksi pikeun maranéhna."
    },
    {
      "sura": 4,
      "verse": 42,
      "text": "Dina éta poé, jalma-jalma anu kupur jeung anu doraka ka Rasul (Muhammad) miharep maranéhna diratakeun baé jeung taneuh (dikubur atawa ancur jadi taneuh), padahal maranéhna moal bisa nyumputkeun hiji kajadian (laku lampah) naon baé ti Allah."
    },
    {
      "sura": 4,
      "verse": 43,
      "text": "Hé jalma-jalma anu iman, omat ulah rék ngadeukeutan salat bari dina kaayaan mabok nepi ka aranjeun sadar kana naon anu diucapkeun, jeung ulah (ngadeukeutan masjid waktu) keur junub kajaba ngan saukur ngaliwat, saméméh aranjeun mandi (junub). Anapon lamun aranjeun gering, atawa keur indit-inditan, atawa geus kabeuratan, atawa paantel kulit jeung awéwé, 200) sedengkeun aranjeun henteu manggih cai, nya prak tayamum baé ku kekebul taneuh anu hadé (suci), geura usap beungeut jeung leungeun aranjeun ku éta (kekebul). Saleresna Allah mah Maha Maparin-pangampura (tur) Maha Jembar-pangampura."
    },
    {
      "sura": 4,
      "verse": 44,
      "text": "Naha hidep henteu niténan jalma-jalma anu geus dipaparinan bagian tina Kitab (Torét)? Maranéhna meuli jalan anu sasar jeung miharep sangkan aranjeun ogé sasar tina jalan anu bener."
    },
    {
      "sura": 4,
      "verse": 45,
      "text": "Allah téh langkung uninga ka musuh-musuh aranjeun. Cukup Allah baé anu nangtayungan jeung cukup Allah baé anu nulungan (ka aranjeun)."
    },
    {
      "sura": 4,
      "verse": 46,
      "text": "Ti antara urang Yahudi aya nu ngarobah kalimah-kalimah tina tempatna (masing-masing). Maranéhna ogé ngomong kieu, “Kuring saréréa ngadéngé, tapi moal rék nurut.” Maranéhna (pokna deui), “Déngékeun!,” (padahal hidep Muhammad sabenerna) henteu ngadéngé naon-naon. 201) Maranéhna (pokna deui), “Rā’inā”, 202) bari muter-muterkeun létahna jeung nyacad kana agama. Lamun seug maranéhna nyarita kieu mah, “Kuring saréréa ngadéngé jeung tumut, jeung regepkeun, jeung raksa kuring saréréa,” tangtu éta leuwih hadé pikeun maranéhna jeung leuwih pantes, tapi Allah ngala’nat maranéhna ku sabab kakapiranana. Maranéhna teu iman kajaba saeutik pisan. 203)"
    },
    {
      "sura": 4,
      "verse": 47,
      "text": "Hé jalma-jalma anu geus dipaparinan Kitab, prak geura iman kana (Al-Qur’an) anu geus diturunkeun ku Kami anu ngaenyakeun (kana Kitab) anu aya di maranéh, saméméh Kami ngarobah beungeut-beungeut (maranéh) sarta muterkeun ka tukang, 204) atawa saméméh Kami ngala’nat ka maranéhna sakumaha Kami ngala’nat ka jalma-jalma (anu ngarempak cegahan) dina poé Sabtu. Ari katangtuan Allah téh pasti lumangsung."
    },
    {
      "sura": 4,
      "verse": 48,
      "text": "Sabenerna Allah moal ngahampura (dosa) lantaran nyarékatkeun Mantenna (musrik), tapi bakal ngahampura dosa salian ti éta pikeun jalma anu dikersakeun ku Mantenna. Saha baé anu nyarékatkeun Allah, sabenerna manéhna geus nyieun dosa anu kacida gedéna."
    },
    {
      "sura": 4,
      "verse": 49,
      "text": "Naha hidep henteu niténan jalma-jalma anu nganggap dirina beresih (urang Yahudi jeung Nasrani)? Saleresna Allah bakal ngaberesihan saha baé anu dikersakeun ku Mantenna sarta manéhna moal didoliman saeutik ogé."
    },
    {
      "sura": 4,
      "verse": 50,
      "text": "Prak titénan, bisa-bisana maranéhna ngaréka-réka kabohongan ka Allah. Cukup éta (lalampahan) téh ngajadikeun dosa anu jelas (pikeun maranéhna)."
    },
    {
      "sura": 4,
      "verse": 51,
      "text": "Naha hidep (Muhammad) henteu niténan jalma-jalma anu geus dipaparinan bagian tina Kitab (Torét)? Maranéhna percaya kana Jibt jeung Tāgūt 205) sarta nyarita ka jalma-jalma kapir (musrikin Mekah) yén maranéhna téh leuwih bener jalanna tibatan jalma-jalma anu iman."
    },
    {
      "sura": 4,
      "verse": 52,
      "text": "Nya maranéhna téh jalma-jalma anu dila’nat ku Allah. Saha baé anu dila’nat ku Allah, tangtu hidep (Muhammad) moal manggih anu nulungan pikeun manéhna."
    },
    {
      "sura": 4,
      "verse": 53,
      "text": "Atawa naha maranéhna téh boga bagian tina karajaan (kakawasaan)? Sanajan kitu, maranéhna tetep moal méré (kaalusan) saeutik ogé ka manusa."
    },
    {
      "sura": 4,
      "verse": 54,
      "text": "Atawa naha maranéhna téh hiri ka éta jalma (Muhammad) ku sabab kurnia anu geus dipaparinkeun ku Allah ka anjeunna? Sabenerna Kami geus maparin kitab jeung hikmah ka kulawarga Ibrahim tur maparin karajaan (kakawasaan) anu agung ka aranjeunna."
    },
    {
      "sura": 4,
      "verse": 55,
      "text": "Mangka, sawaréhna ti antara maranéhna (anu hiri téa) aya anu iman ka éta jalma (Muhammad), tapi sawaréhna deui mah ngahalang-halang (batur pikeun iman ka éta jalma). Cukup (pikeun maranéhna mah) naraka Jahanam anu ngaléntab-léntab seuneuna."
    },
    {
      "sura": 4,
      "verse": 56,
      "text": "Sabenerna jalma-jalma anu ingkar kana ayat-ayat Kami, pasti ku Kami bakal diasupkeun ka naraka. Saban-saban kulit maranéhna géhéng, ku Kami diganti deui ku kulit anu séjén (anyar) sangkan maranéhna ngarasakeun siksa. Sabenerna Allah mah Mahagagah (tur) Mahawijaksana."
    },
    {
      "sura": 4,
      "verse": 57,
      "text": "Anapon jalma-jalma anu iman sarta ngalaksanakeun amal soléh mah, ku Kami bakal diasupkeun ka sawarga anu di handapeunana cur-cor walungan-walungan, bari bakal langgeng di dinyana salila-lilana. Di dinya aranjeunna ngabogaan pasangan anu suci. Ku Kami ogé aranjeunna bakal diasupkeun ka tempat anu iuh tur nyaman."
    },
    {
      "sura": 4,
      "verse": 58,
      "text": "Sabenerna Allah maréntah ka aranjeun nepikeun amanat ka anu hak narimana. Upama netepkeun hukum di antara manusa, aranjeun (diparéntah ogé) kudu netepkeunana kalayan adil. Saleresna Allah téh anu pangsaé-saéna maparin atikan (ngeunaan amanat jeung kaadilan) pikeun anjeun. Saleresna Allah Maha Ngadangu (tur) Maha Ningali."
    },
    {
      "sura": 4,
      "verse": 59,
      "text": "Hé jalma-jalma anu iman, kudu ta'at ka Allah jeung kudu ta'at ka Rasul (Muhammad), jeung ka ulil amri (nu nyekel kakawasaan) ti antara aranjeun. Upama aranjeun béda pamadegan dina hiji perkara, mangka kudu dibalikkeun ka Allah (Al-Qur'an) jeung ka Rasul (Sunnah) lamun aranjeun iman ka Allah jeung kana Poé Ahir mah. Éta téh cara anu leuwih utama (pikeun aranjeun) jeung leuwih hadé akibatna."
    },
    {
      "sura": 4,
      "verse": 60,
      "text": "Naha hidep (Muhammad) henteu niténan jalma-jalma anu ngaku-ngaku iman kana sakabéh nu diturunkeun ka hidep jeung kana sakabéh anu diturunkeun ka saméméh hidep, tapi tetep miharep ménta katetepan hukum ka Tāgūt? 206) Padahal maranéhna geus diparéntah supaya ingkar kana éta Tāgūt. Apan sétan mah hayang nyasarkeun maranéhna sajauh-jauhna."
    },
    {
      "sura": 4,
      "verse": 61,
      "text": "Upama diucapkeun (ku hidep) ka maranéhna, “Sok atuh tunduk kana naon anu diturunkeun ku Allah jeung (tunduk) ka rasul!” tangtu hidep nyaksian jalma-jalma anu munapék téh bakal ngabalieur ti hidep."
    },
    {
      "sura": 4,
      "verse": 62,
      "text": "Mangka, pisakumahaan teuing upama engké maranéhna (jalma-jalma munapék) téh ditiban hiji musibah alatan laku lampahna sorangan, tuluy maranéhna datang ka hidep bari susumpahan kieu, “Demi Allah, kuring saréréa teu hoyong nanaon anging kahadéan sareng katengtreman.”"
    },
    {
      "sura": 4,
      "verse": 63,
      "text": "Maranéhna téh nyaéta jalma-jalma anu (sabenerna) Allah (nyalira) uninga kana sakabéh eusi haténa. Ku sabab kitu, tinggalkeun baé maranéhna, béré naséhat, jeung omongan maranéhna ku omongan nu matak nyerep kana jiwana."
    },
    {
      "sura": 4,
      "verse": 64,
      "text": "Kami henteu ngutus hiji rasul anging supaya ditaatan kalayan widi ti Allah. Upama seug maranéhna, sanggeus ngadoliman dirina sorangan, datang ka hidep (Muhammad) tuluy ménta pangampura ka Allah sarta Rasul ogé ngiring mangméntakeun pikeun maranéhna, tangtu maranéhna bakal mendakan yén Allah téh Mahajembar Nampi Tobat (tur) Mahaasih."
    },
    {
      "sura": 4,
      "verse": 65,
      "text": "Demi Pangéran hidep (Muhammad), maranéhna teu kaasup iman saméméh ngangkat hidep jadi hakim (pikeun mutus) perkara anu jadi pacogrégan di antara maranéhna, (nepi ka) maranéhna henteu ngarasa aya beungbeurat dina haténa kana putusan anu ditetepkeun ku hidep, jeung maranéhna nampa (kana éta kaputusan) kalayan sagemblengna."
    },
    {
      "sura": 4,
      "verse": 66,
      "text": "Sok sanajan Kami maréntahkeun ka maranéhna (jalma-jalma munapék), “Prak geura paéhan diri maranéh atawa jig geura kaluar ti lembur maranéh!,” tangtu maranéhna moal rék ngalakonan kajaba sabagian leutik ti antara maranéhna. Lamun seug maranéhna bener-bener ngalakonan naon anu dinaséhatkeun, tangtu éta leuwih hadé pikeun maranéhna sarta leuwih nguatkeun (iman maranéhna)."
    },
    {
      "sura": 4,
      "verse": 67,
      "text": "Lamun kitu (kaayaanana) mah, pasti Kami bakal maparin ganjaran anu gedé ka maranéhna ti mungguhing Kami."
    },
    {
      "sura": 4,
      "verse": 68,
      "text": "Tangtuna ogé Kami bakal nuduhkeun ka maranéhna kana jalan anu lempeng."
    },
    {
      "sura": 4,
      "verse": 69,
      "text": "Saha baé jalma anu ta'at ka Allah jeung ka Rasul-Na (Muhammad), maranéhna téh bakal babarengan jeung jalma-jalma anu geus dipaparinan ni'mat ku Allah, (nyaéta) para nabi, ṣiddīqīn (anu mikacinta kana bebeneran), syuhadā (anu maot sahid), jeung ṣālihīn (jalma-jalma anu soléh). Nya aranjeunna pisan pibatureun anu panghadé-hadéna."
    },
    {
      "sura": 4,
      "verse": 70,
      "text": "Tah anu kitu téh (mangrupa) kurnia ti Allah. Cukup mung Allah Nu Mahauninga."
    },
    {
      "sura": 4,
      "verse": 71,
      "text": "Hé jalma-jalma anu iman, kudu siap-siaga jeung pék geura maju (ka médan perang) kalayan sapasukan-sapasukan atawa kalawan maju babarengan."
    },
    {
      "sura": 4,
      "verse": 72,
      "text": "Sabenerna ti antara aranjeun téh pastina aya jalma anu kacida embungna (indit ka médan perang). Tuluy, lamun aranjeun ditibanan musibah (boh gugur boh keuna tatu), manéhna ngomong kieu, “Sabenerna Allah geus maparinan ni'mat ka kuring sabab teu milu perang babarengan jeung maranéhna.”"
    },
    {
      "sura": 4,
      "verse": 73,
      "text": "Tapi lamun aranjeun meunang kurnia (kaunggulan) ti Allah mah, tangtu manéhna téh ngomong saolah-olah can kungsi aya hubungan kanyaah antara aranjeun jeung manéhna, “Aduh, lamun kuring babareng jeung maranéhna mah, tangtu kuring (ogé) meunang kauntungan anu gedé pisan.”"
    },
    {
      "sura": 4,
      "verse": 74,
      "text": "Ku sabab kitu, jalma-jalma anu ngajual kahirupan dunya pikeun (kahirupan) ahérat, prak atuh perang di jalan Allah. Saha baé anu perang di jalan Allah, terus gugur atawa meunang kaunggulan, tangtu Kami bakal maparin ganjaran anu gedé pisan ka maranéhna."
    },
    {
      "sura": 4,
      "verse": 75,
      "text": "Ku naon atuh maranéh téh bet embung perang di jalan Allah jeung (mélaan) jalma-jalma nu lemah, (nyaéta) lalaki, awéwé, atawa barudak anu ngadoa (kieu), “Nun Gusti Pangéran abdi sadaya, mugi Gusti ngaluarkeun abdi sadaya ti ieu nagri (Mekah) anu pangeusina (parantos) dolim, sinareng mugi Gusti maparin panyalindungan ti mungguhing Gusti, sareng mugi Gusti maparin anu bakal nulungan (ka abdi sadaya) ti mungguhing Gusti.”"
    },
    {
      "sura": 4,
      "verse": 76,
      "text": "Ari jalma-jalma anu iman mah perangna téh dina agama Allah, sedengkeun jalma-jalma kapir mah perangna téh dina jalan Ṭāgūt. Ku sabab kitu, pék perangan éta batur-batur sétan téh, (lantaran) sabenerna tipu daya sétan mah héngkér pisan."
    },
    {
      "sura": 4,
      "verse": 77,
      "text": "Naha hidep (Muhammad) teu niténan jalma-jalma anu ka maranéhna dicaritakeun kieu, “Tahan leungeun aranjeun (tina peperangan sabab can cunduk waktuna), pék geura adegkeun salat, jeung kaluarkeun jakat!” Nalika maranéhna diwajibkeun (indit) perang, ujug-ujug aya sawaréh ti antara maranéhna (jalma-jalma anu munapék) sieun ku manusa (musuh) lir saupama sieun ku Allah, malah leuwih sieun (ti kitu). Maranéhna ngomong, “Nun Gusti Pangéran abdi sadaya, naon margina Gusti ngawajibkeun perang ka abdi sadaya? Ku naon Gusti téh henteu nunda (kawajiban perangan) ka abdi sadaya sababaraha waktos baé mah?” Jawab ku hidep, “Kasenangan di alam dunya mah ngan saeutik, sedengkeun (kahirupan) ahérat mah éta jauh leuwih alus pikeun jalma-jalma anu takwa sarta aranjeun moal bakal didoliman saeutik ogé.”"
    },
    {
      "sura": 4,
      "verse": 78,
      "text": "Di mana baé aranjeun aya, tangtu maot mah bakal manggihan ka aranjeun, sanajan aranjeun aya dina jero bénténg-bénténg anu luhur tur tohaga. Lamun meunang kahadéan, maranéhna (jalma-jalma anu munapék) ngomong kieu, “Ieu téh ti mungguhing Allah.” Tapi lamun ditibanan kagoréngan, maranéhna ngomong kieu, “Ieu mah ti hidep (Muhammad).” Pok béjakeun, “Kabéh ogé ti (mungguhing) Allah.” Atuh naon sababna éta jalma-jalma téh ampir-ampiran teu ngarti kana ieu caritaan?"
    },
    {
      "sura": 4,
      "verse": 79,
      "text": "Ni’mat naon baé anu aya di anjeun éta téh (datangna) ti Allah, jeung kagoréngan naon baé anu tumiba ku anjeun, éta téh tina (kasalahan) diri anjeun sorangan. Kami geus ngutus hidep (Muhammad) jadi rasul pikeun (sakabéh) manusa. Cukup Allah anu jadi saksi."
    },
    {
      "sura": 4,
      "verse": 80,
      "text": "Saha baé anu ta’at ka Rasul (Muhammad), manéhna téh bener-bener geus ta’at ka Allah. (Tapi) saha baé jalma anu ngabalieur (tina éta kata’atan), mangka Kami henteu ngutus hidep (Muhammad) pikeun jadi nu ngajagaan ka maranéhna. 207)"
    },
    {
      "sura": 4,
      "verse": 81,
      "text": "Maranéhna (jalma-jalma munapék) ngomong kieu, “Urang saréréa (sagemblengna) ta’at.” Ngan lamun maranéhna geus indit ti gigireun hidep, sabagian ti antara maranéhna ngatur siasat dina waktu peuting, lain tinu geus diucapkeun ku maranéhna bieu. Allah nyatet (siasat) anu diatur ku maranéhna dina éta peuting. Matak geura tinggalkeun baé maranéhna sarta pék hidep tawakal ka Allah! Cukup Allah anu ngaraksa (nangtayungan)."
    },
    {
      "sura": 4,
      "verse": 82,
      "text": "Atuh naha maranéhna téh henteu niténan Al-Qur’an? Lamun téa mah éta (Kitab Suci) téh lain ti mungguhing Allah, tangtu maranéhna bakal manggih di jerona pasalingsingan anu loba."
    },
    {
      "sura": 4,
      "verse": 83,
      "text": "Lamun datang ka maranéhna hiji perkara ngeunaan kaamanan atawa kasieun, maranéhna téh tuluy nyebarkeun éta perkara. Padahal lamun maranéhna masrahkeun éta perkara ka Rasul (Muhammad) jeung Ulil Amri 208) ti antara maranéhna, pasti jalma-jalma anu hayang nyaho kana bebeneran éta perkara bakal ngayangoheukeun ti aranjeunna (Rasul jeung Ulil Amri). 209) Lamun lain lantaran kurnia jeung rahmat Mantenna ka aranjeun, tangtu aranjeun téh bakal nurut ka sétan, kajaba sabagian leutik baé (ti antara aranjeun)."
    },
    {
      "sura": 4,
      "verse": 84,
      "text": "Bral hidep (Muhammad) geura perang dina jalan Allah! Hidep henteu dibebanan iwal ti (mangrupa) kawajiban hidep sorangan. 210) Kobarkeun sumanget kaom mu’minin. Mudah-mudahan Allah nolak serangan jalma-jalma kapir. Allah mah kacida rongkah kakuatanana jeung kacida beurat siksaanana."
    },
    {
      "sura": 4,
      "verse": 85,
      "text": "Saha baé jalma anu méré pitulung anu hadé, tangtu manéhna bakal meunang bagian (ganjaran) tina éta kahadéan. Saha baé ogé anu méré pitulung anu goréng, tangtu manéhna ogé bakal nanggung sabagian (dosa jeung siksa) tina éta kagoréngan. Allah mah Mahakawasa kana sagala perkara."
    },
    {
      "sura": 4,
      "verse": 86,
      "text": "Saupamana aranjeun dihormat ku hiji panghormatan (uluk salam), prak bales éta panghormatan ku panghormatan (anu leuwih) hadé tibatan éta, atawa (paling henteu) bales (éta panghormatan) ku (panghormatan) anu sarua. Saleresna Allah mah Maha Ngabalitungkeun kana sagala perkarana."
    },
    {
      "sura": 4,
      "verse": 87,
      "text": "Allah, teu aya deui Pangéran (anu kuasa tur pantes disembah) iwal ti Allah nyalira. Saleresna Mantenna pasti bakal ngumpulkeun aranjeun kabéh dina Poé Kiamat anu geus teu aya kamangmangan dina ayana. Saha deui anu paling bener dawuhanana tibatan Allah?"
    },
    {
      "sura": 4,
      "verse": 88,
      "text": "Ku kituna, kunaon atuh aranjeun (kaom mu’minin bisa kabagi) jadi dua golongan 211) dina nyanghareupan kaom munapék? Padahal Allah geus mulangkeun maranéhna kana kakapiran ku lantaran kalakuanana sorangan? Naha aranjeun rék (boga maksud) méré pituduh ka jalma-jalma anu geus disasarkeun ku Allah? Saha baé (jalma) anu disasarkeun ku Allah (ku sabab kacondongan haténa kana kasasaran), pasti hidep (Muhammad) moal manggihan jalan (pituduh) pikeun manéhna."
    },
    {
      "sura": 4,
      "verse": 89,
      "text": "Maranéhna (jalma-jalma munapék) téh miharep pisan lamun aranjeun jadi kapir sakumaha maranéhna ogé geus kapir, nepi ka aranjeun sarua (jeung maranéhna). Ku sabab kitu, kadé aranjeun ulah rék ngajadikeun saha baé ti antara maranéhna jadi babaturan deukeut, nepi ka maranéhna pindah (hijrah) kana jalan Allah. Mangka, lamun maranéhna ngabalieur, prak baé tawan jeung paéhan maranéhna di mana baé aranjeun manggihan maranéhna. Kadé pisan aranjeun ulah rék ngajadikeun saurang ogé ti antara maranéhna babaturan deukeut jeung anu nulungan (ka aranjeun)."
    },
    {
      "sura": 4,
      "verse": 90,
      "text": "Kajaba jalma-jalma (kapir) anu ménta panyalindungan ka hiji kaom anu antara aranjeun jeung éta kaom téh geus aya perjangjian (daméi. Atuh éta jalma anu ménta panyalindungan téh ulah ditawan jeung ulah dipaéhan), 212) atawa (kitu deui) jalma-jalma (kapir) anu datang ka aranjeun sedengkeun haténa ngarasa beurat merangan aranjeun sarta (beurat) merangan kaomna, 213) Padahal lamun Allah ngersakeun, tangtu Mantenna maparin kakawasaan ka maranéhna (pikeun) ngalawan aranjeun, tangtu maranéhna (bakal) bisa merangan aranjeun. Tapi, lamun maranéhna ngantep ka aranjeun jeung henteu merangan aranjeun, malah nawarkeun perdaméan ka aranjeun (nyerah), atuh Allah ogé moal maparin jalan ka aranjeun pikeun (merangan jeung maéhan) maranéhna."
    },
    {
      "sura": 4,
      "verse": 91,
      "text": "Engké aranjeun bakal manggih (golongan-golongan) séjénna anu miharep supaya maranéhna hirup aman bareng jeung aranjeun jeung aman (ogé) ti kaomna. Saban-saban maranéhna diajak (ku kaomna balik deui) kana pitnah (kamusrikan jeung kadorakaan), maranéhna nedunan kana éta pangajak. Ku kituna, lamun maranéhna henteu ngantep (ka aranjeun), henteu nawarkeun perdaméan ka aranjeun, jeung henteu nahan leungeunna (tina merangan aranjeun), prak baé geura tawan jeung paéhan maranéhna téh di mana baé aranjeun manggihanana. Nya maranéhna pisan anu Kami geus méré alesan anu nyata keur aranjeun pikeun (nawan jeung maéhan) maranéhna."
    },
    {
      "sura": 4,
      "verse": 92,
      "text": "Teu pantes pikeun jalma mu’min maéhan mu’min (séjénna) deui, kajaba lantaran kaliru (teu ngahaja). Saha baé anu maéhan mu’min lantaran teu ngahaja, manéhna kudu ngamerdékakeun saurang abid anu mu’min jeung (mayar) tebusan anu dipasrahkeun ka kulawarga (anu dipaéhan), kajaba lamun maranéhna (kulawarga anu dipaéhan) ngabébaskeun tebusan. Lamun manéhna (anu dipaéhan) ti kaom anu ngamusuhan aranjeun, bari éta jalma anu dipaéhan téh jalma mu’min, (atuh wajib pikeun jalma anu maéhanana) ngamerdékakeun abid anu mu’min. Lamun éta anu dipaéhan téh bagian ti kaom (kapir) anu boga perjangjian (daméi) antara maranéhna jeung aranjeun, (wajib pikeun anu maéhanana) mayar tebusan anu dipasrahkeun ka kulawarga anu dipaéhan jeung (wajib) ngamerdékakeun abid anu mu’min. Tapi saha baé anu teu manggih (teu sanggup mayar tebusan jeung ngamerdékakeun abid anu mu’min), manéhna (kudu) puasa dua bulan terus-terusan minangka (katangtuan) cara tobat ti Allah. Allah mah Mahauninga (tur) Mahawijaksana."
    },
    {
      "sura": 4,
      "verse": 93,
      "text": "Saha baé anu maéhan jalma mu’min kalayan ngahaja, atuh wawalesna téh naraka Jahanam bari bakal langgeng di jerona. Allah ogé (tangtu) bendu ka manéhna, ngala’nat ka manéhna, sarta nyadiakeun siksaan anu kacida beuratna pikeun manéhna."
    },
    {
      "sura": 4,
      "verse": 94,
      "text": "Hé jalma-jalma anu iman, upama aranjeun indit (perang) dina jalan Allah, prak tabayyun (néangan kajelasan saha anu bakal diperangan) jeung kahadé ulah nyebutkeun ka jalma anu méré salam ka aranjeun, “Manéh mah lain jalma mu’min,” 214) (terus aranjeun maéhan manéhna) kalawan maksud ngalap banda kahirupan dunya, sabab di mungguhing Allah disadiakeun harta banda anu loba. Nya saperti kitu pisan kaayaan aranjeun basa baheula mah, 215) tuluy Allah maparin ni’mat-Na ka aranjeun. Ku sabab kitu, atuh taliti (heula ku aranjeun). Saleresna Allah mah uninga kana sakabéh anu dipilampah ku aranjeun."
    },
    {
      "sura": 4,
      "verse": 95,
      "text": "Henteu sarua antara jalma-jalma mu’min anu cicing (di imah jeung teu milu perang) bari henteu aya halangan jeung jalma-jalma anu jihad dina jalan Allah ku harta jeung jiwana. Allah ngaleuwihkeun darajat jalma-jalma anu jihad ku harta jeung ku jiwana tibatan jalma-jalma anu cicing (teu ngilu perang kalawan tanpa halangan). Ka masing-masing (golongan) Allah ngajangjikeun (ganjaran) anu panghadéna (sawarga), (tapi) Allah ngaleuwihken pikeun jalma anu jihad tibatan jalma-jalma anu cicing (teu milu perang) ku ganjaran anu gedé."
    },
    {
      "sura": 4,
      "verse": 96,
      "text": "(Nyaéta) sababaraha darajat ti Mantenna sarta pangampura jeung rahmat. Allah mah Maha Ngahapunten (tur) Mahawelas."
    },
    {
      "sura": 4,
      "verse": 97,
      "text": "Sabenerna jalma-jalma anu dicabut nyawana ku malaikat bari maranéhna keur ngadoliman dirina sorangan, 216) mangka para malaikat nanya (kieu), “Kumaha kaayaan maranéhna (harita téh)?” Maranéhna ngajawab, “Abdi sadaya téh jalma-jalma nu dikaniaya di ieu bumi (Mekah).” Para malaikat nanya deui, “Naha apan bumi Allah téh lega. Ku naon maranéhna teu hijrah ka éta bumi?” Mangka, tempat maranéhna téh Jahanam jeung éta (Jahanam) téh panggoréng-goréngna tempat mulang,"
    },
    {
      "sura": 4,
      "verse": 98,
      "text": "kajaba jalma-jalma anu dikaniaya ti (golongan) lalaki, awéwé, tur barudak anu teu daya teu upaya jeung henteu meunang pituduh jalan (pikeun hijrah),"
    },
    {
      "sura": 4,
      "verse": 99,
      "text": "(pikeun) maranéhna mudah-mudahan baé Allah ngahampura dosa-dosana. Allah mah Maha Maparin-pangampura (tur) Maha Jembar- pangapunten."
    },
    {
      "sura": 4,
      "verse": 100,
      "text": "Saha baé anu hijrah dina jalan Allah, tangtu bakal meunang di ieu bumi tempat hijrah anu loba tur kalaluasaan (rejeki). Saha baé ogé anu kaluar ti imahna kalayan maksud hijrah ka Allah jeung ka Rasul-Na, tuluy ajal nepungan ka manéhna (saméméh nepi ka tempat tujuan), atuh sabenerna ganjaranana geus ditetepkeun di mungguhing Allah. Allah mah Maha Jembar-pangampura (tur) Mahaasih."
    },
    {
      "sura": 4,
      "verse": 101,
      "text": "Lamun aranjeun iinditan di ieu bumi, atuh henteu matak dosa ngaringkes (qaṣr) 217) salat lamun aranjeun sieun diganggu ku jalma-jalma kapir. Sabenerna jalma-jalma kapir téh musuh anu nyata pikeun aranjeun."
    },
    {
      "sura": 4,
      "verse": 102,
      "text": "Lamun hidep (Muhammad) aya di tengah-tengah aranjeunna (kaom muslimin bari sieun diganggu ku jalma-jalma kapir), tuluy hidep rék gadegkeun salat (khauf) jeung aranjeunna, prak sagolongan ti antara aranjeunna sina ngadeg (salat) bareng jeung hidep bari mawa pakarang-pakarangna. Tuluy lamun aranjeunna (anu salat jeung hidep) geus sujud (nyampurnakeun saraka’at), 218) pék aranjeunna sina pindah ti satukangeun hidep (pikeun nyanghareup ka musuh), 219) terus prak anu sagolongan deui anu tacan salat sina datang, sina salat (ngama’mun) ka hidep (dina raka’at ka dua), sarta aranjeunna kudu mawa pakarang-pakarangna. Jalma-jalma kapir miharep pisan sangkan aranjeun talédor kana pakarang jeung harta banda aranjeun nepi ka maranéhna bisa nyerang ka aranjeun kalayan sakaligus. (Tapi) henteu matak jadi dosa keur aranjeun nunda pakarang-pakarang lamun boga kasusah (halangan), boh ku sabab hujan boh ku sabab keur gering, tapi tetep baé aranjeun kudu taki-taki. 220) Saleresna Allah geus nyadiakeun siksaan anu ngahinakeun pikeun jalma-jalma kapir."
    },
    {
      "sura": 4,
      "verse": 103,
      "text": "Saterusna lamun aranjeun geus ngaréngsékeun salat, geura dikir ka Allah (éling tur nyebat Mantenna) waktu nangtung, waktu diuk, atawa waktu ngagolér. Terus lamun aranjeun geus ngarasa aman, pék adegkeun éta salat (sakumaha biasa kalayan sampurna). Sabenerna salat téh mangrupakeun kawajiban pikeun jalma-jalma anu iman anu geus ditangtungkeun waktuna."
    },
    {
      "sura": 4,
      "verse": 104,
      "text": "Kadé aranjeun ulah ngarasa héngkér dina ngudag éta kaom (musuh aranjeun). Lamun aranjeun nandangan kasakit (gering), saenyana maranéhna ogé sarua baé nandangan kasakit saperti aranjeun. Ngan aranjeun mah masih bisa ngarep-ngarep ti Allah naon (ganjaran) anu teu bisa diharepkeun ku maranéhna. Allah mah Mahauninga (tur) Mahawijaksana."
    },
    {
      "sura": 4,
      "verse": 105,
      "text": "Sabenerna Kami geus nurunkeun Kitab Suci (Al-Qur’an) ka hidep (Muhammad) kalayan ḥaq (bener tur mawa bebeneran), sangkan hidep mutuskeun (perkara) di antara manusa ku perkara anu geus diajarkeun ku Allah ka hidep. Poma hidep ulah ngamusuhan (jalma anu teu salah) lantaran (ngabélaan) jalma-jalma anu hianat. 221)"
    },
    {
      "sura": 4,
      "verse": 106,
      "text": "Pék suhunkeun pangampura ka Allah. Saleresna Allah mah Maha Jembar-pangampura (tur) Mahaasih."
    },
    {
      "sura": 4,
      "verse": 107,
      "text": "Poma hidep ulah ngadébat pikeun (ngabéla) jalma-jalma anu geus hianat kana dirina sorangan. Saleresna Allah henteu mikaresep ka jalma-jalma tukang hianat tur lumokot ku dosa."
    },
    {
      "sura": 4,
      "verse": 108,
      "text": "Maranéhna bisa baé nyumput ti manusa, tapi moal bisaeun nyumput ti Allah. Mantenna téh marengan (ngawas ka) maranéhna waktu dina hiji peuting maranéhna netepkeun kaputusan rasiah anu teu dipikarido ku Mantenna. Apan Allah mah Maha Ngawengku (élmu-Na) ka sakabéh anu dipilampah ku maranéhna."
    },
    {
      "sura": 4,
      "verse": 109,
      "text": "Tah kitu geuning aranjeun mah (hai kaom mu’min)! Aranjeun ngadon ngadébat pikeun (mélaan) maranéhna (golongan nu hianat) dina kahirupan dunya. Sok saha nu rék wani ngadébat ka Allah pikeun (mélaan) maranéhna dina Poé Kiamat? Atawa saha nu rék jadi panangtayung maranéhna (tina siksaan Allah)?"
    },
    {
      "sura": 4,
      "verse": 110,
      "text": "Saha baé jalma anu milampah kagoréngan (ka nu séjén) atawa ngadoliman ka dirina sorangan, terus ménta pangampura ka Allah, tangtu manéhna bakal manggihan yén Allah téh Maha Jembar-pangampura (tur) Mahaasih."
    },
    {
      "sura": 4,
      "verse": 111,
      "text": "Saha baé jalma anu migawé dosa, sabenerna manéhna ngalakukeun éta dosa anu (akibatna) ngarugikeun dirina sorangan. Apan Allah mah Mahauninga (tur) Mahawijaksana."
    },
    {
      "sura": 4,
      "verse": 112,
      "text": "Saha baé jalma anu migawé kasalahan atawa dosa, tuluy neumbleuhkeun ka jalma anu teu salah, atuh sabenerna manéhna téh geus nanggung hiji kabohongan jeung dosa anu nyata."
    },
    {
      "sura": 4,
      "verse": 113,
      "text": "Lamun lain ku lantaran kurnia jeung rahmat Allah ka hidep (Muhammad), tangtu sagolongan ti antara maranéhna (jalma-jalma munapék) miharep pisan pikeun nyasarkeun hidep. Ngan maranéhna saukur nyasarkeun dirina sorangan jeung henteu ngabahayakeun ka hidep saeutik ogé. (Ogé ku sabab) Allah geus nurunkeun Kitab (Al-Qur’an) sareng hikmah (Sunnah) ka hidep, jeung geus ngajarkeun ka hidep naon anu teu acan kauninga ku hidep. Kurnia Allah anu dipasihkeun ka hidep téh kacida pisan ageungna."
    },
    {
      "sura": 4,
      "verse": 114,
      "text": "Teu aya kahadéanana dina kalolobaan caritaan rasiah maranéhna (manusa) téh, kajaba (caritaan rasiah) jalma anu maréntah pikeun sidekah, atawa (nyieun) kahadéan, atawa ngaislahkeun di antara jalma-jalma (anu keur paséa). Saha baé anu milampah éta pagawéan lantaran miharep karidoan Allah, atuh Kami bakal méré ka manéhna ganjaran nu kacida gedéna."
    },
    {
      "sura": 4,
      "verse": 115,
      "text": "Saha baé anu ngabantah ka Rasul (Muhammad) sanggeus jelas bebeneran pikeun manéhna jeung nuturkeun jalan anu lain jalanna jalma-jalma nu iman, atuh Kami bakal ngantepkeun manéhna dina kasasaran tuluy ku Kami bakal diasupkeun ka jero naraka Jahanam. Éta téh panggoréng-goréngna tempat mulang."
    },
    {
      "sura": 4,
      "verse": 116,
      "text": "Sabenerna Allah moal ngahampura kana (dosa) ku lantaran sirik (nyarékatkeun Allah jeung nu lian), tapi Mantenna bakal ngahampura kana dosa salian ti sirik pikeun saha baé anu dikersakeun ku Mantenna. Saha baé jalma anu musrik ka Allah, sabenerna manéhna téh geus sasar nu kacida jauhna."
    },
    {
      "sura": 4,
      "verse": 117,
      "text": "Anu disembah ku maranéhna salian ti Allah téh teu aya lian iwal saukur berhala 222) jeung (ku nyembahna éta berhala téh) maranéhna (dina hakékatna mah) teu aya lian iwal saukur nyembah sétan nu doraka."
    },
    {
      "sura": 4,
      "verse": 118,
      "text": "Allah (tétéla geus) ngala’nat éta (sétan). Manéhna (sétan téh) ngomong kieu, “Kuring bener-bener bakal mawa ti antara hamba-hamba Gusti (anu héngkér imanna) bagian anu geus ditangtukeun. 223)"
    },
    {
      "sura": 4,
      "verse": 119,
      "text": "Kuring ogé bener-bener bakal nyasarkeun maranéhna, bakal ngahudangkeun harepan-harepan kosong maranéhna, bakal nitah ka maranéhna supaya neukteuk ceuli sato ingonna (nepi ka maranéhna bener-bener ngalakukeunana), 224) jeung bakal maréntahkeun ka maranéhna sangkan ngarobah ciptaan Allah (nepi ka maranéhna bener-bener ngalakukeunana).” 225) Saha baé jalma anu ngajadikeun sétan jadi papayung (anu nangtayungan) salian ti Allah, manéhna bener-bener geus nandangan karugian anu nyata."
    },
    {
      "sura": 4,
      "verse": 120,
      "text": "(Sétan téh) méré jangji-jangji ka maranéhna jeung (ogé) ngahudangkeun harepan-harepan kosong ka maranéhna. Padahal sétan teu ngajangjikeun ka maranéhna iwal ti saukur tipuan wungkul."
    },
    {
      "sura": 4,
      "verse": 121,
      "text": "Maranéhna (anu katipu téa) tempatna téh di (naraka) Jahanam jeung moal (bakal) manggihan tempat (lain pikeun) nyingkah ti dinya."
    },
    {
      "sura": 4,
      "verse": 122,
      "text": "Anapon jalma-jalma anu iman jeung anu milampah amal soléh mah bakal diasupkeun ku Kami ka jero sawarga anu di handapeunana cur-cor walungan-walungan, bari bakal langgeng di dinya salilana. Jangji Allah téh (tangtu) leres. Saha deui anu langkung leres dawuhanana tibatan Allah?"
    },
    {
      "sura": 4,
      "verse": 123,
      "text": "(Ganjaran ti Allah mah) lain (nurut kana) harepan-harepan kosong 226) aranjeun jeung lain (ogé nurut kana) harepan-harepan kosong Ahli Kitab. Saha baé jalma anu ngalakukeun kagoréngan, tangtu manéhna bakal diwales luyu jeung kagorénganana, jeung manéhna moal manggih anu nangtayungan tur anu nulungan salian ti Allah."
    },
    {
      "sura": 4,
      "verse": 124,
      "text": "Saha baé anu milampah amal soléh, boh lalaki boh awéwé, sedengkeun anjeunna téh jalma anu iman, mangka bakal asup ka sawarga jeung moal didoliman saeutik ogé."
    },
    {
      "sura": 4,
      "verse": 125,
      "text": "Saha jalmana anu leuwih alus agamana tibatan jalma anu kalayan ihlas masrahkeun dirina ka Allah, bari manéhna migawé kaalusan jeung nuturkeun agama Ibrahim anu lempeng? Allah geus ngajadikeun Ibrahim salaku kakasih-Na."
    },
    {
      "sura": 4,
      "verse": 126,
      "text": "Mung kagungan Allah sakabéh anu aya di langit jeung anu aya di bumi. Apan Allah mah Maha Ngawengku (élmu-Na) kana sagala perkara."
    },
    {
      "sura": 4,
      "verse": 127,
      "text": "Maranéhna (jalma-jalma) bakal ménta patwa ka hidep (Muhammad) ngeunaan wanoja. Pék béjakeun (ku hidep), “Allah maparin patwa ka aranjeun ngeunaan maranéhna (wanoja). 227) Sakabéh anu dibacakeun ka aranjeun dina Kitab (Al-Qur’an ogé méré patwa) ngeunaan barudak awéwé yatim anu maranéhna teu dibéré naon-naon (maskawin) anu geus ditetepkeun pikeun maranéhna, sedengkeun aranjeun téh hayang ngawin ka maranéhna; 228) jeung ngeunaan barudak anu lemah. (Allah maréntah) sangkan aranjeun ngurus barudak yatim kalayan adil. Kahadéan naon baé anu ku aranjeun dipigawé, saleresna Allah mah Mahauninga (kana éta kahadéan).”"
    },
    {
      "sura": 4,
      "verse": 128,
      "text": "Lamun hiji wanoja ngahawatirkeun salakina bakal nusyūz 229) atawa teu maliré (ka manéhna), atuh teu matak dosa pikeun duanana lamun rék nyieun perdaméan anu sabenerna 230) di antara maranéhna. Ari perdaméan téh éta leuwih hadé (pikeun maranéhna), sanajan manusa téh nurutkeun tabé’atna mah kacida meditna. 231) Padahal lamun aranjeun ngabebener (sikep ka pamajikan) tur ngajaga diri (tina nusyūz jeung sikap teu miroséa), saleresna Allah mah Mahataliti kana sakabéh nu dipilampah ku aranjeun."
    },
    {
      "sura": 4,
      "verse": 129,
      "text": "Aranjeun sakali-kali moal bisa adil di antara istri-istri (aranjeun) sanajan hayang pisan ngawujudkeunana. Ku sabab kitu, omat atuh ulah condong teuing (ka istri anu dipikacinta téh) nepi ka ngantep nu lianna teu kaurus. Lamun aranjeun nyieun kahadéan tur takwa, saleresna Allah mah Maha Jembar-pangampura (tur) Mahaasih."
    },
    {
      "sura": 4,
      "verse": 130,
      "text": "Lamun duanana pepegatan, mangka Allah bakal méré kacukupan ka masing-masing ku (kajembaran) kurnia Mantenna. Apan Allah mah Mahajembar Kurnia-Na (tur) Mahawijaksana."
    },
    {
      "sura": 4,
      "verse": 131,
      "text": "Mung kagungan Allah sagala rupa anu aya di langit jeung anu aya di bumi. Sabenerna Kami geus méré wasiat ka jalma-jalma nu geus dibéré kitab suci saméméh aranjeun jeung (ogé) ka aranjeun (umat Islam), “Geura takwa ka Allah! Tapi lamun aranjeun ingkar, mangka (pék kanyahokeun ku aranjeun yén) sabenerna kagungan Allah wungkul sagala perkara nu aya di langit jeung nu aya di bumi.” Allah mah Mahabeunghar (tur) Mahapinuji."
    },
    {
      "sura": 4,
      "verse": 132,
      "text": "Kagungan Allah wungkul sagala perkara anu aya di langit jeung nu aya di bumi. Cukup Allah anu ngaraksa (nangtayungan)."
    },
    {
      "sura": 4,
      "verse": 133,
      "text": "Lamun Allah ngersakeun, geus pasti Mantenna ngamusnahkeun aranjeun kabéh, hé manusa! Tuluy Mantenna ngadatangkeun deui (umat) lianna (pikeun ngaganti aranjeun). Allah pasti Mahakawasa pikeun (milampah) hal saperti kitu téh."
    },
    {
      "sura": 4,
      "verse": 134,
      "text": "Saha baé nu miharep ganjaran di dunya, mangka kudu nyaho yén di mungguhing Allah aya ganjaran dunya jeung ganjaran ahérat. Allah mah Maha Ngadangu (tur) Maha Ningali."
    },
    {
      "sura": 4,
      "verse": 135,
      "text": "Hé jalma-jalma anu iman, aranjeun kudu jadi jalma-jalma nu nanjeurkeun kaadilan tur jadi saksi-saksi karana Allah, sanajan ngeunaan (perkara) diri aranjeun sorangan atawa (perkara) indung-bapa, atawa (perkara anu pakuat-pakait jeung) kulawarga (deukeut). Lamun manéhna (nu disaksian) téh jalma beunghar atawa jalma miskin, Allah mah langkung uninga kana (kahadéan) duanana. Ku sabab kitu, atuh kadé pisan ulah rék nurut kana kahayang hawa napsu ku sabab hayang méngkol (tina bebeneran). Lamun aranjeun muterbalikkeun (ucapan-ucapan) atawa embung jadi saksi, sabenerna Allah mah Mahauninga kana sagala hal anu dipilampah ku aranjeun."
    },
    {
      "sura": 4,
      "verse": 136,
      "text": "Hé jalma-jalma anu iman, aranjeun kudu iman ka Allah, ka Rasul-Na (Muhammad), jeung kana Kitab (Al-Qur’an) anu geus diturunkeun ku Mantenna ka Rasul-Na, sarta (kudu iman) kana kitab suci anu diturunkeun saméméhna! Saha baé anu ingkar ka Allah, ka para malaikat-Na, kana kitab-kitab-Na, ka rasul-rasul-Na, jeung kana Poé Ahir, sabenerna éta jalma téh geus sasar jauh pisan."
    },
    {
      "sura": 4,
      "verse": 137,
      "text": "Sabenerna jalma-jalma nu (geus) iman, (tapi) tuluy ingkar (kapir), tuluy iman deui, tuluy ingkar (kapir) deui, malah tambah-tambah kakapiranana, atuh Allah mah moal ngahampura (kana dosa-dosa) maranéhna, sarta moal méré pituduh ka maranéhna kana jalan (anu lempeng)."
    },
    {
      "sura": 4,
      "verse": 138,
      "text": "Pék geura tepikeun (ancaman) ka jalma-jalma munapék, yén sabenerna maranéhna bakal meunang siksaan anu kacida matak nyerina."
    },
    {
      "sura": 4,
      "verse": 139,
      "text": "(Nyaéta) jalma-jalma nu ngajadikeun jalma-jalma kapir minangka nu nangtayungan, 232) bari ninggalkeun jalma-jalma mu’min. Naha maranéhna téh néangan kakuatan di pihak maranéhna (jalma-jalma kapir)? (Kanyahokeun ku aranjeun yén) sabenerna kakuatan téh sakabéhana ogé kagungan Allah."
    },
    {
      "sura": 4,
      "verse": 140,
      "text": "Allah bener-bener geus nurunkeun (katangtuan) ka aranjeun dina ieu kitab (Al-Qur’an) yén lamun aranjeun (jalma-jalma mu’min) nguping ayat-ayat Allah diingkaran jeung diheureuykeun (ku jalma-jalma kapir), poma aranjeun ulah rék diuk babarengan jeung maranéhna nepi ka maranéhna asup kana omongan lianna. Sabenerna aranjeun (lamun seug migawé kitu), tangtu sarua baé jeung maranéhna. Sabenerna Allah bakal ngumpulkeun jalma-jalma munapék jeung jalma-jalma kapir dina (naraka) Jahanam."
    },
    {
      "sura": 4,
      "verse": 141,
      "text": "(Maranéhna téh) nyaéta jalma-jalma anu ngadagoan (kajadian) anu bakal tumiba ka diri aranjeun. Lamun aranjeun meunang kaunggulan (dina perang) ti Allah, maranéhna téh ngomong kieu (ka jalma-jalma mu’min), “Apan kuring saréréa ogé (milu perang) babarengan jeung aranjeun?” Tapi lamun jalma-jalma kapir meunang bagian (tina peperangan), maranéhna téh ngomong kieu (ka jalma-jalma kapir), “Apan kuring saréréa téh geus milu ngameunangkeun aranjeun 233) jeung geus mélaan aranjeun tina (serangan) jalma-jalma mu’min?” Allah bakal maparin kaputusan di antara aranjeun jaga dina Poé Kiamat. Allah moal méré jalan ka jalma-jalma kapir pikeun ngéléhkeun kaom mu’minin."
    },
    {
      "sura": 4,
      "verse": 142,
      "text": "Sabenerna jalma-jalma munapék téh rék nipu ka Allah, tapi Allah males tipuan maranéhna (ku jalan diantep lamokot dina kasasaran jeung tipuan). Upama nangtung rék (ngalaksanakeun) salat, maranéhna mah nangtungna ogé bari kalékéd pisan, bari riya (hayang katingal ku batur), jeung maranéhna henteu inget ka Allah kajaba saeutik pisan. 234)"
    },
    {
      "sura": 4,
      "verse": 143,
      "text": "Maranéhna (jalma-jalma munapék) anu aya dina kaayaan mandeg-mayong di antara nu éta (iman jeung kapir), teu kaasup kana golongan ieu (jalma mu’min) tur teu ogé kaasup golongan éta (jalma kapir). Saha baé anu diantep sasar ku Allah (ku sabab teu nurut kana tuntunan Allah tur leuwih milih kasasaran), mangka anjeun moal manggih jalan (geusan méré pituduh) pikeun manéhna."
    },
    {
      "sura": 4,
      "verse": 144,
      "text": "Hé jalma-jalma anu iman, aranjeun ulah ngajadikeun jalma-jalma kapir jadi batur satia 235) salian ti jalma-jalma mu’min! Naha aranjeun miharep méré alesan anu nyata ka Allah (pikeun nibankeun hukuman ka aranjeun)?"
    },
    {
      "sura": 4,
      "verse": 145,
      "text": "Sabenerna jalma-jalma munapék téh (pitempateunana) aya dina tingkatan nu panghandapna di jero naraka. Hidep moal manggih nu nulungan saurang ogé pikeun maranéhna."
    },
    {
      "sura": 4,
      "verse": 146,
      "text": "Iwal jalma-jalma anu tobat, ngoméan dirina sorangan, 236) nyekel pageuh kana (agama) Allah, jeung ihlas (ngajalankeun) agama maranéhna karana Allah. Maranéhna tangtu bakal babarengan jeung jalma-jalma mu’min. Jaga Allah bakal maparin ganjaran anu gedé ka jalma-jalma anu iman."
    },
    {
      "sura": 4,
      "verse": 147,
      "text": "Allah moal bakal nyiksa lamun aranjeun sukuran jeung iman. Allah mah Mahasukur (jeung) Mahauninga."
    },
    {
      "sura": 4,
      "verse": 148,
      "text": "Allah henteu mikaresep kana ucapan anu goréng, (anu diucapkeun) kalawan terus terang, kajaba (diucapkeun) ku jalma nu didoliman. 237) Allah Maha Ngadangu (tur) Mahauninga."
    },
    {
      "sura": 4,
      "verse": 149,
      "text": "Lamun aranjeun némbongkeun atawa nyamputkeun hiji kahadéan, atawa ngahampura kana hiji kasalahan, saleresna Allah Maha Jembar-pangampura (tur) Mahakawasa."
    },
    {
      "sura": 4,
      "verse": 150,
      "text": "Sabenerna jalma-jalma nu ingkar ka Allah jeung ka rasul-rasul-Na, nu rék ngabéda-bédakeun 238) antara (iman ka) Allah jeung (ka) rasul-rasul-Na ku omongan kieu, “Kuring saréréa percaya kana sabagian, tapi ingkar ka sabagianana deui”, tur nu boga maksud nyokot jalan tengah (antara iman jeung kapir),"
    },
    {
      "sura": 4,
      "verse": 151,
      "text": "maranéhna (téh) jalma-jalma kapir anu sabenerna, jeung Kami geus nyadiakeun pikeun jalma-jalma kapir siksaan nu kacida hinana."
    },
    {
      "sura": 4,
      "verse": 152,
      "text": "Anapon jalma-jalma anu iman ka Allah jeung ka para rasul-Na, sarta henteu ngabéda-bédakeun di antara aranjeunna (para rasul), jaga Allah bakal maparin ganjaranana ka aranjeunna. Allah mah Maha Jembar-pangampura (tur) Mahaasih."
    },
    {
      "sura": 4,
      "verse": 153,
      "text": "(Jalma-jalma ti golongan) Ahli Kitab ménta ka hidep (Muhammad) supaya nurunkeun hiji kitab ti langit pikeun maranéhna. Tétéla maranéhna geus ménta ka Musa nu leuwih gedé (ahéng) tibatan éta. Maranéhan ngucap kieu,”Témbongkeun Allah téh ka kuring saréréa kalayan ébréh.” Tuluy maranéhna dibéntar gelap ku lantaran kadolimanana. Tuluy maranéhna ngajadikeun anak sapi (minangka sesembahan), 239) (padahal) geus datang ka maranéhna bukti-bukti (kataohidan) anu nyata. Tuluy Kami ngahampura kana éta (kasalahan maranéhna). Kami geus maparin ka Musa kakawasaan nu nyata."
    },
    {
      "sura": 4,
      "verse": 154,
      "text": "Kami geus ngangkat Gunung (Sinai) saluhureun maranéhna pikeun (nguatkeun) perjangjian maranéhna. Kami maréntah ka maranéhna, “Pék arasup kana éta lawang (Baétulmaqdis) bari sujud!” Kami maréntah (ogé) ka maranéhna, “Omat ulah rék ngarempak (aturan) dina poé Sabt!” 240) Kami geus nyokot ti maranéhna perjangjian anu paheut."
    },
    {
      "sura": 4,
      "verse": 155,
      "text": "Mangka (Kami ngahukum maranéhna) 241) ku sabab maranéhna geus ngarempak éta perjangjian, geus ingkar kana katerangan-katerangan ti Allah, geus nelasan para nabi kalayan tanpa alesan anu bener, tur geus ngucap kieu, “Haté kuring saréréa mah geus nutup.” Sabenerna Allah geus ngonci haté maranéhna akibat kakapiranana. Mangka, maranéhna teu iman kajaba saeutik."
    },
    {
      "sura": 4,
      "verse": 156,
      "text": "(Kami ogé ngahukum maranéhna) ku sabab kakapiranana jeung tuduhanana ka Maryam kalayan tuduhan palsu anu kacida kejina."
    },
    {
      "sura": 4,
      "verse": 157,
      "text": "(Kami ogé ngahukum maranéhna) ku sabab ucapanana, “Sabenerna kuring saréréa geus nelasan Almasih, Isa putrana Maryam, Rasul Allah,” 242) padahal maranéhna henteu nelasan anjeunna jeung teu (ogé) nyalib, tapi (anu dipaéhan téh nyaéta) jalma anu disarupakeun jeung anjeunna. Saenyana maranéhna anu pasalia paham ngeunaan éta (maotna Isa), salawasna aya dina kamangmangan ngeunaan éta (jalma anu geus dipaéhan). Maranéhna bener-bener henteu nyahoeun (saha sabenerna anu ditelasan téh) iwal ti saukur milu kana sangkaan wungkul. (Jadi,) maranéhna henteu yakin geus nelasan (Isa)."
    },
    {
      "sura": 4,
      "verse": 158,
      "text": "Nanging Allah geus ngangkat (Isa) ka hadirat-Na. 243) Allah mah Mahagagah (tur) Mahawijaksana."
    },
    {
      "sura": 4,
      "verse": 159,
      "text": "Teu aya saurang ogé ti antara Ahli Kitab anu henteu iman ka anjeunna (Isa) saméméh maotna. 244) Dina Poé Kiamat anjeunna téh bakal jadi saksi pikeun maranéhna."
    },
    {
      "sura": 4,
      "verse": 160,
      "text": "Ku sabab kadoliman jalma-jalma (ti golongan) Yahudi, Kami geus ngaharamkeun pikeun maranéhna (kadaharan-kadaharan) anu haradé, anu saméméhna mah kungsi dihalalkeun (pikeun maranéhna); Sarta ku sabab maranéhna sering ngahalangan (batur) ti jalan Allah,"
    },
    {
      "sura": 4,
      "verse": 161,
      "text": "ku sabab maranéhna ngajalankeun riba padahal sabenerna geus dicegah, jeung ku sabab maranéhna ngadahar harta batur ku jalan anu henteu sah (batil). Kami geus nyadiakeun pikeun jalma-jalma kapir ti antara maranéhna siksaan anu kacida nyerina."
    },
    {
      "sura": 4,
      "verse": 162,
      "text": "Tapi jalma-jalma anu élmuna masagi ti antara maranéhna jeung jalma-jalma anu iman, aranjeunna iman kana (Al-Qur’an) anu diturunkeun ka hidep (Muhammad) jeung kana (kitab-kitab) anu diturunkeun saméméhna. Kitu deui aranjeunna ngadegkeun salat, mayar jakat, tur iman ka Allah jeung Poé Ahir. Pikeun maranéhna Kami bakal maparin ganjaran anu kacida gedéna."
    },
    {
      "sura": 4,
      "verse": 163,
      "text": "Sabenerna Kami geus ngawahyukeun ka hidep (Muhammad) sakumaha Kami geus ngawahyukeun ka Nuh jeung ka nabi-nabi sanggeusna. Kami geus ngawahyukeun (ogé) ka Ibrahim, ka Ismail, ka Yaqub katut turunanana, ka Isa, ka Ayub, ka Yunus, ka Harun, jeung ka Sulaéman. Kami ogé geus maparin kitab Zabur ka Dawud."
    },
    {
      "sura": 4,
      "verse": 164,
      "text": "Aya sababaraha rasul anu geus dicaritakeun ku Kami ngeunaan (kisah) aranjeunna ka hidep (Muhammad) saméméhna. Aya ogé sababaraha rasul (lianna) anu ku Kami teu kungsi dicaritakeun (kisahna) ka hidep. Allah bener-bener geus ngadawuh ka Musa (kalayan langsung). 245)"
    },
    {
      "sura": 4,
      "verse": 165,
      "text": "(Kami geus ngutus) rasul-rasul salaku anu mawa béja pikabungaheun jeung anu méré pépéling sangkan henteu aya alesan pikeun manusa (anu bedegong) ngabantah ka Allah sanggeus para rasul diutus. Allah téh Mahagagah (tur) Mahawijaksana."
    },
    {
      "sura": 4,
      "verse": 166,
      "text": "Tapi (lamun maranéhna ngabohongkeun ka hidep), Allah jadi saksi ngeunaan (benerna Al-Qur’an) anu geus diturunkeun ka hidep (Muhammad). Mantenna nurunkeun (Al-Qur’an) ku élmu-Na. (Kitu deui) para malaikat ogé pada jadi saksi deui. Cekap Allah kanggo jadi saksina mah."
    },
    {
      "sura": 4,
      "verse": 167,
      "text": "Sabenerna jalma-jalma nu kupur jeung ngahalang-halang (batur) tina jalan Allah, maranéhna téh bener-bener geus kasasar nu kacida jauhna."
    },
    {
      "sura": 4,
      "verse": 168,
      "text": "Sabenerna jalma-jalma nu kupur tur milampah kadoliman, Allah moal (pisan) ngahampura ka maranéhna jeung moal pisan méré pituduh ka maranéhna kana jalan naon ogé,"
    },
    {
      "sura": 4,
      "verse": 169,
      "text": "kajaba jalan ka (naraka) Jahanam, bari maranéhna langgeng di dinyana salilana. Perkara anu kitu téh pikeun Allah mah (kacida) gampilna."
    },
    {
      "sura": 4,
      "verse": 170,
      "text": "Hé manusa, tétéla geus datang Rasul (Muhammad) ka aranjeun kalayan (mawa) bebeneran ti Pangéran aranjeun. Mangka, pék geura iman (ka anjeunna)! Éta téh leuwih alus pikeun aranjeun. Tapi lamun seug aranjeun kapir (éta teu matak ngarugikeun pikeun Allah saeutik ogé), sabab sabenerna mung kagungan Allah sakabéh nu aya di langit jeung nu aya di bumi. Allah téh Mahauninga (tur) Mahawijaksana."
    },
    {
      "sura": 4,
      "verse": 171,
      "text": "Hé Ahli Kitab, kadé ulah rék kaleuleuwihi dina (ngajalankeun) agama aranjeun, 246) jeung kadé ulah rék nyarita ngeunaan Allah anging ku (caritaan) anu bener. Sabenerna Al-Masih Isa putra Maryam téh utusan Allah jeung (mahluk anu diciptakeun ku) kalimah-Na 247) anu didugikeun ku Mantenna ka Maryam sarta (ku tiupan) roh ti Mantenna. 248) Ku kituna, geura iman ka Allah jeung ka para rasul-Na jeung kadé ulah rék nyebutkeun kieu, “(Pangéran téh) aya tilu!” Geura eureun (tina ucapan kitu)! Éta téh leuwih hadé pikeun aranjeun. Sabenerna mung Allah wungkul Pangéran Nu Mahatunggal. Mahasuci Mantenna tina (anggapan) kagungan putra. Mung kagungan Mantenna sakabéh anu aya di langit jeung nu aya di bumi. Cekap Allah wungkul anu ngajagana."
    },
    {
      "sura": 4,
      "verse": 172,
      "text": "(Isa) Almasih mah henteu pisan-pisan embung jadi hamba Allah jeung kitu deui para malaikat anu deuheus (ka Allah). 249) Saha baé anu embung ibadah ka Allah sarta nyombongkeun dirina, mangka Allah bakal ngumpulkeun maranéhna kabéh (baralik) ka Mantenna."
    },
    {
      "sura": 4,
      "verse": 173,
      "text": "Sedengkeun jalma-jalma anu iman sarta migawé amal soléh, Allah bakal nyampurnakeun ganjaran-ganjaran pikeun aranjeunna sareng bakal nambihan sabagian tina kurnia Mantenna. Anapon jalma-jalma anu embung (ibadah ka Allah) tur nyombongkeun dirina sorangan, mangka Allah bakal nibankeun siksaan ka maranéhna ku siksaan aku kacida nyerina. Maranéhna moal manggihan anu jadi panyalindungan jeung anu nulungan salian ti Allah."
    },
    {
      "sura": 4,
      "verse": 174,
      "text": "Hé manusa, sabenerna geus nepi ka maranéh bukti bebeneran (Muhammad kalayan mujijatna) ti Pangéran maranéh, jeung Kami geus nurunkeun ka maranéh cahaya nu caang ngempray (Al-Qur’an)."
    },
    {
      "sura": 4,
      "verse": 175,
      "text": "Sedengkeun jalma-jalma anu iman ka Allah sarta nyepeng pageuh kana (agama) Mantenna, tangtu Allah téh bakal ngalebetkeun aranjeunna kana rahmat jeung kurnia ti Mantenna (sawarga), sarta nuduhkeun ka aranjeunna jalan anu lempeng."
    },
    {
      "sura": 4,
      "verse": 176,
      "text": "Aranjeunna ménta patwa ka hidep (Muhammad ngeunaan kalālah). 250) Pék caritakeun kieu, “Allah tos maparin patwa ka aranjeun ngeunaan kalālah, (nyaéta) lamun aya jalma anu maot jeung teu boga anak, tapi boga hiji dulur awéwé, mangka bagian waris (éta dulur awéwé téh) saperduana tina harta nu ditinggalkeun ku manéhna. Sedengkeun dulur lalakina mah ngawaris (sakabéh harta éta dulur awéwé) lamun seug éta dulur awéwé téh teu boga anak (lalaki). Tapi lamun (nu maot téh boga) dua dulur awéwé, pikeun duanana (meunang) bagian dua pertiluna tina harta titinggal manéhna. Lamun ahli warisna téh aya sababaraha dulur lalaki jeung sababaraha dulur awéwé, nya bagian hiji dulur lalaki mah saperti bagian keur dua dulur awéwé. Allah nerangkeun (ieu hukum) ka aranjeun supaya henteu sasar (dina ngabagi waris). Allah téh Mahauninga kana sagala hal."
    },
    {
      "sura": 5,
      "verse": 1,
      "text": "Hé jalma-jalma anu iman, pék geura cumponan jangji-jangji! 251) Sasatoan ingon-ingon geus dihalalkeun pikeun aranjeun, kajaba anu bakal disebutan ka aranjeun (kaharamanana), kalayan henteu ngahalalkeun moro sasatoan dina waktu aranjeun keur ngalakonan ihrom (haji atawa umroh). Sabenerna Allah netepkeun hukum luyu jeung naon anu dikersakeun ku Mantenna."
    },
    {
      "sura": 5,
      "verse": 2,
      "text": "Hé jalma-jalma anu iman, kadé ulah rék ngarempak si’ar-si’ar (kasucian agama) Allah! 252) Omat ulah rék (ngarempak kahormatan) bulan-bulan haram, 253) ulah (rék ngaganggu) hady (sasatoan pikeun kurban) 254) jeung komo qalāid (sato-sato kurban anu maké tanda dina beuheungna), 255) jeung ulah (rék ngaganggu jalma-jalma) nu rék ngadatangan ka Bayt al-ḥarām anu rék néangan kurnia sarta karidoan ti Pangéranana!  256) Tapi lamun aranjeun geus taḥallul (ngaréngsékeun ihrom) mah, mangka pék geura moro sasatoan (lamun hayang mah)! Kadé ulah sakali-kali kaceuceub aranjeun ka kaom anu geus kungsi megatan ka aranjeun ka Masjidilharam ngadorong aranjeun migawé anu ngaleuwihan wates (ka maranéhna)! (Malah) aranjeun kudu silih tulungan dina kahadéan jeung katakwaan, jeung omat ulah silih tulungan dina milampah dosa jeung mumusuhan. Kudu takwa ka Allah. Sabenerna Allah téh rongkah pisan siksaana-Na."
    },
    {
      "sura": 5,
      "verse": 3,
      "text": "Diharamkeun pikeun aranjeun (ngadahar) bangké, getih, 257) daging babi, (daging) sato anu dipeuncit kalawan teu nyebut (jenengan) Allah, nu (paéhna) kacekék, nu (paéhna) diteunggeul, nu (paéhna) tibeubeut, nu (paéhna) digadil, jeung nu (paéhna) dikerekeb sato galak, kajaba (sempet) dipeuncit ku aranjeun. 258) (Diharamkeun ogé sato) anu dipeuncit pikeun berhala. (Diharamkan ogé) ngundi nasib maké azlām (anak panah). 259) Èta (kabéh) téh kaasup kana pagawéan pasék. Dina ieu poé, 260) jalma-jalma kapir téh geus peunggas harepan pikeun (ngéléhkeun) agama aranjeun. Ku kituna, omat aranjeun ulah rék sieun ku maranéhna, tapi sieun mah kudu ku Kami baé. Dina ieu poé, Kami geus nyampurnakeun agama aranjeun pikeun aranjeun, geus nyampurnakeun ni’mat Kami pikeun aranjeun, jeung geus rido Islam jadi agama aranjeun. Mangka, saha baé anu kapaksa 261) ku sabab lapar, lain ngahaja hayang milampah dosa, saleresna Allah mah Maha Jembar-pangampura (tur) Mahaasih."
    },
    {
      "sura": 5,
      "verse": 4,
      "text": "Maranéhna nanya kieu ka hidep (Muhammad) ngeunaan naon baé anu dihalalkeun pikeun maranéhna. Pok ucapkeun, “Anu dihalalkeun pikeun aranjeun téh nyaéta (kadaharan-kadaharan) anu alus jeung (buburon anu ditéwak) ku sato paninggaran anu geus dilatih ku aranjeun pikeun moro jeung anu dilatih nurut ka nu geus diajarkeun ku Allah ka aranjeun. Atuh kop baé dahar naon nu geus ditéwak ku éta sato paninggaran pikeun aranjeun, 262) jeung pok sebut jenengan Allah (waktu ngaleupaskeun éta sato). Aranjeun kudu takwa ka Allah. Saleresna Allah Mahaénggal Balitungana-Na."
    },
    {
      "sura": 5,
      "verse": 5,
      "text": "Dina ieu poé dihalalkeun pikeun aranjeun sagala (kadaharan) anu aralus. Kadaharan (peupeuncitan) Ahli Kitab ogé halal pikeun aranjeun, jeung kadaharan aranjeun ogé halal pikeun maranéhna. (Dihalalkeun pikeun aranjeun kawin ka) wanoja-wanoja ti golongan anu iman anu ngajaga kahormatan, 263) kitu deui wanoja-wanoja nu ngajaga kahormatan ti golongan golongan Ahli Kitab saméméh aranjeun, lamun aranjeun geus mayar maskawin maranéhna pikeun kawin ka maranéhna lain pikeun (maksud) jinah, jeung lain pikeun dijadikeun piaraan (gundik). Saha baé anu kupur sanggeus iman, mangka tétéla mubah amalna jeung di ahératna manéhna kaasup jalma-jalma anu rugi."
    },
    {
      "sura": 5,
      "verse": 6,
      "text": "Hé jalma-jalma anu iman, lamun rék ngadegkeun salat, aranjeun kudu ngumbah beungeut jeung leungeun nepi kana siku, kudu ngusap sirah, jeung kudu (ngumbah) suku nepi kana mumuncangan! Lamun aranjeun keur dina kaayaan junub, atuh geura mandi junub. Lamun aranjeun gering, 264) atawa keur nyanyabaan, atawa salah saurang ti antara aranjeun geus kaluar ti jamban, atawa geus paantel kulit jeung awéwé, 265) sedengkeun aranjeun henteu manggih cai, atuh prak baé tayamum ku kebul taneuh anu alus (suci), nyaéta (ku cara) ngusap beungeut jeung leungeun ku éta (kebul). Allah moal ngersakeun kasusah saeutik ogé pikeun aranjeun, tapi Mantenna rék ngersakeun pikeun ngaberesihkeun aranjeun jeung nyampurnakeun ni'mat-Na pikeun aranjeun sangkan pada sukuran."
    },
    {
      "sura": 5,
      "verse": 7,
      "text": "Sing inget kana ni'mat Allah (anu geus dipaparinkeun) ka aranjeun jeung kana perjangjian (ka) Mantenna 266) anu geus dipaheutkeun ka aranjeun waktu aranjeun ngucapkeun kieu, “Abdi sadaya nguping sinareng ta'at.” Kudu takwa ka Allah! Saleresna Allah mah Mahauninga kana sagala eusi haté."
    },
    {
      "sura": 5,
      "verse": 8,
      "text": "Hé jalma-jalma anu iman, aranjeun kudu jadi jalma-jalma anu nanjeurkeun kaadilan karana Allah (jeung) jadi saksi-saksi (anu nyaksian) kalayan adil. Kadé kaceuceub aranjeun ka hiji kaom ulah ngadorong aranjeun pikeun henteu (migawé) adil. Kudu adil aranjeun sabab éta téh leuwih deukeut kana katakwaan. Kudu takwa ogé ka Allah. Saleresna Allah mah Mahataliti kana sakabéh nu dipilampah ku aranjeun."
    },
    {
      "sura": 5,
      "verse": 9,
      "text": "Allah geus ngajangjikeun ka jalma-jalma anu iman jeung milampah amal soléh (yén) pikeun aranjeunna pangampura jeung ganjaran nu gedé."
    },
    {
      "sura": 5,
      "verse": 10,
      "text": "Sedengkeun jalma-jalma anu kupur jeung ngabohongkeun ayat-ayat Kami, nya maranéhna pisan anu bakal jadi pangeusi (naraka) Jahim."
    },
    {
      "sura": 5,
      "verse": 11,
      "text": "Hé jalma-jalma iman, sing inget kana ni'mat Allah (anu geus dipaparinkeun) ka aranjeun waktu aya hiji kaom seja nyerang ka aranjeun ku leungeunna, tuluy Mantenna nahan (nyegah) leungeun maranéhna ti aranjeun. Atuh kudu takwa ka Allah! Mung ka Allah jalma-jalma anu iman tawakal."
    },
    {
      "sura": 5,
      "verse": 12,
      "text": "Tétéla Allah geus nyandak perjangjian ti kaom Bani Israél. Kami ogé geus ngangkat dua welas pamingpin ti antara maranéhna. Allah ngadawuh kieu, “Sabenerna Kami reureujeungan jeung aranjeun.” Saenyana lamun aranjeun ngadegkeun salat, ngaluarkeun jakat, iman tur ngabantu ka rasul-rasul Kami, jeung nginjeumkeun ka Allah ku injeuman nu hadé, 267) tangtu Kami bakal ngahapus kasalahan-kasalahan aranjeun sarta bakal ngasupkeun aranjeun ka sawarga nu di handapeunana cor-cor walungan-walungan. Ku sabab kitu, saha baé nu kupur ti antara aranjeun sanggeus éta (perjangjian), tétéla manéhna téh geus sasar tina jalan anu lempeng.”"
    },
    {
      "sura": 5,
      "verse": 13,
      "text": "(Tapi) ku sabab maranéhna ngarempak jangjina, mangka Kami ngala’nat maranéhna tur ngajadikeun haténa teuas ngabatu. Maranéhna sok ngarobah dawuhan-dawuhan (Allah) tina tempatna (masing-masing) 268) tur (ngahaja) mopohokeun kana sabagian pépéling nu geus dipépélingkeun ka maranéhna. Hidep (Muhammad) bakal terus-terusan ningal laku hianat maranéhna, kajaba saeutik ti antara maranéhna (nu henteu hianat). Ku sabab kitu, hampura baé jeung antep baé maranéhna ku hidep! Sabenrna Allah téh mikaresep ka jalma-jalma nu migawé kahadéan."
    },
    {
      "sura": 5,
      "verse": 14,
      "text": "Ti jalma-jalma anu ngucap, “Sabenerna abdi sadaya téh kaom Nasrani,” Kami geus nyekel perjangjianana. Tuluy maranéhna mopohokeun kana sabagian pépéling nu geus dipépélingkeun ka maranéhna. Ku kituna, Kami nimbulkeun mumusuhan jeung kaceuceub di antara maranéhna nepi ka Poé Kiamat. Jaga Allah bakal ngabéjakeun ka maranéhna naon anu geus dipigawé ku maranéhna."
    },
    {
      "sura": 5,
      "verse": 15,
      "text": "Hé Ahli Kitab, tétéla Rasul Kami geus datang ka aranjeun pikeun ngajelaskeun loba perkara ngeunaan (eusi) Kitab Suci anu ku aranjeun geus disumputkeun jeung ngantep (teu disampékeun ka nu lian). Tétéla ogé geus datang ka aranjeun cahaya ti Allah jeung kitab suci 269) nu jelas."
    },
    {
      "sura": 5,
      "verse": 16,
      "text": "Kalawan éta Kitab (Al-Qur’an), Allah maparin pituduh pikeun jalma anu milu kana rido-Na kana jalan-jalan kasalametan, ngaluarkeun aranjeunna tina mangpirang-pirang (jalan anu) poék mongkléng kana (jalan anu) caang kalayan widi Mantenna, sarta nuduhkeun ka aranjeunna kana jalan anu lempeng."
    },
    {
      "sura": 5,
      "verse": 17,
      "text": "Tétéla geus jadi kapir jalma-jalma anu ngucapkeun kieu, “Sabenerna Allah téh nyaéta Al-Masih putra Maryam.” Pék béjakeun ku hidep (Muhammad), “(Lamun kitu,) saha atuh anu bisa ngahalangan kersana Allah lamun ngersakeun ngabinasakeun Al-Masih putra Maryam, ibuna, jeung sakabéh nu aya di bumi?” Mung kagungan Allah karajaan langit jeung bumi sarta sakabéh nu aya di antarana. Mantenna anu nyiptakeun naon baé anu dikersakeuna-Na. Allah mah Mahakawasa kana sagala perkara."
    },
    {
      "sura": 5,
      "verse": 18,
      "text": "Urang Yahudi jeung Nasrani geus nyarita kieu, “Kuring saréréa téh putra-putra jeung kakasih-kakasih Allah.” Pok ucapkeun ku hidup (Muhammad), “(Lamun kitu), ku naon atuh Allah bet nyiksa ka aranjeun ku lantaran dosa-dosa aranjeun? Sabalikna, aranjeun mah manusa (biasa) ti antara jalma-jalma nu (geus) diciptakeun ku Allah. Mantenna ngahampura ka saha baé anu dikersakeun jeung nyiksa ka saha baé nu dikersakeun ku Mantenna. Mung kagungan Allah karajaan langit jeung bumi sarta sakabéh nu aya di antarana, tur mung ka Mantenna wungkul kabéh ogé bakal balik (deui).”"
    },
    {
      "sura": 5,
      "verse": 19,
      "text": "Hé Ahli Kitab, tétéla rasul Kami geus datang ka aranjeun pikeun méré béja (ngeunaan ajaran Kami) sanggeus sawatara waktu kosong ti (ngutus) rasul-rasul, supaya aranjeun henteu nyarita kieu, “Henteu kantos sumping ka abdi sadaya saurang ogé, boh anu nyandak wartos gumbira atanapi anu nyandak wartos pépéling.” Tétéla geus datang ka aranjeun téh éta anu mawa béja gumbira jeung anu mawa pépéling. Allah mah Mahakawasa kana sagala perkara."
    },
    {
      "sura": 5,
      "verse": 20,
      "text": "(Sing inget) nalika Musa nyanggem ka kaomna, “Hé kaom kuring, sing inget kana ni’mat Allah (nu geus dipaparinkeun) ka aranjeun waktu Mantenna ngangkat para nabi ti antara aranjeun, waktu ngajadikeun aranjeun (dipihormat saperti) para raja, sarta geus maparin ka aranjeun sakabéh anu henteu acan kungsi dipaparinkeun ka saurang ogé ti antara umat séjénna."
    },
    {
      "sura": 5,
      "verse": 21,
      "text": "Hé kaom kuring, geura asup ka tanah suci (Baétulmakdis) anu geus ditangtukeun ku Allah pikeun aranjeun, 270) jeung kadé ulah rék malik ka tukang (ku sabab sieun ku musuh), engké aranjeun jadi jalma-jalma anu rugi!”"
    },
    {
      "sura": 5,
      "verse": 22,
      "text": "Maranéhna ngajawab, “Hé Musa, sabenerna di éta nagri (Baétulmakdis) téh aya jalma-jalma nu kacida kuatna jeung telenges deui. Kuring saréréa bener-bener moal rék asup saacan maranéhna kaluar ti dinya. Lamun maranéhna geus kaluar ti dinya mah, tangtu kuring saréréa rék asup.”"
    },
    {
      "sura": 5,
      "verse": 23,
      "text": "Dua lalaki ti antara maranéhna nu takwa tur anu duanana geus dipaparinan ni’mat ku Allah nyarita kieu, “Geura asup kana panto gerbang éta nagri pikeun (merangan) maranéhna (pangeusi Baétulmakdis). Lamun geus asup, pasti aranjeun bakal unggul. Kudu tawakal ka Allah lamun aranjeun enya jalma-jalma mu’min (mah)!”"
    },
    {
      "sura": 5,
      "verse": 24,
      "text": "Pok maranéhna nyarita deui, “Hé Musa, sabenerna kuring saréréa nepi ka iraha ogé moal asup ka jero éta nagri satungtung maranéhna aya kénéh di jerona. Ku sabab kitu, pék baé anjeun geura indit jeung Pangéran anjeun, terus pék baé perangan (maranéhna) ku anjeun duaan. Kuring saréréa mah rék nungguan baé di dieu.”"
    },
    {
      "sura": 5,
      "verse": 25,
      "text": "Anjeunna (Musa) nyarios, “Nun Gusti Pangéran abdi, saleresna abdi teu gaduh kakawasaan saeutik ogé iwal keur diri abdi jeung dulur abdi. Ku jalaran kitu, mugi Gusti misahkeun antawis abdi sareng éta kaom nu pasék.”"
    },
    {
      "sura": 5,
      "verse": 26,
      "text": "Mantenna (Allah) ngadawuh, “(Lamun kitu), sabenerna éta (nagri suci) téh dicegah pikeun maranéhna salila opat puluh taun. (Salila éta) maranéhna bakal ngumbara bari bingung di bumi. Ku kituna, hidep (Musa) ulah nepi ka nalangsa ku (sabab mikiran nasib) kaom nu pasék.”"
    },
    {
      "sura": 5,
      "verse": 27,
      "text": "Pék caritakeun ku hidep (Muhammad) ka maranéhna ngeunaan (kisah) dua putra Adam kalayan sabenerna. Nalika duanana ngorbankeun (sato) korban, tuluy ditarima ti salah saurangna (Habil) jeung teu ditarima ti salah saurangna deui (Qabil). Manéhna (Qabil) téh nyarita kieu, “Saenyana kuring pasti bakal maéhan manéh!” Manéhna (Habil) ngajawab, “Saleresna Allah mah mung nampi (amal) ti jalma-jalma nu takwa."
    },
    {
      "sura": 5,
      "verse": 28,
      "text": "Sabenerna, lamun anjeun (Qabil) ngagerakkeun leungeun pikeun maéhan kuring, kuring mah moal rék ngagerakkeun leungeun pikeun maéhan anjeun. Sabenerna kuring mah sieun ku Allah, Pangéran sakumna alam."
    },
    {
      "sura": 5,
      "verse": 29,
      "text": "Sabenerna kuring mah hayang anjeun balik (ka Mantenna) kalayan (mawa) dosa (karena maéhan) kuring jeung dosa anjeun sorangan (saméméhna), nepi ka anjeun jadi pangeusi naraka. Éta téh wawales pikeun jalma-jalma anu dolim.”"
    },
    {
      "sura": 5,
      "verse": 30,
      "text": "Tuluy, napsu (Qabil) geus ngadorong manéhna pikeun maéhan dulurna. Mangka, manéhna (bener-bener) maéhan dulurna. Ku kituna, manéhna kaasup jalma-jalma anu rugi."
    },
    {
      "sura": 5,
      "verse": 31,
      "text": "Lajeng Allah ngutus hiji manuk gagak sina ngaruang taneuh supaya ngébréhkeun (méré conto) ka manéhna (Qabil) kumaha carana nguburkeun layon dulurna. Manéhna (Qabil) téh nyarita kieu, “Duh cilaka kuring, naha atuh teu bisa saperti éta manuk gagak nepi ka kuring bisa nguburkeun layon ieu dulur aing?” Mangka, manéhna kaasup jalma-jalma anu hanjakal."
    },
    {
      "sura": 5,
      "verse": 32,
      "text": "Ku kituna, Kami netepkeun (hiji hukum) pikeun Bani Israél yén sabenerna saha baé anu maéhan hiji jalma, lain ku sabab (éta jalma nu dipaéhan téh) geus maéhan jalma séjénna, 271) atawa (lain ku sabab) manéhna geus nyieun karuksakan di ieu bumi, mangka éta téh lir ibarat geus maéhan manusa sakabéhna. 272) Sabalikna, saha baé anu miara hirupna hiji jalma, mangka éta téh lir ibarat geus miara hirup manusa sakabéhna. Tétéla Rasul Kami geus datang ka maranéhna kalayan (mawa) katerangan-katerangan anu jelas. Tuluy sabenerna loba ti antara maranéhna sanggeus éta ngaliwatan wates di ieu bumi."
    },
    {
      "sura": 5,
      "verse": 33,
      "text": "Walesan pikeun jalma-jalma anu merangan ka Allah jeung Rasul-Na sarta nyieun karuksakan di bumi mah taya lian kudu dipaéhan, atawa disalib, atawa diteukteuk leungeunna jeung sukuna kalawan silang, 273) atawa diusir ti padumukanana. Éta téh mangrupa hiji kahinaan pikeun maranéhna di dunya, jeung di ahératna maranéhna bakal meunang siksaan nu kacida beuratna."
    },
    {
      "sura": 5,
      "verse": 34,
      "text": "Kajaba jalma-jalma anu tobat saméméh aranjeun bisa néwak maranéhna. Mangka, kanyahokeun ku aranjeun yén saleresna Allah mah Maha Jembar-pangampura (tur) Mahaasih."
    },
    {
      "sura": 5,
      "verse": 35,
      "text": "Hé jalma-jalma anu iman, kudu takwa ka Allah, pék téangan wasilah (jalan pikeun ngadeukeutkeun) ka Mantenna, jeung kudu jihad (bajuang) dina jalan Mantenna supaya aranjeun untung."
    },
    {
      "sura": 5,
      "verse": 36,
      "text": "Sabenerna jalma-jalma kapir, lamun maranéhna mibanda sakabéh anu aya di ieu bumi tuluy ditambah deui salobana éta (ogé), pikeun nebus dirina tina siksaan dina Poé Kiamat, tangtu éta sakabéh (tebusan) ti maranéhna moal bakal ditarima. Maranéhna (tetep bakal) meunang siksaan nu kacida nyerina."
    },
    {
      "sura": 5,
      "verse": 37,
      "text": "Maranéhna miharep (pisan) kaluar ti naraka, tapi moal bisa kaluar ti dinya. Pikeun maranéhna siksaan nu langgeng."
    },
    {
      "sura": 5,
      "verse": 38,
      "text": "Jalma anu maling, boh lalaki boh awéwé, prak baé teukteuk kadua leungeunna minangka wawales kana sakabéh anu geus diupayakeun ku maranéhna sarta minangka siksa ti Allah. Allah mah Mahagagah (tur) Mahawijaksana."
    },
    {
      "sura": 5,
      "verse": 39,
      "text": "Mangka, saha baé jalma anu tobat sanggeus migawé kadoliman tur anu ngoméan dirina, sabenerna Allah bakal nampi kana tobatna. Saleresna Allah mah Maha Jembar-pangampura (tur) Mahaasih."
    },
    {
      "sura": 5,
      "verse": 40,
      "text": "Naha anjeun henteu nyaho yén sabenerna mung kagungan Allah karajaan langit jeung bumi? Mantenna nyiksa ka saha baé nu dikersakeun ku Mantenna jeung ngahampura ka saha baé ogé nu dikersakeun ku Mantenna. Allah mah Mahakawasa kana sagala perkara."
    },
    {
      "sura": 5,
      "verse": 41,
      "text": "Hé Rasul (Muhammad), poma ulah nepi ka nalangsa ku jalma anu paheula-heula dina kakapiran, nyaéta jalma-jalma (munapék) anu geus ngomong kieu ku sungut-sungutna, “Kuring saréréa mah enggeus iman,” padahal haténa mah henteu iman. (Ulah nepi ka nalangsa ogé) ku sabagian ti jalma-jalma Yahudi anu kacida resepna ngadéngékeun (béja-béja) bohong 274) sarta resep ngadéngékeun (omongan-omongan) batur anu can kungsi nepi ka hidep. 275) Maranéhna ngarobah dawuhan-dawuhan (Allah) sanggeus aya dina tempat-tempatna anu sabenerna. Maranéhna nyarita kieu (ka kaomna), “Lamun aranjeun dibéré ieu (dawuhan anu geus dirobah téa), tarima baé, tapi lamun dibéré anu séjén, aranjeun kudu ati-ati (dina narimana)!” Saha baé nu dikersakeun ku Allah sasar (ku sabab teu nurut kana tuntunan Mantenna tur leuwih milih kasasaran), mangka hidep moal pisan bisa nulungan manéhna tina (siksa) Allah. Maranéhna téh jalma-jalma anu henteu dikersakeun ku Allah dibersihan haténa. Di dunya maranéhna meunang kahinaan, sedengkeun di ahératna bakal meunang siksaan anu pohara rongkahna."
    },
    {
      "sura": 5,
      "verse": 42,
      "text": "(Kaom Yahudi téh nyaéta) jalma-jalma anu resep ngadéngékeun kabohongan tur loba ngadahar anu haram. 276) Mangka, lamun maranéhna datang ka hidep (Muhammad pikeun ménta putusan), pék baé putuskeun (perkara) di antara maranéhna, atawa geura nyingkah ti maranéhna. Lamun hidep nyingkahan maranéhna, maranéhna moal pisan bisa méré bahaya ka hidep saeutik ogé. Tapi lamun hidep netepkeun hiji putusan (perkara) maranéhna, pék putuskeun kalayan adil. Sabenerna Allah mikaresep ka jalma-jalma anu migawé adil."
    },
    {
      "sura": 5,
      "verse": 43,
      "text": "Rék kumaha maranéhna bakal ngajadikeun hidep hakim pikeun maranéhna, padahal maranéhna ngabogaan Torét anu di jerona téh aya hukum Allah, tuluy maranéhna ngabalieur sanggeus (dibéré hukum ku hidep)? Sabenerna maranéhna mah jalma-jalma mu’min."
    },
    {
      "sura": 5,
      "verse": 44,
      "text": "Sabenerna Kami geus nurunkeun Torét anu di jerona téh aya pituduh jeung cahaya. Ku jalan ieu kitab, para nabi (Bani Israél) nu sumerah diri (ka Allah) mutuskeun (perkara) pikeun kaom Yahudi, kitu deui para ahli élmu jeung panditana (kaom Yahudi), sabab maranéhna geus diparéntahkeun pikeun ngajaga kitab-kitab Allah jeung jadi saksi pikeun Mantenna. Ku kituna, aranjeun ulah rék sieun ku manusa, tapi sieun mah kudu ku Kaula. Kadé aranjeun ulah rék nukeurkeun ayat-ayat Kami ku pangaji anu leutik. Saha baé anu ngahukuman (perkara) lain ku hukum anu geus diturunkeun ku Allah, maranéhna téh kasup jalma-jalma kapir."
    },
    {
      "sura": 5,
      "verse": 45,
      "text": "Kami geus netepkeun pikeun maranéhna (Bani Israél) dina Torét, yén nyawa (kudu diwales) ku nyawa deui, mata (diwales) ku mata deui, irung (diwales) ku irung deui, ceuli (diwales) ku ceuli deui, huntu (diwales) ku huntu deui, jeung tatu ogé aya qisos (wawales nu saimbang). Saha baé anu ngaleupaskeun (nungtut hak) qisosna, mangka éta téh (jadi) panebus dosa-dosana. Saha baé anu henteu ngahukuman (perkara) ku hukum anu geus diturunkeun ku Allah, maranéhna téh kaasup jalma-jalma anu dolim."
    },
    {
      "sura": 5,
      "verse": 46,
      "text": "Kami geus nuluykeun tapak lacak aranjeunna (para nabi Bani Israél) ku (ngutus) Isa putra Maryam anu ngaenyakeun kana kitab saméméhna, nyaéta kitab Torét. Kami ogé geus nurunkeun Injil pikeun anjeunna anu di jerona aya pituduh jeung cahaya, sarta (ieu Injil) ngaenyakeun kana kitab anu saméméhna (Torét), tur jadi pituduh jeung atikan pikeun jalma-jalma anu takwa."
    },
    {
      "sura": 5,
      "verse": 47,
      "text": "Sakuduna para panganut Injil mutuskeun (perkara) nurutkeun kana (pituduh) anu geus diturunkeun ku Allah dina éta Kitab. 277) Saha baé anu teu ngahukuman (perkara) ku hukum anu geus diturunkeun ku Allah, maranéhna téh (kaasup) jalma-jalma anu pasék. 278)"
    },
    {
      "sura": 5,
      "verse": 48,
      "text": "Kami geus nurunkeun kitab (Al-Qur’an) ka hidep (Muhammad) kalayan ḥaq (bener tur mawa bebeneran), anu ngaenyakeun kana kitab-kitab saméméhna (Torét jeung Injil) tur jadi timbangan (kana benerna eusi) éta (dua) kitab. Ku kituna, hidep kudu mutuskeun kana perkara maranéhna nurutkeun (pituduh) anu geus diturunkeun ku Allah, sarta kadé hidep ulah rék nurut kana kahayang maranéhna tur ninggalkeun bebeneran nu geus datang ka hidep. Pikeun saban-saban (umat) ti antara aranjeun, 279) Kami geus méré aturan jeung jalan anu jelas. Lamun baé Allah ngersakeun, tangtu aranjeun dijadikeun (ku Mantenna) jadi hiji umat (wungkul). Tapi Mantenna seja nguji ka aranjeun ku (pirang-pirang) kurnia anu geus dipasihkeun ku Mantenna ka aranjeun. Ku kituna, aranjeun kudu paheula-heula kana migawé kahadéan. Mung ka Allah wungkul arajeun bakal balik (deui), tuluy dijelaskeun ku Mantenna ka aranjeun naon baé anu baheula kungsi jadi pasalia paham."
    },
    {
      "sura": 5,
      "verse": 49,
      "text": "Sakuduna hidep mutuskeun (perkara) di antara maranéhna nurutkeun pituduh anu geus diturunkeun ku Allah, sarta kadé hidep ulah rék nurutkeun kana hawa napsu maranéhna. Hidep kudu ati-ati ka maranéhna, supaya maranéhna teu ngabélokkeun ka hidep tina sabagian (pituduh) nu geus diturunkeun ku Allah ka hidep. Lamun seug maranéhna ngabalieur (tina hukum anu geus diturunkeun ku Allah), kanyahokeun ku hidep yén sabenerna Allah bakal ngersakeun pikeun nibankeun musibah ka maranéhna lantaran dosa-dosana. Sabenerna lolobana manusa mah jalma-jalma pasék."
    },
    {
      "sura": 5,
      "verse": 50,
      "text": "Naha hukum jahiliah anu dipikahayang ku maranéhna téh? Pikeun kaom anu yakin (kana agamana), saha nu leuwih hadé tibatan Allah dina netepkeun hukum?"
    },
    {
      "sura": 5,
      "verse": 51,
      "text": "Hé jalma-jalma anu iman, omat ulah ngajadikeun jalma-jalma Yahudi jeung Nasrani jadi waly (sobat dalit jeung anu nulungan). Sabagian maranéhna téh jadi waly pikeun sabagiana deui. Saha baé ti antara aranjeun anu ngajadikeun maranéhna (jadi) waly, sabenerna éta jalma téh geus kaasup kana golongan maranéhna. Saleresna Allah moal masihan pituduh ka jalma-jalma dolim."
    },
    {
      "sura": 5,
      "verse": 52,
      "text": "Mangka, hidep bakal ningali jalma-jalma anu dina haténa aya panyakit gagancangan ngadeuheus ka maranéhna (kaom Yahudi jeung Nasrani), bari maranéhna téh nyarita kieu, “Kuring saréréa sieun katibanan musibah.” Mugi-mugi baé Allah nyumpingkeun kaunggulan atawa hiji kaputusan ti mungguhing Mantenna, nepi ka maranéhna kaduhung kana sakur anu geus dirasiahkeun dina haté-haténa."
    },
    {
      "sura": 5,
      "verse": 53,
      "text": "Jalma-jalma anu iman bakal nyarita kieu, “Naha ieu jalma-jalmana anu kungsi susumpahan kalayan (nyebat jenengan) Allah kalayan daria, yén maranéhna bener-bener babarengan jeung aranjeun?” Atuh mubah amal-amal maranéhna téh. Ku kituna, maranéhna téh jadi jalma-jalma anu rugi."
    },
    {
      "sura": 5,
      "verse": 54,
      "text": "Hé jalma-jalma anu iman, saha baé ti antara aranjeun anu murtad (kaluar) tina agamana, mangka jaga Allah bakal ngadatangkeun hiji kaom, anu Mantenna mikacinta ka éta kaom, tur aranjeunna ogé mikacinta ka Mantenna. Sikepna soméah ka kaom mu’minin, tapi tegas ka jalma-jalma kapir. Aranjeunna jihad dina jalan Allah sarta henteu sieun ku hinaan (ti jalma) anu ngahina. Éta téh kurnia Allah anu dipasihkeun ku Mantenna ka saha baé anu dikersakeun ku Mantenna. Allah mah Mahajembar (tur) Mahauninga."
    },
    {
      "sura": 5,
      "verse": 55,
      "text": "Sabenerna anu nulungan aranjeun (kaom mu’min) téh ngan saukur Allah, Rasul-Na, jeung jalma-jalma mu’min, (nyaéta jalma-jalma) anu ngadegkeun salat jeung ngaluarkeun jakat bari aranjeunna ruku (tunduk ka Allah)."
    },
    {
      "sura": 5,
      "verse": 56,
      "text": "Saha baé jalma anu ngajadikeun Allah jeung Rasul-Na sarta jalma-jalma anu iman jadi wali (anu nulungan), mangka sabenerna golongan (agama) Allah wungkul nu bakal unggul mah."
    },
    {
      "sura": 5,
      "verse": 57,
      "text": "Hé jalma-jalma anu iman, omat aranjeun ulah rék ngajadikeun waly (sobat dalit tur anu nulungan) ti (golongan) jalma-jalma anu ngajadikeun agama aranjeun minangka bahan hinaan jeung guyonan, (nyaéta) ti antara jalma-jalma nu geus dibéré kitab saméméh aranjeun jeung ti (golongan) jalma-jalma kapir. Aranjeun kudu takwa ka Allah lamun enya mah aranjeun jalma-jalma mu’min."
    },
    {
      "sura": 5,
      "verse": 58,
      "text": "Lamun aranjeun ngagero (maranéhna) pikeun (ngadegkeun) salat, maranéhna mah sok ngajadikeun (éta panggero) pikeun bahan hinaan jeung guyonan. Éta téh sabenerna mah ku lantaran maranéhna (kaasup) jalma-jalma anu embung mikir."
    },
    {
      "sura": 5,
      "verse": 59,
      "text": "Pok ucapkeun ku hidep (Muhammad), “Hé Ahli Kitab, naha aranjeun nganggap kuring saréréa téh salah ngan ku lantaran kuring saréréa iman ka Allah, (iman) kana kitab nu geus diturunkeun ka kuring saréréa, jeung iman kana kitab-kitab nu geus diturunkeun saméméhna? Sabenerna lolobana ti antara aranjeun mah kaasup jalma-jalma pasék.”"
    },
    {
      "sura": 5,
      "verse": 60,
      "text": "Ucapkeun ku hidep (Muhammad), “Naha kuring kudu ngabéjakeun ka aranjeun ngeunaan jalma anu leuwih goréng wawalesna (tibatan jalma pasék) mungguhing Allah? Nyaéta jalma nu dila’nat jeung dibenduan ku Allah (anu) ti antara maranéhna dijadikeun monyét tur bagong, 280) jeung jalma anu nyembah ka Ṭagūt. Maranéhna téh leuwih goréng kalungguhanana jeung leuwih sasar tina jalan nu lempeng."
    },
    {
      "sura": 5,
      "verse": 61,
      "text": "Lamun maranéhna (kaom Yahudi atawa kaom munapék) datang ka aranjeun, maranéhna téh ngomong kieu, “Kuring saréréa geus iman,” padahal sabenerna maranéhna datang (ka aranjeun) téh bari dibarengan ku kakapiran. Kitu deui waktu maranéhna balik. Apan Allah mah langkung uninga kana sakabéh perkara nu disumputkeun ku maranéhna."
    },
    {
      "sura": 5,
      "verse": 62,
      "text": "Hidep (Muhammad) bakal ningali lolobana ti maranéhna paboro-boro dina (migawé) dosa, mumusuhan, jeung ngadahar (barang) anu haram. Bener-bener kacida goréngna sakur anu dipilampah ku maranéhna téh."
    },
    {
      "sura": 5,
      "verse": 63,
      "text": "Ku naon atuh Rabbāniyyūn (para pandita Nasrani) jeung al-Aḥbār (para pandita Yahudi) henteu nyegah maranéhna tina ucapan-ucapan bohong jeung tina ngadahar barang haram? Sabenerna kacida goréngna sakur anu geus dilakukeun ku maranéhna téh."
    },
    {
      "sura": 5,
      "verse": 64,
      "text": "Urang Yahudi geus nyarita kieu, “Leungeun Allah mah diborogod (korét),” padahal mah leungeun maranéhna nu diborogod mah, jeung maranéhna anu geus dila’nat (mah) disababkeun ku sagala nu geus diucapkeun ku maranéhna téa. (Lain kitu,) tapi dua panangan Allah mah mébér. 281) Mantenna masihan rejeki sakumaha anu dikersakeun ku Mantenna baé. (Al-Qur’an) anu geus diturunkeun ka hidep (Muhammad) ti Pangéran hidep téh tangtu bakal nambahan kadorakaan jeung kakapiran pikeun lolobana ti maranéhna. Kami geus nibankeun mumusuhan sarta kaceuceub di antara maranéhna nepi ka Poé Kiamat. Saban maranéhna ngahurungkeun seuneu peperangan, Allah anu mareumanana. Maranéhna ngupayakeun (nimbulkeun) karuksakan di ieu bumi. Allah mah henteu misuka ka jalma-jalma nu nyieun karuksakan."
    },
    {
      "sura": 5,
      "verse": 65,
      "text": "Lamun seug Ahli Kitab téh iman tur takwa mah, pasti Kami bakal ngalebur kana kasalahan-kasalahanana, jeung maranéhna pasti (bakal) diasupkeun ku Kami ka sawarga-sawarga Na’im (anu pinuh ku kani’matan)."
    },
    {
      "sura": 5,
      "verse": 66,
      "text": "Lamun seug maranéhna (Ahli Kitab) bener-bener ngadegkeun (ajaran) Torét jeung Injil sarta naon anu geus diturunkeun ka maranéhna ti Pangéranana, pasti maranéhna téh bakal meunang kadaharan (rejeki anu datang) ti luhureunana jeung ti handapeun suku-sukuna. 282) Ti antara maranéhna téh aya ogé sagolongan anu jujur jeung ta’at. (Tapi) lolobana mah kacida goréngna naon anu geus dipilampah ku maranéhna."
    },
    {
      "sura": 5,
      "verse": 67,
      "text": "Hé Rasul (Muhammad), pék tepikeun naon baé nu geus diturunkeun ka hidep ti Pangéran hidep. Lamun henteu dilaksanakeun, hidep téh kaasup (jalma anu) henteu nepikeun amanat (ti) Mantenna. Allah bakal ngaraksa ka hidep tina (gangguan) manusa. 283) Sabenerna Allah moal méré pituduh pikeun jalma-jalma kapir."
    },
    {
      "sura": 5,
      "verse": 68,
      "text": "Pok ucapkeun ku hidep (Muhammad), “Hé, Ahli Kitab, aranjeun moal dianggap nyekel agama saeutik ogé nepi ka aranjeun (bener-bener) ngajalankeun (eusi) Torét jeung Injil sarta naon nu geus dilungsurkeun ka aranjeun ti Pangéran aranjeun!” Naon nu geus diturunkeun ti Pangéran hidep ka hidep téh, tangtu bakal ngajadikeun kalolobaan ti antara maranéhna tambah-tambah dorakana jeung kakapiranana. Mangka, poma hidep ulah putus harepan ku jalma-jalma kapir."
    },
    {
      "sura": 5,
      "verse": 69,
      "text": "Sabenerna jalma-jalma nu iman (ka Muhammad), jalma-jalma Yahudi (anu ngaku iman ka Musa), Sabi’in, 284) jeung jalma-jalma Nasrani, saha baé anu iman (ti antara maranéhna) ka Allah jeung kana Poé Ahir, sarta (maranéhna) migawé kahadéan, tangtu moal aya karémpan pikeun maranéhna, jeung maranéhna moal bakal nalangsa."
    },
    {
      "sura": 5,
      "verse": 70,
      "text": "Kami tétéla geus maheutkeun perjangjian jeung kaom Bani Israél 285) jeung geus ngutus ka maranéhna para rasul. (Tapi,) saban datang ka maranéhna saurang rasul kalayan mawa anu henteu dipikaresep jeung dipikahayang ku maranéhna, (mangka) sabagian (ti éta rasul) dibohongkeun jeung sawaréhna deui mah ditelasan ku maranéhna."
    },
    {
      "sura": 5,
      "verse": 71,
      "text": "Maranéhna nyangka moal katibanan musibah naon ogé. Ku sabab kitu, maranéhna jadi lolong (teu bisa ningali kana tanda-tanda kaagungan Allah) jeung torék (teu bisa ngadéngé kana pituduh Allah), tuluy (maranéhna sadar jeung tobat, mangka) Allah nampi kana tobatna. Tuluy loba ti antara maranéhna lolong jeung torék (deui). Allah mah Maha Ningali kana naon nu geus dipilampah ku maranéhna."
    },
    {
      "sura": 5,
      "verse": 72,
      "text": "Sabenerna geus jadi kapir jalma-jalma nu ngucapkeun kieu, “Sabenerna Allah téh nyaéta Al-Masih putra Maryam.” Padahal Al-Masih nyalira parantos nyarios kieu, “Hé Bani Israél, pék sembah Allah, Pangéran kuring jeung Pangéran aranjeun!” Sabenerna saha baé anu nyarékatkeun Allah, mangka Allah geus ngaharamkeun sawarga pikeun manéhna, sarta tempat pikeun manéhna mah di naraka. Moal aya pikeun jalma-jalma anu dolim (saurang ogé) nu bisa nulungan."
    },
    {
      "sura": 5,
      "verse": 73,
      "text": "Sabenerna geus jadi kapir ogé jalma-jalma anu ngucapkeun kieu, “Allah téh salah sahiji ti anu tilu,” padahal henteu aya Pangéran (anu patut disembah) sajabi ti Allah Nu Mahatunggal. Lamun maranéhna henteu eureun tina éta ucapan, tangtu jalma-jalma kapir ti antara maranéhna bakal ditibanan siksaan nu kacida peurihna."
    },
    {
      "sura": 5,
      "verse": 74,
      "text": "Naha maranéhna henteu tobat ka Allah jeung henteu ménta pangampura ka Mantenna? Apan Allah mah Maha Jembar-pangampura (tur) Mahaasih."
    },
    {
      "sura": 5,
      "verse": 75,
      "text": "Al-Masih putra Maryam téh mung saukur rasul. Saméméh anjeunna ogé geus diutus pirang-pirang rasul. Ibuna ogé hiji jalmi nu nyepeng pageuh kana bebeneran. Duanana biasa sok tuang (sakumaha jalma umumna). 286) Pék tingali ku hidep (Muhammad) kumaha (carana) Kami ngajelaskeun ayat-ayat (tanda kakawasaan Kami) ka maranéhna (Ahli Kitab). Tuluy pék titénan ogé kumaha (carana) maranéhna dibéngbatkeun (nepi ka teu bisa ningali kana éta ayat)."
    },
    {
      "sura": 5,
      "verse": 76,
      "text": "Pok ucapkeun ku hidep (Muhammad), “Naha aranjeun bet nyembah sesembahan salian ti Allah, (sesembahan) anu teu mampu ngadatangkeun musibah ka aranjeun jeung ogé teu bisa ngadatangkeun mangpa'at ka aranjeun?” Allah mah Maha Ngadangu (tur) Mahauninga."
    },
    {
      "sura": 5,
      "verse": 77,
      "text": "Pok ucapkeun ku hidep (Muhammad), “Hé Ahli Kitab, kadé ulah rék kaleuleuwihi dina (ngajalankeun) agama aranjeun ku cara anu teu bener. Kadé ogé ulah rék nurutkeun kana hawa napsu jalma-jalma anu geus sasar ti baheula kénéh, geus nyasarkeun kalolobaan (manusa), jeung maranéhna sorangan geus kasasar tina jalan anu lempeng.”"
    },
    {
      "sura": 5,
      "verse": 78,
      "text": "Jalma-jalma kapir ti kaom Bani Israél geus dila’nat ngaliwatan lisan Dawud jeung Isa putra Maryam. Éta téh (tumiba) lantaran maranéhna geus doraka jeung ngaliwatan wates."
    },
    {
      "sura": 5,
      "verse": 79,
      "text": "Maranéhna tara silih cegah tina pagawéan mungkar nu dilakukeun ku maranéhna (sorangan). Saenyana kacida goréngna sakur nu geus dipigawé ku maranéhna téh."
    },
    {
      "sura": 5,
      "verse": 80,
      "text": "Hidep (Muhammad) bakal ningali loba ti antara maranéhna (Ahli Kitab) ngajadikeun jalma-jalma kapir salaku waly (sobat dalit jeung anu nulungan). Tétéla kacida pisan goréngna naon nu geus diupayakeun ku maranéhna pikeun dirina sorangan téh, nyaéta bebendon ti Allah jeung langgeng dina siksa."
    },
    {
      "sura": 5,
      "verse": 81,
      "text": "Lamun seug maranéhna iman ka Allah jeung ka Nabi (Muhammad), sarta kana (hal) anu geus diturunkeun ka anjeunna, tangtu maranéhna moal ngajadikeun jalma-jalma kapir jadi waly (sobat dalit jeung anu nulungan). Tapi loba ti antara maranéhna téh (kaasup) jalma-jalma pasék."
    },
    {
      "sura": 5,
      "verse": 82,
      "text": "Sabenerna hidep (Muhammad) bakal manggihan manusa anu pangkuat-kuatna ngamusuhan ka jalma nu iman, nyaéta jalma-jalma (ti golongan) Yahudi jeung jalma-jalma (ti golongan) musrikin. Hidep ogé bakal manggihan manusa anu pangdeukeut-deukeutna sosobatan ka jalma-jalma anu iman, nyaéta jalma-jalma anu ngucapkeun kieu, “Sabenerna kuring saréréa mah urang Nasrani.” Ieu téh lantaran ti antara maranéhna aya para pandita jeung para rahib (anu takwa) tur maranéhna teu nyombongkeun dirina sorangan."
    },
    {
      "sura": 5,
      "verse": 83,
      "text": "Lamun maranéhna (para pandita jeung para rahib Nasrani téa) ngadéngé kana (Al-Qur’an) nu diturunkeun ka Rasul (Muhammad), hidep (bakal) ningali (yén) panonna téh nyurucudkeun cimata disababkeun ku bebeneran nu geus dipikanyaho ku maranéhna (tina kitab-kitab maranéhna sorangan). Maranéhna ngucap kieu, “Nun Gusti Pangéran abdi sadaya, abdi sadaya parantos iman. Ku kituna, sumangga catetkeun abdi sadaya sasarengan jalmi-jalmi anu jadi saksi (pikeun benerna Al-Qur’an jeung karasulan Muhammad).”"
    },
    {
      "sura": 5,
      "verse": 84,
      "text": "Ku naon abdi sadaya henteu bakal iman ka Allah sarta kana bebeneran anu tos nepi ka abdi sadaya? Apan abdi sadaya téh teu kinten miharep supados Gusti ngalebetkeun abdi sadaya sasarengan jalmi-jalmi anu soléh.”"
    },
    {
      "sura": 5,
      "verse": 85,
      "text": "Mangka, Allah masihkeun ganjaran ka aranjeunna ku sabab éta ucapanana, (nyaéta) sawarga anu di handapeunana cur-cor walungan-walungan, bari aranjeunna téh langgeng di dinya. Éta téh wawales (pikeun) jalma-jalma nu milampah kahadéan."
    },
    {
      "sura": 5,
      "verse": 86,
      "text": "Jalma-jalma anu kupur jeung ngabohongkeun kana ayat-ayat Kami mah nya maranéhna téh pangeusi (naraka) Jahim."
    },
    {
      "sura": 5,
      "verse": 87,
      "text": "Hé jalma-jalma anu iman, kadé ulah rék ngaharamkeun naon baé anu hadé nu geus dihalalkeun ku Allah pikeun aranjeun, jeung kadé (deui) ulah rék ngaliwatan wates. Sabenerna Allah téh henteu mikacinta ka jalma-jalma anu ngaliwatan wates."
    },
    {
      "sura": 5,
      "verse": 88,
      "text": "Pék dalahar tina naon baé anu geus dipaparinkeun ka aranjeun minangka rejeki anu halal tur hadé, jeung kudu takwa ka Allah anu mung ka Mantenna aranjeun iman!"
    },
    {
      "sura": 5,
      "verse": 89,
      "text": "Allah moal rék ngahukum aranjeun ku lantaran sumpah-sumpah nu henteu dihaja (pikeun sumpahna), tapi bakal ngahukum ku sabab sumpah-sumpah anu ku aranjeun dihaja (diucapkeun), mangka kaparatna (dengda tina ngarempak sumpah) téh nyaéta méré kadaharan ka sapuluh urangeun jalma miskin, (ku) kadaharan (anu biasa) dibikeun ka kulawarga aranjeun, atawa méré pakéan (ka maranéhna), atawa ngamerdékakeun saurang abid. Saha baé anu henteu sanggup migawéna, mangka (kaparatna) pék puasa tilu poé. Èta téh kaparat (dengdaan) sumpah-sumpah aranjeun lamun (ngarempak) sumpah. (Ku kituna,) pék geura jaga sumpah aranjeun! Tah kitu Allah nerangkeun hukum-hukum-Na ka aranjeun supaya sukuran (ka Mantenna)."
    },
    {
      "sura": 5,
      "verse": 90,
      "text": "Hé jalma-jalma anu iman, sabenerna arak (inuman anu ngamabokkeun), ngadu (judi), (méré sasajén) pikeun berhala, jeung ngundi nasib ku panah téh pagawéan kotor jeung kaasup kana pagawéan sétan. Ku kituna, pék jauhan (éta pagawéan) sangkan aranjeun untung."
    },
    {
      "sura": 5,
      "verse": 91,
      "text": "Ku alatan éta arak jeung ngadu, sétan téh taya lian ngan miharep pikeun nimbulkeun mumusuhan jeung kaceuceub di antara aranjeun, jeung pikeun ngahalang-halang aranjeun tina inget ka Allah jeung tina ngadegkeun salat. Ku kituna, naha aranjeun moal rék eureun?"
    },
    {
      "sura": 5,
      "verse": 92,
      "text": "Kudu ta’at ka Allah jeung kudu ta’at (ogé) ka Rasul, sarta kudu ati-ati! Lamun seug aranjeun ngabalieur (tina éta paréntah), sing nyaho baé yén kawajiban Rasul Kami mah ngan saukur nepikeun (ajaran Allah) kalawan jelas."
    },
    {
      "sura": 5,
      "verse": 93,
      "text": "Henteu matak jadi dosa pikeun jalma-jalma nu iman sarta migawé kahadéan ngeunaan naon anu geus didahar ku aranjeunna (baheula saméméh turunna aturan anu ngaharamkeun), asal (ayeuna) aranjeun takwa jeung iman sarta milampah kahadéan, terus (tetep dina) takwa jeung iman, tuluy (terus tetep) takwa jeung nyieun kahadéan. Allah téh mikaresep ka jalma-jalma nu migawé kahadéan."
    },
    {
      "sura": 5,
      "verse": 94,
      "text": "Hé jalma-jalma anu iman, Allah sabenerna bakal nguji aranjeun (ku sabagian) sato boroan anu (gampang) ku aranjeun ditéwakna, boh maké leungeun boh maké tumbak, supaya Allah nganyahokeun saha jalma nu sieun ka Mantenna, sanajan manéhna teu bisa ningali (ka Mantenna). Ku kituna, saha baé anu ngaliwatan wates sanggeusna éta, mangka pikeun manéhna siksaan nu kacida peurihna."
    },
    {
      "sura": 5,
      "verse": 95,
      "text": "Hé jalma-jalma nu iman, kadé ulah rék maéhan sato boroan 287) waktu aranjeun keur (ngalaksanakeun) ihram (haji atawa umroh). Saha baé ti antara aranjeun anu maéhan (éta sato) kalayan dihaja, mangka dengdana téh nyaéta (kudu ngagantian) maké sato ingon-ingon anu sabanding jeung (sato boroan) nu dipaéhan téa, nurutkeun putusan dua lalaki nu adil ti antara aranjeun minangka hady (sato korban) nu dibawa ka Ka’bah, 288) atawa (mayar) kiparat, nyaéta méré kadaharan ka jalma-jalma miskin, 289) atawa (ku) puasa nu (waktuna) sabanding jeung kadaharan anu dikaluarkeun (pikeun jalma miskin téa), 290) sangkan manéhna ngarasakeun wawales tina kagoréngan lampahna. Allah ngahampura kana sakabéh nu geus kaliwat. 291) Tapi saha baé nu migawé deui, tangtu Allah bakal nyiksa ka manéhna. Allah mah Mahagagah (tur) Maha Ngamilikan (kakawasaan) pikeun ngawales."
    },
    {
      "sura": 5,
      "verse": 96,
      "text": "Dihalalkeun pikeun aranjeun sato boroan laut 292) jeung kadaharan (nu asalna) ti laut, 293) minangka kadaharan anu ngeunah pikeun aranjeun jeung pikeun jalma-jalma anu (keur) dina lalampahan. Sarta diharamkeun pikeun aranjeun moro sasatoan darat sajeroning ihram (haji atawa umroh). Aranjeun kudu takwa ka Allah anu ka Mantenna wungkul aranjeun bakal dikumpulkeun (deui)!"
    },
    {
      "sura": 5,
      "verse": 97,
      "text": "Allah geus ngajadikeun Ka’bah, Baétulharam, 294) minangka puseur kagiatan (ibadah jeung urusan dunya). Kitu deui Allah geus ngajadikeun bulan haram, hady (sato korban), jeung qalā’id (sato korban anu dikalungan). Hal éta téh supaya aranjeun nganyahokeun yén Allah téh Mahauninga kana sakabéh nu aya di langit jeung anu aya di bumi, sarta yén Allah téh Mahauninga kana sakabéh perkara."
    },
    {
      "sura": 5,
      "verse": 98,
      "text": "Kanyahokeun ku aranjeun yén siksa Allah téh rongkah pisan, jeung yén Allah téh Maha Jembar-pangampura (tur) Mahaasih."
    },
    {
      "sura": 5,
      "verse": 99,
      "text": "Kawajiban Rasul téh teu aya lian iwal ti nepikeun (ajaran Allah) wungkul. Allah téh uninga kana sagala rupa nu ditémbongkeun ku aranjeun jeung kana sagala rupa anu disumputkeun ku aranjeun."
    },
    {
      "sura": 5,
      "verse": 100,
      "text": "Ucapkeun ku hidep (Muhammad), “Henteu sarua nu goréng jeung nu alus, sanajan kalolobaanana nu goréng téh matak narik kana haté hidep. Ku kituna, pék kudu takwa ka Allah hé jalma-jalma anu boga akal séhat, sangkan aranjeun untung!”"
    },
    {
      "sura": 5,
      "verse": 101,
      "text": "Hé jalma-jalma anu iman, kadé ulah rék nanyakeun (ka nabi aranjeun) perkara-perkara anu lamun diterangkeun (malahan) bakal nyusahkeun aranjeun. Lamun aranjeun nanyakeunana dina waktu Al-Qur’an turun, (tangtu) bakal diterangkeun ka aranjeun. Allah geus ngahampura (kasalahan aranjeun) ngeunaan hal éta. Allah mah Maha Jembar-pangampura (tur) Mahasantun."
    },
    {
      "sura": 5,
      "verse": 102,
      "text": "Tétéla sagolongan manusa saméméh aranjeun kungsi nanyakeun hal-hal anu sarupa (ka nabi maranéhna), tuluy (ku lantaran éta) maranéhna téh jadi kapir."
    },
    {
      "sura": 5,
      "verse": 103,
      "text": "Allah mah henteu kungsi netepkeun saeutik ogé (aturan) ngeunaan bāhirah, 295) sā’ibah, 296) waṣīlah, 297) jeung ḥām, 298) tapi jalma-jalma kapir geus nyieun-nyieun kabohongan ka Allah. Kalolobaanana ti antara maranéhna mah teu ngarti."
    },
    {
      "sura": 5,
      "verse": 104,
      "text": "Lamun diucapkeun ka maranéhna, “Hayu (urang anut) kana perkara anu geus dilungsurkeun ku Allah jeung (anut) ka Rasul!” Maranéhna ngajawab kieu, “Cukup keur kuring saréréa mah naon baé nu geus kapanggih anu sok (dipigawé) ku karuhun-karuhun kuring saréréa.” Naha sanajan karuhun-karuhun maranéhna téh teu nyaho naon-naon jeung teu meunang pituduh?"
    },
    {
      "sura": 5,
      "verse": 105,
      "text": "Hé jalma-jalma anu iman, geura jaga diri aranjeun! Jalma nu sasar mah moal bisa ngabahayakeun aranjeun lamun aranjeun sorangan geus meunang pituduh. Ngan ukur ka Allah aranjeun saréréa téh bakal balik, tuluy engké Mantenna bakal nerangkeun ka aranjeun naon baé anu geus dilakukeun ku aranjeun."
    },
    {
      "sura": 5,
      "verse": 106,
      "text": "Hé jalma-jalma anu iman, panyaksén ti antara aranjeun lamun geus datang ka salah saurang (ti antara) aranjeun (tanda-tanda) pimaoteun, sedengkeun manéhna rék (méré) wasiat nyaéta kudu disaksian ku dua lalaki nu adil ti antara aranjeun, atawa dua urang salian ti aranjeun. Lamun aranjeun keur lalampahan di ieu bumi, tuluy tumiba musibah pimaoteun, pék aranjeun (kudu) nahan éta dua saksi sanggeus salat, supaya duanana ngucapkeun sumpah kalawan nyebat jenengan Allah lamun aranjeun mangmang, (anu kieu sumpahna téh), “Demi Allah, kuring duaan moal rék nyokot kauntungan tina ieu sumpah, sanajan manéhna kulawarga nu deukeut, sarta kuring saréréa moal pisan rék nyumputkeun panyaksénana Allah. Sabenerna lamun kitu, tangtu kuring saréréa kaasup kana golongan jalma-jalma anu migawé dosa.”"
    },
    {
      "sura": 5,
      "verse": 107,
      "text": "Lamun kabuktian yén éta dua saksi téh migawé dosa, 299) atuh dua saksi anu séjénna ngaganti tempatna, nyaéta ti antara ahli waris nu leuwih hak jeung leuwih deukeut ka nu maot, tuluy duanana sumpah kalayan nyebat jenengan Allah, “Demi Allah, sabenerna panyaksén kuring duaan ieu téh langkung pantes ditampi tibatan panyaksénana dua saksi nu tadi, sarta kuring duaan henteu ngaliwatan wates. Sabenerna saupama kuring duaan (migawé) kitu, tangtu kuring duaan kaasup kana golongan jalma-jalma anu dolim.”"
    },
    {
      "sura": 5,
      "verse": 108,
      "text": "Éta téh leuwih deukeut pikeun maranéhna méré panyaksénana nurutkeun nu sabenerna, atawa maranéhna ngarasa sieun lamun sumpahna dibalikkeun deui (ka ahli waris) sanggeus maranéhna sumpah. 300) Pék kudu takwa ka Allah sarta dangukeun (paréntah-Na)! Allah mah moal maparin pituduh ka jalma-jalma pasék."
    },
    {
      "sura": 5,
      "verse": 109,
      "text": "(Kudu inget kana) poé waktu Allah ngempelkeun rasul-rasul, lajeng Mantenna naros (ka aranjeunna), “Naon jawaban (kaom aranjeun) kana (ajakan) aranjeun?” Aranjeunna ngawaler, “Abdi sadaya henteu uninga (ngeunaan éta). Saleresna mung Gusti wungkul Nu Mahauninga kana sagala rupi nu gaib.”"
    },
    {
      "sura": 5,
      "verse": 110,
      "text": "Sing inget waktu Allah ngadawuh, “Hé Isa putra Maryam, kudu inget kana ni’mat Kami ka hidep jeung ibu hidep waktu Kami mengkuhkeun hidep ku Ruhulkudus. Hidep bisa cumarita jeung manusa waktu masih orok kénéh jeung samggeus déwasa. Sing inget ogé waktu Kami ngajar nulis, hikmah, Torét, jeung Injil. Kudu inget ogé waktu hidep nyieun tina taneuh mamanukan kalayan widi Kami, tuluy hidep niup (éta mamanukan), tuluy jadi manuk (enyaan) kalayan widi Kami. (Sing inget ogé) waktu anjeun nyageurkeun jalma nu lolong ti barang lahir jeung nu panyakit kusta kalayan widi Kami. Kudu inget ogé waktu hidep ngaluarkeun jalma (nu geus) maot (ti jero kubur tuluy hirup deui) kalayan widi Kami. Hidep kudu inget waktu Kami ngahalangan Bani Israél (anu rék maéhan) ka hidep waktu hidep nepikeun ka maranéhna katerangan-katerangan nu nyata, tuluy jalma-jalma kapir ti antara maranéhna téh ngarucap, ‘Ieu téh taya lian iwal ti sihir anu nyata.’”"
    },
    {
      "sura": 5,
      "verse": 111,
      "text": "(Sing inget ogé) waktu Kami maparin ilham ka para murid Isa nu satia, “Geura iman ka Kami jeung ka Rasul Kami!” Aranjeunna ngawaler, “Abdi sadaya parantos iman, sinareng mugi anjeun (hé rasul, tiasa) nyakséni, yén abdi sadaya téh jalmi-jalmi anu sumerah diri.”"
    },
    {
      "sura": 5,
      "verse": 112,
      "text": "(Sing inget ogé) waktu para murid Isa nu satia nyarios, “Hé Isa putra Maryam, naha kersaeun Pangéran anjeun ngalungsurkeun idangan ti langit kanggo abdi sadaya?” Isa ngawaler, “Pék takwa baé ka Allah lamun aranjeun mu’min mah!”"
    },
    {
      "sura": 5,
      "verse": 113,
      "text": "Aranjeunna téh nyarios (deui), “Abdi sadaya miharep neda éta idangan supaya haté abdi sadaya tengtrem jeung supaya yakin yén sabenerna anjeun (Isa) parantos sasauran anu jujur, sareng supaya abdi sadaya janten jalmi-jalmi nu nyakséni (kana éta idangan).”"
    },
    {
      "sura": 5,
      "verse": 114,
      "text": "Isa Putra Maryam (teras) ngadoa, “Nun Gusti Pangéran abdi sadaya, lungsurkeun ka abdi sadaya idangan ti langit anu (dinten turunna) bakal janten hari raya kanggo abdi sadaya, nyaéta kanggo jalmi-jalmi ayeuna anu sasarengan sareng abdi sadaya atawa kanggo (jalmi-jalmi) anu pengkereun abdi sadaya, tur supados janten hiji tawis kakawasaan Gusti. Paparin abdi sadaya rejeki! Gusti téh pangsaè-saèna anu maparin rejeki.”"
    },
    {
      "sura": 5,
      "verse": 115,
      "text": "Allah ngadawuh, “Sabenerna Kami rèk nurunkeun èta idangan pikeun aranjeun. Saha baé anu kupur ti antara aranjeun sanggeusna (diturunkeunana èta idangan), tangtu Kami bakal nyiksa ka manèhna ku siksaan anu teu kungsi dipakè nyiksa ka saurang ogè ti antara sakabèh manusa (mahluk).”"
    },
    {
      "sura": 5,
      "verse": 116,
      "text": "(Sing inget) ogé waktu Allah ngadawuh, “Hé Isa putra Maryam, naha hidep anu ngucapkeun ka sakabèh manusa ‘jadikeun ku maranèh kuring jeung indung kuring dua pangèran salian ti Allah?’” (Isa) ngawaler, “Mahasuci Gusti! Kacida pisan henteu pantesna kanggo abdi nyanggemkeun perkawis anu sanès hak abdi. Upami leres abdi kantos nyanggemkeun kitu, tangtosna Gusti ogè uninga. Gusti mah Mahauninga kana sagala rupi nu aya dina diri abdi, sedengkeun abdi henteu terang kana sagala rupi nu aya di salira Gusti. Saleresna Gusti mah Mahauninga kana sagala perkara anu gaib."
    },
    {
      "sura": 5,
      "verse": 117,
      "text": "Abdi henteu kantos nyarios ka maranéhna iwal sagala rupi nu parantos dipiwarang ku Gusti ka abdi baè (nyaéta), ‘Prak ibadah ka Allah, Pangèran kuring jeung Pangèran aranjeun!’ Abdi tèh anu janten saksi pikeun maranèhna salami abdi aya di tengah-tengah maranéhna. Ku kituna, saparantos Gusti ngawapatkeun abdi, mung Gusti wungkul nu nalingakeun maranèhna. Gusti mah Maha Nyaksèni kana sadaya perkara."
    },
    {
      "sura": 5,
      "verse": 118,
      "text": "Saupami Gusti nyiksa ka maranèhna, mangka saleresna maranèhna tèh hamba-hamba Gusti; sareng upami Gusti ngahapunten (dosa) maranèhna, saleresna Gusti mah Mahagagah (tur) Mahawijaksana.”"
    },
    {
      "sura": 5,
      "verse": 119,
      "text": "Allah ngadawuh, “Ieu tèh poè anu mana bebeneran jalma-jalma anu bener mangpaat pikeun aranjeunna. Pikeun aranjeunna sawarga anu di handapeunana cur-cor pirang-pirang walungan. Aranjeunna langgeng di dinyana salawasna. Allah mikarido ka aranjeunna. Aranjeunna ogè mikarido ka Mantenna. Èta tèh kaunggulan nu kacida agungna.”"
    },
    {
      "sura": 5,
      "verse": 120,
      "text": "Mung kagungan Allah karajaan langit sareng bumi sarta sagala rupa nu aya di jerona. Mantenna mah Mahakawasa kana sagala perkara."
    },
    {
      "sura": 6,
      "verse": 1,
      "text": "Sadaya puji kagungan Allah anu geus nyiptakeun langit jeung bumi sarta ngajantenkeun mangpirang-pirang (kaayaan) poék mongkléng jeung caang. Sanajan kitu, jalma-jalma kapir mah (sok) nyaruakeun baé Pangéran maranéhna téh (jeung nu lianna)."
    },
    {
      "sura": 6,
      "verse": 2,
      "text": "Mantenna anu nyiptakeun aranjeun tina taneuh, tuluy Mantenna nangtukeun wates hirup (masing-masing). Waktu anu geus ditangtukeun (pikeun hudang sanggeus maot) mung kauninga ku Mantenna. Tuluy aranjeun mah tetep masih mangmang."
    },
    {
      "sura": 6,
      "verse": 3,
      "text": "Mantenna téh Allah (anu pantes disembah) di langit jeung di bumi. Mantenna uninga kana sagala rupa anu ku aranjeun dirasiahkeun jeung nu ku aranjeun ditémbongkeun, sareng uninga (ogé) kana sagala rupi anu ku aranjeun dipigawé."
    },
    {
      "sura": 6,
      "verse": 4,
      "text": "Teu pati-pati nepi ka maranéhna (jalma-jalma kapir) hiji ayat tina ayat-ayat 301) Pangéran maranéhna, kajaba maranéhna sok ngabalieur."
    },
    {
      "sura": 6,
      "verse": 5,
      "text": "Maranéhna téh tétéla geus ngabohongkeun bebeneran (Al-Qur’an) waktu nepi ka maranéhna, nya jaga bakal nepi ka maranéhna béja-béja (ngeunaan bebeneran) anu tadina sok diguguyonkeun ku maranéhna."
    },
    {
      "sura": 6,
      "verse": 6,
      "text": "Naha maranéhna téh henteu niténan sabaraha loba generasi saméméhna anu dibinasakeun ku Kami? Padahal (éta generasi téh) tadina ku Kami geus dipengkuhkeun kalungguhanana di bumi, nyaéta ku kalungguhan anu can dipasrahkeun ka maranéh (saméméhna). Kami nurunkeun hujan anu ngagebrét pikeun maranéhna sarta Kami ngajadikeun walungan anu ngagulidag (caina) di handapeun maranéhna. Tuluy Kami ngabinasakeun maranéhna ku lantaran dosa-dosana, sarta Kami munculkeun sanggeus maranéhna generasi séjénna."
    },
    {
      "sura": 6,
      "verse": 7,
      "text": "Lamun seug Kami nurunkeun ka hidep (Muhammad) tulisan dina keretas, nepi ka maranéhna bisa nyepeng ku leungeunna sorangan, pasti jalma-jalma kapir mah bakal nyarita kieu, “Ieu mah taya lian iwal ti sihir anu nyata.”"
    },
    {
      "sura": 6,
      "verse": 8,
      "text": "Maranéhna téh nyarita kieu, “Naha atuh teu diturunkeun malaikat hiji-hiji acan ka manéhna (Muhammad) téh?” 302) Lamun Kami nurunkeun malaikat (ka anjeunna) mah, tangtu bérés éta perkara téh (maranéhna dibinasakeun), 303) tuluy maranéhna téh moal dibéré témpo saeutik ogé (pikeun tobat)."
    },
    {
      "sura": 6,
      "verse": 9,
      "text": "Lamun seug éta Rasul ku Kami diangkatna (ti golongan) malaikat, tangtu Kami ngangkat anjeunna ti (jinis) lalaki, jeung (ku kituna) tangtu Kami bakal ngajadikeun maranéhna tetep mangmang sakumaha ayeuna ogé maranéhna mangmang. 304)"
    },
    {
      "sura": 6,
      "verse": 10,
      "text": "Sabenerna sababaraha rasul anu (diutus) saméméh hidep (Muhammad) téh geus diguguyonkeun, nepi ka turun siksa (wawales) pikeun jalma-jalma nu ngaguguyonkeun téh minangka wawales pikeun maranéhna."
    },
    {
      "sura": 6,
      "verse": 11,
      "text": "Pok ucapkeun ku hidep (Muhammad), “Jung lumampah di (ieu) jagat, sarta geura titénan kumaha kajadian panungtungan jalma-jalma nu sok ngabohongkeun (ajaran Allah) téh.”"
    },
    {
      "sura": 6,
      "verse": 12,
      "text": "Pok ucapkeun ku hidep (Muhammad), “Kagungan saha sagala rupa nu aya di langit jeung bumi?” Tepikeun ku hidep, “Kagungan Allah.” Mantenna geus nangtukeun (sipat) welas-asih dina diri-Na. 305) Sabenerna Mantenna rék ngumpulkeun maranéh dina Poé Kiamat anu teu (aya) mangmang deui (ngeunaan kadatanganana). Jalma-jalma anu ngarugikeun dirina sorangan mah, maranéhna téh teu iman."
    },
    {
      "sura": 6,
      "verse": 13,
      "text": "Mung kagungan Mantenna sakur nu aya dina waktu peuting jeung di waktu beurang. Mantenna Maha Ngadangu (tur) Mahauninga."
    },
    {
      "sura": 6,
      "verse": 14,
      "text": "Pok ucapkeun ku hidep (Muhammad), “Naha salian ti Allah nu nyiptakeun langit jeung bumi tur nu masihan tuang sarta tara dipasihan tuang kudu dijadikeun (mahluk) nu bakal nangtayungan ku kuring?” Pok ucapkeun ku hidep, “Sabenerna kuring mah diparéntah supaya jadi jalma nu pangheulana sumerah diri (ka Allah) jeung supaya ulah pisan kaasup golongan jalma-jalma musrik.”"
    },
    {
      "sura": 6,
      "verse": 15,
      "text": "Pok ucapkeun ku hidep (Muhammad), “Sabenerna kuring mah sieun (pisan) ku siksa dina poé anu kacida rongkahna (Kiamat), mun kuring doraka ka Pangéran.”"
    },
    {
      "sura": 6,
      "verse": 16,
      "text": "Saha baé anu dijauhkeun tina siksaan dina éta poé, mangka sabenerna Allah geus maparin kurnia ka manéhna. Éta téh mangrupakeun kaunggulan anu nyata."
    },
    {
      "sura": 6,
      "verse": 17,
      "text": "Lamun seug Allah nibankeun hiji bahaya ka hidep, moal aya anu bisa ngaleungitkeunana kajaba ti Mantenna. (Tapi) lamun Mantenna maparin kahadéan ka hidep, da Mantenna mah Mahakawasa kana sagala hal."
    },
    {
      "sura": 6,
      "verse": 18,
      "text": "Mantenna mah anu ngawasa hamba-hamba-Na. Mantenna ogé Mahawijaksana (tur) Mahawaspada."
    },
    {
      "sura": 6,
      "verse": 19,
      "text": "Pok ucapkeun ku hidep (Muhammad), “Saha atuh anu leuwih kuat panyaksénna?” Ucapkeun (ku hidep), “Allah. Mantenna jadi saksi antara kuring jeung aranjeun. Ieu Al-Qur’an diwahyukeun ka kuring sangkan ku éta kitab kuring méré pépéling ka aranjeun jeung ka saha baé anu mana Al-Qur’an ditepikeun (ka manéhna). Naha aranjeun bener-bener geus nyaksian yén aya deui pangéran-pangéran séjén salian Allah?” Ucapkeun, “Kuring mah henteu bisa jadi saksi (ku kasaksian saperti kitu).” Ucapkeun (ogé), “Sabenerna mung ukur Mantenna Pangéran Nu Mahatunggal mah, jeung sabenerna kuring mah lulubaran tina sakur nu disandingkeun (jeung Allah) ku aranjeun.”"
    },
    {
      "sura": 6,
      "verse": 20,
      "text": "Jalma-jalma nu ku Kami geus dipasrahan Kitab, maranéhna nyahoeun ka anjeunna (Muhammad) sakumaha maranéhna nyaho ka anak-anakna sorangan. Jalma-jalma nu ngarugikeun dirina sorangan mah, maranéhna téh henteu iman (ka Allah)."
    },
    {
      "sura": 6,
      "verse": 21,
      "text": "Saha atuh anu leuwih dolim tibatan jalma-jalma anu ngaréka-réka hiji kabohongan ka Allah (ngajual jenengan Allah), atawa ngabohongkeun kana ayat-ayat Mantenna? Sabenerna jalma-jalma dolim mah moal untung."
    },
    {
      "sura": 6,
      "verse": 22,
      "text": "(Sing inget kana) poé nalika Kami ngumpulkeun maranéhna kabéh, tuluy Kami ngadawuh ka jalma-jalma nu nyarékatkeun Allah, “Di mana atuh sesembahan maranéh anu ku maranéh baheula sok diaku-aku (sabanding jeung Kami) téh?”"
    },
    {
      "sura": 6,
      "verse": 23,
      "text": "(Tapi) satuluyna euweuh jawaban bohong ti maranéhna téh, iwal (ti maranéhna) ngucap, “Demi Allah, Pangéran abdi sadaya, teu pisan-pisan kantos nyarékatkeun Allah (sareng anu sanés).”"
    },
    {
      "sura": 6,
      "verse": 24,
      "text": "Pék tingali ku hidep (Muhammad), kumaha maranéhna bohong ka dirina sorangan? Sesembahan anu ku maranéhna diréka-réka (baréto) geus leungit ti maranéhna."
    },
    {
      "sura": 6,
      "verse": 25,
      "text": "Ti antara maranéhna aya nu (sok) ngadéngékeun bacaan hidep (Muhammad), tapi Kami geus ngajadikeun haté-haténa katutup (nepi ka maranéhna moal bisa ngartieun), tur ceuli-ceulina kacocokan. Sanajan maranéhna nempo kana sakabéh ayat (tanda bebeneran), maranéhna tetep moal daékeun iman kana éta (ayat), malah upama maranéhna datang ka hidep pikeun ngadébat, jalma-jalma kapir mah kalah ka ngucap kieu, “Al-Qur’an téh ngan ukur dongéng jalma baheula.”"
    },
    {
      "sura": 6,
      "verse": 26,
      "text": "Maranéhna téh nyegah (batur) pikeun ngadéngékeun Al-Qur’an, jeung maranéhna ngajauhkeun dirina sorangan tina éta (Al-Qur’an). Maranéhna téh teu ngabinasakeun anging ka dirina sorangan, tapi teu sadar."
    },
    {
      "sura": 6,
      "verse": 27,
      "text": "Saupama hidep (Muhammad) ningali waktu maranéhna disanghareupkeun kana naraka, maranéhna ngucap kieu, “Saupami abdi sadaya diuihkeun deui (ka alam dunya), tangtos abdi sadaya moal deui-deui ngabohongkeun kana ayat-ayat Pangéran abdi sadaya, sarta (badé) janten jalmi-jalmi mu’min.”"
    },
    {
      "sura": 6,
      "verse": 28,
      "text": "Tapi (sabenerna) pikeun maranéhna geus jelas sagala rupa kagoréngan anu ku maranéhna disumputkeun baréto. Saupama maranéhna dibalikkeun deui ka dunya (ogé), tangtu maranéhna bakal balik deui (ngarempak) sagala nu dicegah pikeun ngalakukeunana. Sabenerna maranéhna bener-bener tukang bohong."
    },
    {
      "sura": 6,
      "verse": 29,
      "text": "Tangtu maranéhna ogé nyarita kieu, “Hirup téh ngan saukur di dunya, jeung urang mah moal dihudangkeun (sanggeus paéh).”"
    },
    {
      "sura": 6,
      "verse": 30,
      "text": "Lamun seug hidep ningali waktu maranéhna disanghareupkeun ka Pangéranana (tangtu hidep bakal ningali kajadian anu pohara rongkahna), Allah ngadawuh, “Naha ieu (kahirupan sanggeus maot) téh bener, lin?” Maranéhna ngajawab, “Leres pisan, demi Pangéran abdi sadaya.” Allah ngadawuh, “Pék rasakeun baé ieu siksaan téh, da bongan baréto maranéh ingkar!”"
    },
    {
      "sura": 6,
      "verse": 31,
      "text": "Kacida rugina jalma-jalma anu ngabohongkeun kana (bakal) patepung jeung Allah, nepi ka lamun Kiamat datang ka maranéhna kalayan ngadadak, maranéhna nyarita kieu, “Pohara pisan kahanjeluan abdi sadaya (sabab) kalalaworaan abdi sadaya kana éta Poé Kiamat,” bari maranéhna ngagandong dosa dina tonggongna. Pohara pisan goréngna naon anu digandong ku maranéhna téh."
    },
    {
      "sura": 6,
      "verse": 32,
      "text": "Kahirupan dunya mah ngan saukur heuheureuyan jeung kaulinan, sedengkeun nagri ahérat téh sabenerna leuwih alus pikeun jalma-jalma anu takwa mah. Naha atuh maranéh téh bet teu daék ngarti baé?"
    },
    {
      "sura": 6,
      "verse": 33,
      "text": "Sabenerna, Kami ogé nyaho yén nu sok diucapkeun ku maranéhna téh tangtu matak nganalangsakeun haté hidep (Muhammad), (poma hidep ulah nalangsa) sabab sabenerna mah maranéhna téh lain ngabohongkeun (pribadi) hidep, tapi éta jalma-jalma dolim téh ingkar kana ayat-ayat Allah."
    },
    {
      "sura": 6,
      "verse": 34,
      "text": "Sabenerna rasul-rasul saméméh hidep ogé kungsi dibohongkeun, ngan aranjeunna sabar kana dibohongkeunana jeung kana dikaniayana (nu ditujukeun ka) aranjeunna, nepi ka datang pitulung Kami ka aranjeunna. Moal aya nu bisa ngarobah kalimah-kalimah (katangtuan) Allah. Sabenerna geus datang ka hidep sabagian béja para rasul téh."
    },
    {
      "sura": 6,
      "verse": 35,
      "text": "Lamun nyingkahna maranéhna (ti hidep) téh karasa beuratna keur hidep (Muhammad), mangka lamun seug hidep bisa mah nyieun torowongan dina ieu bumi atawa tarajé (pikeun naék) ka langit, tuluy hidep bisa ngadatangkeun bukti (mujijat) pikeun maranéhna, (atuh pék baé gawéan ku hidep). Lamun seug Allah ngersakeun mah, tangtu Mantenna ngajantenkeun maranéhna kabéh nurut kana pituduh. Ku lantaran kitu, kadé hidep ulah sakali-kali kaasup jalma-jalma nu bodo."
    },
    {
      "sura": 6,
      "verse": 36,
      "text": "Ngan ukur jalma-jalma anu ngaregepkeun (ayat-ayat Allah) anu tumut (kana panyaur Mantenna), sedengkeun jalma-jalma nu paéh (haténa) bakal dihudangkeun ku Allah, tuluy ka Mantenna pisan maranéhna dipulangkeun."
    },
    {
      "sura": 6,
      "verse": 37,
      "text": "Maranéhna (jalma-jalma musrik) nyarita kieu, “Naha bet henteu diturunkeun ka manéhna (Muhammad) hiji ayat (mujijat) ti Pangéranana?” Pék ucapkeun (ku hidep), “Saleresna Allah mah kawasa nurunkeun hiji mujijat, ngan lolobana maranéhna teu nyahoeun.”"
    },
    {
      "sura": 6,
      "verse": 38,
      "text": "Teu aya hiji sato ogé nu kumelendang di bumi jeung teu aya hiji ogé manuk nu hiber ku dua jangjangna, kajaba kabéhna ogé minangka umat-umat saperti aranjeun. Hanteu aya hiji perkara ogé anu dikecualikeun tina éta kitab, 306) tuluy ngan ka Pangéran wungkul maranéhna bakal dikumpulkeun."
    },
    {
      "sura": 6,
      "verse": 39,
      "text": "Jalma-jalma anu ngabohongkeun ayat-ayat Kami téh (saperti jalma nu) torék, pireu, jeung dina poék mongkléng. Saha baé nu dikersakeun ku Allah (aya dina kasasaran), tangtu disasarkeun. Saha baé nu dikersakeun (pikeun meunang pituduh), tangtu Mantenna ngajantenkeun manéhna dina jalan anu lempeng."
    },
    {
      "sura": 6,
      "verse": 40,
      "text": "Ucapkeun ku hidep (Muhammad), “Pék jelaskeun ka kuring mun siksaan Allah tumiba ka aranjeun (di dunya) atawa Poé Kiamat datang ka aranjeun, naha aranjeun rék tetep ngageroan ka (pangéran) salian ti Allah, mun enya mah aranjeun (ngarasa jadi) jalma-jalma nu bener?”"
    },
    {
      "sura": 6,
      "verse": 41,
      "text": "(Geuning henteu), ngan ka Mantenna wungkul aranjeun ménta tulung téh. Lamun Mantenna ngersakeun, Mantenna ngaleungitkeun naon baé (bahaya jeung siksa) anu (ku sabab éta) aranjeun ménta tulung ka Mantenna, jeung (ku sabab riweuhna kaayaan) aranjeun ninggalkeun naon baé anu sok ku aranjeun disarékatkeun (ka Allah)."
    },
    {
      "sura": 6,
      "verse": 42,
      "text": "Sabenerna Kami geus ngutus (para rasul) ka umat-umat saméméh hidep (Muhammad), (tapi maranéhna mantangul), tuluy Kami nyiksa maranѐhna ku (ngadatangkeun) kamalaratan jeung kasangsaraan, sangkan maranéhna tunduk kalayan handap asor (ka Allah)."
    },
    {
      "sura": 6,
      "verse": 43,
      "text": "Tapi, naha atuh maranéhna henteu tunduk kalayan handap asor (ka Allah) dina waktu datang siksaan ka maranéhna? Malah haténa téh geus jadi teuas (ngabatu), jeung sétan ogé ngajadikeun sagala anu geus dipilampah ku maranéhna karasa hadé pikeun maranéhna."
    },
    {
      "sura": 6,
      "verse": 44,
      "text": "Mangka, waktu maranéhna mopohokeun sakabéh pépéling nu geus kungsi dibikeun ka maranéhna, Kami ogé mukakeun pirang-pirang lawang (kabungahan) ka maranéhna. Nepi ka waktu maranéhna keur barungah ku sagala rupa anu nu geus dipasrahkeun ka maranéhna, Kami nyiksa maranѐhna kalayan ngadadak, nya waktu éta maranéhna cicing (ku sabab) pegat pangharepan."
    },
    {
      "sura": 6,
      "verse": 45,
      "text": "Mangka éta kaom nu dolim téh dimusnahkeun nepi ka akar-akarna. Sagala puji kagungan Allah, Pangéran sakumna alam."
    },
    {
      "sura": 6,
      "verse": 46,
      "text": "Ucapkeun ku hidep (Muhammad), “Pék terangkeun ka kuring, lamun Allah nyabut pangdéngé jeung panénjo aranjeun jeung nutup haté aranjeun! Atuh saha pangéran séjénna (lamun aya) salian ti Allah nu kawasa mulangkeun deui ka aranjeun?” Pék perhatikeun, kumaha Kami ngajelaskeun (tuluy-tuluyan) tanda-tanda kakawasaan (Kami), tapi maranéh tetep baé ngabalieur."
    },
    {
      "sura": 6,
      "verse": 47,
      "text": "Ucapkeun ku hidep (Muhammad), “Pék jelaskeun ka kuring! Lamun datang ka aranjeun siksaan Allah kalayan ngadadak atawa terang-terangan, naha aya anu dibinasakeun (ku Allah) sajaba kaom nu dolim?”"
    },
    {
      "sura": 6,
      "verse": 48,
      "text": "Teu pati-pati Kami ngutus para rasul kajaba pikeun méré béja pikabungaheun jeung méré pangéling-ngéling. Saha baé nu iman jeung ngoméan dirina, tangtu moal aya rasa kasieun pikeun maranéhna jeung maranéhna moal nalangsa."
    },
    {
      "sura": 6,
      "verse": 49,
      "text": "Jalma-jalma anu ngabohongkeun kana ayat-ayat Kami pasti bakal ditibanan siksa, ku sabab maranéhna sok sering migawé pasék (dosa)."
    },
    {
      "sura": 6,
      "verse": 50,
      "text": "Pék ucapkeun ku hidep (Muhammad), “Kuring teu kungsi nyarita ka aranjeun yén gudang kakayaan Allah aya di kuring, jeung kuring (ogé) teu nyaho ka nu gaib, jeung kuring (ogé) henteu kungsi ngomong ka aranjeun yén sabenerna kuring téh malaikat. Kuring mah rék nurut ka nu diwahyukeun ka kuring.” Ucapkeun ogé, “Naha sarua jalma anu lolong jeung jalma nu awas? Naha aranjeun téh teu mikiran (éta hal)?”"
    },
    {
      "sura": 6,
      "verse": 51,
      "text": "Pék ingetan ku éta (Al-Qur’an) ka jalma-jalma anu sieun bakal disanghareupkeun ka Pangéranana (dina Poé Kiamat). Moal aya pikeun maranéhna anu nangtayungan jeung anu méré sapaat (pitulung) kajaba ti Allah, supaya maranéhna takwa."
    },
    {
      "sura": 6,
      "verse": 52,
      "text": "Kadé hidep ulah rék ngusir jalma-jalma nu sok ngadoa (ibadah) ka Pangéranana dina waktu isuk-isuk jeung pasosoré, sedengkeun aranjeunna miharep kana karidoan Allah. Hidep moal diménta tanggung jawab saeutik ogé ngeunaan pagawéan aranjeunna, jeung aranjeunna moal diménta saeutik ogé ngeunaan pagawéan hidep. Ku kituna, hidep (teu boga hak) pikeun ngusir aranjeunna. (Lamun tetep dilakukeun), hidep bakal kaasup jalma nu dolim. 307)"
    },
    {
      "sura": 6,
      "verse": 53,
      "text": "Nya kitu deui, Kami geus nguji sawaréhna ti (golongan) maranéhna (nu jaya) ku (ayana) sabagian deui (jalma-jalma miskin), supaya maranéhna (nu jaya jeung kupur) téh nyarita kieu, “Naha jalma-jalma pantar kieu ti antara urang anu dibéré nugraha ku Allah téh?” (Allah ngadawuh), “Naha Allah téh teu langkung uninga ka jalma-jalma nu sok sukuran (ka Mantenna)?”"
    },
    {
      "sura": 6,
      "verse": 54,
      "text": "Lamun jalma-jalma anu iman kana ayat-ayat Kami datang ka hidep, mangka ucapkeun “Salāmun ‘alaikum” (mugia kabagjaan pikeun aranjeun)! Pangéran aranjeun téh geus netepkeun sipat welas asih dina salira-Na, (nyaéta) saha baé nu migawé kagoréngan ti antara maranéh ku sabab kabodoan (manéhna), tuluy manéhna ngalakukeun tobat jeung ngoméan dirina, mangka Allah mah Maha Jembar-pangampura (tur) Mahaasih."
    },
    {
      "sura": 6,
      "verse": 55,
      "text": "Nya kitu Kami ngajelaskeun ayat-ayat Al-Qur’an (supaya jelas katingali jalanna jalma-jalma anu soléh) jeung sangkan jelas katingali (ogé) jalan jalma-jalma nu migawé dosa."
    },
    {
      "sura": 6,
      "verse": 56,
      "text": "Pok ucapkeun ku hidep (Muhammad), “Sabenerna kuring dicarék pikeun nyembah sesembahan-sesembahan nu sok disembah ku aranjeun salian ti Allah.” Pok ucapkeun, “Kuring moal rék nurut kana kahayang aranjeun. (Lamun ngalakukeun saperti kitu), kuring téh bener-bener geus sasar sarta moal kaasup kana golongan jalma anu meunang pituduh.”"
    },
    {
      "sura": 6,
      "verse": 57,
      "text": "Pok ucapkeun ku hidep (Muhammad), “Kuring téh (aya) dina katerangan nu nyata (nyaéta Al-Qur’an) ti Pangéran kuring, sedengkeun ari aranjeun mah bet nganggap bohong baé kana (Al-Qur’an) téh. Tapi da lain urusan kuring (pikeun nurunkeun siksaan) sakumaha anu ku aranjeun dipénta kalayan kudu buru-buru didatangkeunana. Ari netepkeun putusan hukum mah mung saukur hak Allah. Mantenna ngajelaskeun bebeneran, sarta saleresna Mantenna mah anu maparin putusan anu pangsaéna-saéna.”"
    },
    {
      "sura": 6,
      "verse": 58,
      "text": "Pok ucapkeun ku hidep (Muhammad), “Saupama bener mah aya di kuring perkara (nurunkeun siksaan) nu ku aranjeun dipénta supaya gancang-gancang tumibana, tangtu geus réngsé sagala perkara di antara kuring jeung aranjeun téh.” 308) Allah langkung uninga ka jalma-jalma anu dolim."
    },
    {
      "sura": 6,
      "verse": 59,
      "text": "Konci-konci sagala perkara anu gaib mah mung aya di Mantenna baé. Henteu aya anu uninga kana hal éta iwal ti Mantenna. Mantenna uninga kana sagala perkara nu aya di daratan jeung di lautan. Henteu aya daun anu ragrag salambar ogé anu henteu kauninga ku Mantenna. Henteu aya hiji sisikian ogé (anu aya) dina poék mongkléngna bumi jeung teu aya hiji barang ogé nu baseuh jeung nu garing, kajaba geus dicatet dina kitab anu jelas (Loh Mahpud)."
    },
    {
      "sura": 6,
      "verse": 60,
      "text": "Mantenna nu nyarékeun maranéh dina waktu peuting jeung Mantenna uninga ka nu dipigawé ku maranéh dina waktu beurang. Tuluy Mantenna ngahudangkeun maranéh dina waktu beurang sangkan disampurnakeun umur maranéh anu geus ditetepkeun. Tuluy ka Mantenna (wungkul) tempat maranéh balik téh, terus Mantenna bakal méré nyaho ka maranéh kana sagala rupa anu dipigawé ku maranéh."
    },
    {
      "sura": 6,
      "verse": 61,
      "text": "Mantenna wungkul Pangawasa mutlak ka hamba-hamba-Na. Mantenna ngutus pirang-pirang malaikat ka aranjeun pikeun ngajaga (aranjeun), nepi ka lamun ajal datang ka salah saurang ti aranjeun, nya malaikat-malaikat Kami nu nyabut nyawana, jeung aranjeunna (malaikat) tara talédor kana tugasna."
    },
    {
      "sura": 6,
      "verse": 62,
      "text": "Saterusna maranéhna (hamba-hamba Allah) kabéh dipulangkeun deui ka Allah, Pangawasa maranéhna nu sabenerna. Pék kanyahokeun yén sakabéh hukum (dina éta poé mah) aya dina (kakawasaan) Allah. Mantenna téh nu panggancang-gancangna ngadamel balitungan."
    },
    {
      "sura": 6,
      "verse": 63,
      "text": "Pok ucapkeun ku hidep (Muhammad), “Saha atuh nu sanggup nyalametkeun aranjeun tina bencana di daratan jeung di lautan, waktu aranjeun ngadoa bari handap asor jeung kalayan sora nu pinuh kasedih (bari nyarita kieu), ‘Lamun seug Mantenna nyalametkeun abdi sadaya tina ieu (bencana), tangtos abdi sadaya janten jalmi-jalmi anu (sok) sukuran’”?"
    },
    {
      "sura": 6,
      "verse": 64,
      "text": "Pok ucapkeun ku hidep (Muhammad), “Allah wungkul nu geus nyalametkeun tina éta bencana jeung tina sakabéh kasusah, ngan tuluy aranjeun (balik deui) nyarékatkeun (Allah jeung nu lianna).”"
    },
    {
      "sura": 6,
      "verse": 65,
      "text": "Pok ucapkeun ku hidep (Muhammad), “Mantenna Mahakawasa ngirimkeun siksa ka aranjeun boh ti luhur (langit) boh ti handapeun suku aranjeun, 309) atawa nyampurkeun aranjeun jadi pirang-pirang golongan (anu silih paséaan), jeung sabagian ti aranjeun ngarasakeun kana kakejeman ti golongan lianna.” Perhatikeun ku aranjeun, kumaha Kami geus ngajelaskeun ayat-ayat (tanda kakawasaan Kami) 310) sangkan maranéhna paham."
    },
    {
      "sura": 6,
      "verse": 66,
      "text": "Kaom hidep (Muhammad) mah geus nganggap bohong baé kana éta (siksaan) 311) téh, padahal éta (siksaan) téh bener pisan (ayana). Pok ucapkeun ku hidep (Muhammad), “Kuring mah lain nu tanggung-jawab kana urusan aranjeun.”"
    },
    {
      "sura": 6,
      "verse": 67,
      "text": "Saban-saban béja (anu dicandak ku rasul) aya (waktu) kajadianana jeung aranjeun engké ogé bakal nyaho."
    },
    {
      "sura": 6,
      "verse": 68,
      "text": "Lamun hidep (Muhammad) ningali jalma-jalma nu ngageuhgeuykeun ayat-ayat Kami, atuh pék tinggalkeun baé maranéhna téh, nepi ka méngkol kana obrolan séjén. Lamun sétan bener-bener ngajadikeun hidep poho (tina éta cegahan), atuh sanggeus sadar mah, kadé hidep ulah rék babarengan diuk deui jeung jalma-jalma anu dolim."
    },
    {
      "sura": 6,
      "verse": 69,
      "text": "Jalma-jalma anu takwa moal (dipénta) tanggung jawab saeutik ogé ngeunaan (dosa-dosa) maranéhna; tapi (boga kawajiban pikeun méré) pépéling sangkan maranéhna (ogé) takwa."
    },
    {
      "sura": 6,
      "verse": 70,
      "text": "Pék singkahan baé (ku hidep, Muhammad) jalma-jalma anu ngajadikeun agamana minangka kaheureuyan jeung gogonjakan, jeung maranéhna geus katipu ku kahirupan dunya. Pék ingetan (maranéhna) ku Al-Qur’an supaya saban-saban jalma henteu tigebrus (ka naraka) ku lantaran kalakuanana sorangan. Teu aya pikeun manéhna anu nangtayungan jeung anu méré sapaat (pitulung) salian ti Allah. Lamun manéhna rék nebus (dirina) ku sagala panebus naon baé, tangtu moal ditarima. Maranéhna téh (kaasup) jalma-jalma anu digebruskeun (ka jero naraka) ku sabab kalakuanana sorangan. Maranéhna (bakal) meunang inuman tina cai nu ngagolak jeung siksaan nu kacida peurihna lantaran maranéhna terus-terusan kupur."
    },
    {
      "sura": 6,
      "verse": 71,
      "text": "Pok ucapkeun ku hidep (Muhammad), “Naha urang saréréa téh rék ngadoa ka salian Allah anu henteu bisa méré mangpaat keur urang saréréa jeung henteu (ogé) ngadatangkeun madarat? Naha urang saréréa téh rék dibalikkeun deui kana (kaayaan) ka tukang 312) sanggeus Allah masihan pituduh ka urang saréréa, saperti jalma nu geus disasarkeun ku sétan di ieu bumi bari dina kaayaan bingung? Manéhna boga batur-batur nu ngajak ka jalan anu lempeng (kalayan nyarita kieu), “Hayu ngilu ka kuring saréréa!” Pok ucapkeun, “Sabenerna pituduh Allah mah pituduh (anu sabener-benerna). Urang saréréa mah diparéntahkeun pikeun sumerah diri ka Pangéran sakumna alam"
    },
    {
      "sura": 6,
      "verse": 72,
      "text": "jeung pikeun ngadegkeun salat sarta takwa ka Mantenna. Mantenna téh Pangéran anu ngan ka Mantenna wungkul aranjeun bakal dikumpulkeun.”"
    },
    {
      "sura": 6,
      "verse": 73,
      "text": "Nya Mantenna nu nyiptakeun langit jeung bumi kalayan saleresna. (Tétéla bener katetapan Mantenna) dina poéan (waktu) Mantenna ngadawuh,”Jadi!” Mangka jleg ngawujud éta hal téh. Dawuhana-Na téh bener. Mung kagungan Mantenna sadaya kakawasaan dina waktu ditiupna tarompét (sangkakala). Mantenna uninga perkara nu gaib jeung nu nyata. Mantenna mah Mahawijaksana (tur) Mahataliti."
    },
    {
      "sura": 6,
      "verse": 74,
      "text": "(Sing inget) nalika Ibrahim nyarios ka ramana, Ajar, 313) “Naha pantes éta berhala-berhala téh ku salira dijantenkeun sesembahan? Sabenerna abdi ningal salira sareng kaom salira téh nuju dina (kaayaan) sasar nu nyata.”"
    },
    {
      "sura": 6,
      "verse": 75,
      "text": "Nya kitu téa, Kami geus némbongkeun ka Ibrahim kakawasaan (Kami nu aya) di langit jeung di bumi, jeung sangkan anjeunna kalebet jalma-jalma nu yakin (kana kakawasaan Allah)."
    },
    {
      "sura": 6,
      "verse": 76,
      "text": "Nalika reup peuting tur poék mongkléng, rét anjeunna (Ibrahim) ningali hiji béntang, (tuluy) pok nyarios, “Ieu téh Pangéran kuring.” Tapi waktu éta béntang téh surup, pok anjeunna nyarios, “Kuring mah teu resep (mangéran) ka nu sok surup.”"
    },
    {
      "sura": 6,
      "verse": 77,
      "text": "Terus waktu Ibrahim ningali bulan bijil, pok anjeunna nyarios (deui), “Tah ieu (geuning) Pangéran kuring téh.” Tapi waktu bulan geus surup, pok anjeunna nyarios, “Sabenerna, lamun Pangéran kuring henteu méré pituduh, tangtu kuring téh kaasup jalma-jalma nu sasar.”"
    },
    {
      "sura": 6,
      "verse": 78,
      "text": "Saterusna waktu anjeunna ningali panonpoé bijil, pok (deui) nyarios, “Tah ieu geuning Pangéran kuring téh. Ieu mah leuwih gedé.” Tapi waktu éta panonpoé surup, anjeunna nyarios, “Hé kaom kuring, sabenerna kuring mah lulubaran tina anu disarékatkeun (sareng Allah) ku aranjeun."
    },
    {
      "sura": 6,
      "verse": 79,
      "text": "Sabenerna kuring nyanghareupkeun raray kuring téh (mung) ka (Pangéran) nu nyiptakeun langit jeung bumi kalayan pinuh ku sumerah diri (tumut) kana agama nu bener, sarta kuring mah bener-bener lain kaasup golongan jalma-jalma musrik.”"
    },
    {
      "sura": 6,
      "verse": 80,
      "text": "Kaomna (Ibrahim) ngabangkang. Anjeunna (Ibrahim) nyarios, “Naha aranjeun bet maké ngabangkang ka kuring ngeunaan Allah? Padahal Mantenna (Allah) mah parantos leres-leres maparin pituduh ka kuring? Kuring mah teu sieun kana (marabahaya) naon baé anu ku aranjeun disarékatkeun jeung Allah, kajaba lamun Pangéran kuring ngersakeun kana hiji rupa (musibah). Élmu Pangéran kuring mah ngawengku kana sagala rupa ogé. Naha aranjeun téh daék narima kana ieu atikan?"
    },
    {
      "sura": 6,
      "verse": 81,
      "text": "Naha kuring maké rék sieun kana naon baé (sesembahan) nu ku aranjeun disarékatkeun (jeung Allah), padahal aranjeun sorangan ogé henteu sieun kana naon baé anu Allah nyalira henteu ngalungsurkeun katerangan ka aranjeun pikeun nyieun pamusrikan (ka Allah). Anu mana ti antara éta dua golongan téh anu leuwih bener pikeun meunang kaamanan (tina siksaan Allah) mun enya mah aranjeun nyaho?” 314)"
    },
    {
      "sura": 6,
      "verse": 82,
      "text": "Jalma-jalma nu iman jeung henteu nyampurkeun antara kaimanan ku kamusrikan, nya aranjeunna pisan anu meunang rasa aman jeung anu meunang pituduh téh."
    },
    {
      "sura": 6,
      "verse": 83,
      "text": "Éta téh katerangan (ḥujjah) Kami anu geus dipaparinkeun ka Ibrahim keur nyanghareupan kaomna. Kami ngangkat darajat saha baé anu dikersakeun ku Kami sababaraha darajat. Sabenerna Pangéran hidep mah Mahawijaksana (tur) Mahauninga."
    },
    {
      "sura": 6,
      "verse": 84,
      "text": "Kami geus nganugrahkeun Ishaq jeung Ya’qub ka anjeunna (Ibrahim). Masing-masing ku Kami geus dipaparinan pituduh. Saméméh éta Kami (ogé) geus maparin pituduh ka Nuh sarta ka sawaréh katurunanana (Ibrahim) nyaéta Dawud, Sulaéman, Ayyub, Yusuf, Musa, jeung Harun. Nya kitu deui Kami bakal méré ganjaran ka jalma-jalma anu migawé kahadéan."
    },
    {
      "sura": 6,
      "verse": 85,
      "text": "(Kitu deui ka) Zakariya, Yahya, Isa jeung Ilyas. Kabéhanana ogé kaasup jalma-jalma soléh."
    },
    {
      "sura": 6,
      "verse": 86,
      "text": "(Kitu deui ka) Ismail, Ilyasa', Yunus, jeung Lut. Masing-masing ku Kami geus diunggulkeun (darajatna) tibatan sakabéh umat séjénna (dina mangsa harita)."
    },
    {
      "sura": 6,
      "verse": 87,
      "text": "(Kitu deui Kami ngunggulkeun darajat) sabagian luluhur aranjeunna. Nya kitu deui katurunanana jeung dulur-dulur deuheus aranjeunna. Kami ogé geus milih aranjeunna (jadi nabi jeung rasul). Aranjeunna ku Kami dibéré pituduh kana jalan anu lempeng."
    },
    {
      "sura": 6,
      "verse": 88,
      "text": "Nya kitu pituduh Allah mah. Ku éta (pituduh), Mantenna masihan pituduh pikeun saha baé ti antara hamba-hamba Mantenna anu dikersakeun. Lamun seug maranéhna ngamusrikkeun Allah (jeung sesembahan séjénna), tangtu (bakal) musnah sagala rupa kahadéan nu kungsi dipilampah."
    },
    {
      "sura": 6,
      "verse": 89,
      "text": "Maranéhna téh jalma-jalma nu ku Kami geus dipaparinan kitab, hikmah, jeung kanabian. Lamun jalma-jalma (Quréis) ingkar baé kana éta (tilu perkara), nya Kami tangtu bakal masrahkeun (éta perkara) ka kaom nu moal ingkar (kana éta perkara)."
    },
    {
      "sura": 6,
      "verse": 90,
      "text": "Aranjeunna téh (para nabi) nu geus dipaparinan pituduh ku Allah. Tah ku kituna pék turut éta pituduh aranjeunna téh! Pok ucapkeun ku hidep (Muhammad), “Kuring mah henteu rék ménta buruh ka aranjeun karana nyebarkeun (Al-Qur’an). Da Al-Qur’an mah taya lian anging pépéling pikeun sakabéh umat di ieu jagat.”"
    },
    {
      "sura": 6,
      "verse": 91,
      "text": "Maranéhna (Bani Israél) teu ngagungkeun Allah sakumaha anu samistina waktu maranéhna nyarita, “Allah mah teu nurunkeun sahiji perkara ogé ka manusa téh.” Pok ucapkeun ku hidep (Muhammad), “Nya saha atuh nu geus nurunkeun Kitab (Torét) nu dibawa ku Musa minangka cahaya jeung pituduh pikeun manusa?” Ku maranéh dijadikeun sababaraha lambar kertas anu papisah. Maranéh némbongkeun sabagianana, jeung loba nu disumputkeun, padahal geus diajarkeun ka maranéh perkara-perkara nu henteu dipikanyaho, boh ku maranéh atawa ku luluhur maranéh. Pok jawab, “Apan Allah (nu nurunkeun Kitab téh).” Satuluyna (sanggeus kitu mah), antep baé maranéhna heuheureuyan dina kasasaran. 315)"
    },
    {
      "sura": 6,
      "verse": 92,
      "text": "Nya ieu (Al-Qur’an) kitab nu ku Kami geus diturunkeun kalayan pinuh ku berkah téh, anu ngaenyakeun kana kitab-kitab anu (diturunkeun) saméméhna, jeung supaya hidep méré pépéling ka (pangeusi) Ummul Qura (Mekah) jeung ka jalma-jalma nu aya di sabudeureunana. Jalma-jalma nu iman kana (kahirupan) ahérat mah, tangtu percaya kana éta (Al-Qur’an) jeung salawasna ngajaga salatna."
    },
    {
      "sura": 6,
      "verse": 93,
      "text": "Cing saha nu leuwih dolim tibatan jalma nu ngaréka-réka kabohongan ka Allah, atawa nu ngomong kieu, “Geus dibéré wahyu kuring téh.” Padahal henteu dibéré wahyu manéhna mah sahiji (ayat ogé); sarta jalma nu ngucap kieu, “Kuring ogé rék nurunkeun saperti nu diturunkeun ku Allah.” (Pohara pikawatireunana) lamun hidep ningali waktu jalma-jalma dolim (dina kaayaan) keur nyanghareupan nyerina sakaratul maut, bari para malaikat pada neunggeul ku pananganana (bari pokna), “Sok bijilkeun nyawa maranéh!” Poé ieu maranéh bakal diwales ku siksaan nu matak hina téh sabab ngucapkeun ka Allah (ucapan-ucapan) anu teu bener jeung (sabab) sok nyombongkeun diri kana ayat-ayat Mantenna."
    },
    {
      "sura": 6,
      "verse": 94,
      "text": "(Ayeuna) maranéh bener-bener datang bari nyorangan ka Kami téh, sakumaha Kami nyiptakeun maranéh waktu mimiti. Sagala kurnia anu geus dipasrahkeun ku Kami ka maranéh geuning cul baé ditinggalkeun di satukangeun maranéh (di dunya). Kami teu ningali nu méré sapaat (pitulung) bareng jeung maranéh anu dianggap ku maranéh minangka sarékat (Kami). Tétéla geus paregat (sakabéh patalian) di antara maranéh, jeung geus musnah ti maranéh naon baé anu baheula ku maranéh dianggap (minangka sarékat Allah)."
    },
    {
      "sura": 6,
      "verse": 95,
      "text": "Saleresna Allah téh anu numbuhkeun binih-binih (tutumbuhan) jeung siki bubuahan. Mantenna ngabijilkeun anu hirup tinu paéh jeung ngabijilkeun nu paéh ti nu hirup. Éta téh (kakawasaan) Allah. Naha atuh maranéh téh bet masih ngbalieur?"
    },
    {
      "sura": 6,
      "verse": 96,
      "text": "Mantenna nu nyingraykeun janari jeung ngajantenkeun peuting pikeun istirahat, sarta ngadamel panonpoé jeung bulan pikeun itungan (titi mangsa). Éta téh katangtuan ti Allah Nu Mahagagah (tur) Mahauninga."
    },
    {
      "sura": 6,
      "verse": 97,
      "text": "Mung Mantenna nu ngadamel béntang-béntang pikeun aranjeun sangkan aranjeun ngajadikeun éta (béntang) minangka pituduh waktu poék mongkléng di darat jeung di laut. Kami tétéla geus ngajelaskeun tanda-tanda (kakawasaan Kami) ka jalma-jalma anu nyaho."
    },
    {
      "sura": 6,
      "verse": 98,
      "text": "Mung Mantenna nu nyiptakeun aranjeun tina diri anu hiji (Adam), tuluy (pikeun aranjeun) aya tempat pamatuhan jeung (tempat) panundaan. 316) Kami tétéla geus ngajelaskeun ayat-ayat (kakawasaan Kami) ka jalma-jalma nu ngarti."
    },
    {
      "sura": 6,
      "verse": 99,
      "text": "Mung Mantenna nu ngalungsurkeun cai ti langit, tuluy Kami numbuhkeun ku éta cai sagala rupa tutumbuhan, tuluy Kami ngaluarkeun tina éta (tutumbuhan téh) bagian nu haréjo. (Tuluy) Kami ngabijilkeun tina éta (tutumbuhan nu haréjo téh) sisikian nu raranggeuyan; Jeung tina sabagian (mayang) korma kaluar ranggeuyan nu ngareumbay harandap. (Kami numbuhkeun ogé) kebon-kebon anggur, zaitun, jeung dalima anu sarupa jeung nu teu sarupa. Pék titénan geura bubuahan waktu geus baruahan jeung waktu asakna. Tétéla dina éta kajadian téh bener-bener aya tanda-tanda (kakawasaan Allah) pikeun jalma-jalma anu iman."
    },
    {
      "sura": 6,
      "verse": 100,
      "text": "Maranéhna (jalma-jalma musrik) ngajadikeun jin minangka sarékat-sarékat Allah, padahal Mantenna nu nyiptakeun maranéhna (jin téa). Maranéhna geus ngabohong nu henteu dumasar kana élmu (ku caritaan) yén Allah ngagaduhan seueur putra pameget jeung istri. 317) Mahasuci Allah jeung Mahaluhur tina sipat-sipat anu geus digambarkeun ku maranéhna."
    },
    {
      "sura": 6,
      "verse": 101,
      "text": "(Mantenna téh) anu nyiptakeun langit jeung bumi. Kumaha (mungkin) Mantenna kagungan putra padahal Mantenna téh teu kagungan istri? Mantenna geus nyiptakeun sagala perkara tur Mantenna Mahauninga kana sagala perkara."
    },
    {
      "sura": 6,
      "verse": 102,
      "text": "Éta téh Allah, Pangéran aranjeun. Teu aya deui Pangéran (anu pantes disembah) iwal ti Mantenna anu nyiptakeun sagala perkara, mangka geura ibadahan Mantenna téh! Mantenna téh anu ngaraksa sagala perkara."
    },
    {
      "sura": 6,
      "verse": 103,
      "text": "Mantenna mah moal bisa katingali ku sagala paningali panon, sedengkeun Mantenna bisa ningal kana sagala paningal. Da Mantenna mah Maha Lemah-lembut (tur) Mahataliti."
    },
    {
      "sura": 6,
      "verse": 104,
      "text": "Tétéla bukti-bukti anu jelas geus datang ka aranjeun ti Pangéran aranjeun. Saha baé nu ningali (kana éta bebeneran), 318) tangtu (mangpaatna téh) keur dirina sorangan. Saha baé nu lolong (teu ningali kana bebeneran), tangtu manéhna geus ngarugikeun dirina sorangan. Kuring (Muhammad) mah lain nu ngajaga (aranjeun)."
    },
    {
      "sura": 6,
      "verse": 105,
      "text": "Nya kitu téa, Kami geus ngajelaskeun ayat-ayat Kami kalayan diulang-ulang supaya maranéhna (jalma-jalma musrik) ngucap kieu, “Anjeun mah (Muhammad) geus diajar heula kana éta ayat-ayat (ti Ahli Kitab),” sarta sangkan Kami ngajelaskeun éta Al-Qur’an ka kaom nu (hayang) nyaho."
    },
    {
      "sura": 6,
      "verse": 106,
      "text": "Turutkeun (ku hidep) sagala rupa nu geus diwahyukeun ku Pangéran anjeun ka hidep (Muhammad). Apanan teu aya Pangéran (anu pantes disembah) anging Mantenna. Pék ngabalieur hidep ti jalma-jalma musrik!"
    },
    {
      "sura": 6,
      "verse": 107,
      "text": "Lamun seug Allah ngersakeun mah, tangtu maranéhna téh moal nyarékatkeun (Mantenna). Kami teu ngajadikeun hidep (Muhammad) tukang ngajaga maranéhna, sarta hidep lain ogé nu ngaraksa maranéhna."
    },
    {
      "sura": 6,
      "verse": 108,
      "text": "Kadé aranjeun ulah rék moyok sesembahan nu ku maranéhna sok disembah salian ti Allah, sabab maranéhna engké bakal moyok ka Allah kalayan kaleuleuwihi tanpa dasar élmu. Nya kitu deui, Kami ngajadikeun tiap umat sina nganggap hadé kana pagawéan maranéhna (sorangan). Terus, ngan ka Pangéran wungkul tempat pangbalikan maranéhna téh, (ti dinya) tuluy Mantenna bakal masihan uninga ka maranéhna sagala rupa nu kungsi dipilampah ku maranéhna saméméhna."
    },
    {
      "sura": 6,
      "verse": 109,
      "text": "Maranéhna geus sumpah kalayan (nyebut) jenengan Allah kalayan bener-bener, yén lamun seug datang ka maranéhna hiji mujijat, tangtu maranéhna rék iman kana éta mujijat. Ucapkeun ku hidep (Muhammad), “Sabenerna mujijat-mujijat mah ngan (aya) di mungguhing Allah.” Naha aranjeun (para mu’minin) henteu nyaho yén upama mujijat (ayat-ayat) geus datang, maranéhna tetep baé moal iman? 319)"
    },
    {
      "sura": 6,
      "verse": 110,
      "text": "(Kitu deui) Kami ngabalieurkeun haté-haté jeung paningali maranéhna saperti saméméhna waktu maranéhna teu iman kana éta (Al-Qur’an), sarta maranéhna ku Kami diantep sina bingung dina kasasaran."
    },
    {
      "sura": 6,
      "verse": 111,
      "text": "Lamun seug Kami bener-bener nurunkeun malaikat ka maranéhna (minangka saksi kana benerna rasul), tur jalma-jalma nu geus maot ngajak ngobrol ka maranéhna, sarta Kami ngumpulkeun ogé ka hareupeun maranéhna sagala rupa (anu dipikahayang), éta kabéh keukeuh moal matak ngajadikeun maranéhna iman, kajaba upama Allah ngersakeun (dumasar kana pilihanana masing-masing). Tapi lolobana mah maranéhna téh teu nyahoeun (harti bebeneran)."
    },
    {
      "sura": 6,
      "verse": 112,
      "text": "Nya kitu deui, pikeun saban-saban nabi Kami ngajadikeun musuh ti bangsa sétan anu mangrupa manusa jeung jin. Sabagian ti maranéhna sok silih haréwoskeun ka sabagianana deui ucapan-ucapan nu alus pikeun nipu (batur). Lamun Pangéran hidep (Muhammad) ngersakeun mah, tangtu maranéhna moal migawé ka nu kitu. Ku kituna, atuh antep baé maranéhna mah jeung naon-naon nu dijieun-jieun ku maranéhna."
    },
    {
      "sura": 6,
      "verse": 113,
      "text": "(Sétan-sétan sok silih haréwoskeun ucapan-ucapan nu alus téh) sangkan haté leutik jalma-jalma nu teu iman kana ahérat kataji ku éta (haréwos téa), supaya mikaresep kana éta jeung supaya milampah sagala nu dipigawé ku maranéhna (sétan-sétan)."
    },
    {
      "sura": 6,
      "verse": 114,
      "text": "(Pok ucapkeun ku hidep), “Naha pantes kuring néangan hakim salian ti Allah, padahal apan Mantenna anu parantos nurunkeun kitab (Al-Qur’an) ka aranjeun kalayan dirinci?” Jalma-jalma nu geus dibéré kitab ku Kami nyahoeun yén (éta Kitab) téh diturunkeun ti Pangéran hidep kalayan sabenerna. Ku kituna, omat hidep ulah kaasup kana golongan jalma-jalma anu mangmang."
    },
    {
      "sura": 6,
      "verse": 115,
      "text": "Geus sampurna kalimah (Al-Qur’an) Pangéran hidep téh, boh dina benerna boh dina adilna. Moal aya nu bisa ngarobah kalimah-kalimah Mantenna. Mantenna téh Maha Ngadangu (tur) Mahauninga."
    },
    {
      "sura": 6,
      "verse": 116,
      "text": "Mun anjeun nurut ka lolobaana jalma nu aya di ieu bumi, tangtu maranéhna téh bakal nyasarkeun ka hidep tina jalan Allah. Maranéhna mah ngan saukur nuturkeun sangkaan (teu maké élmu) jeung ngan saukur ngira-ngira."
    },
    {
      "sura": 6,
      "verse": 117,
      "text": "Sabenerna Pangéran hidep, nya Mantenna anu langkung uninga ka jalma nu sasar tina jalan-Na, jeung Mantenna langkung uninga ka jalma-jalma nu meunang pituduh."
    },
    {
      "sura": 6,
      "verse": 118,
      "text": "Ku sabab kitu, prak dahar tina naon (nu dina waktu meuncitna) disebut jenengan Allah, mun enya mah aranjeun iman kana ayat-ayat Mantenna."
    },
    {
      "sura": 6,
      "verse": 119,
      "text": "Ku naon aranjeun maké embung ngadahar daging sasatoan nu (waktu dipeuncitna) disebut jenengan Allah. Padahal, Allah tétéla geus ngajelaskeun kalayan rinci ka aranjeun perkara-perkara nu diharamkeun ku Mantenna ka aranjeun, anging mun aranjeun dina kaayaan kapaksa ngadaharna? Sabenerna loba jalma nu nyasarkeun (batur) ku hawa napsuna (tina perkara halal jeung haram), tanpa didadasaran ku pangarti saeutik ogé. Sabenerna Pangéran anjeun mah langkung uninga ka jalma-jalma nu ngarempak wates."
    },
    {
      "sura": 6,
      "verse": 120,
      "text": "Tinggalkeun ku aranjeun dosa nu nembrak atawa nu buni! Sabenerna jalma-jalma nu milampah dosa, engké (dina Poé Kiamat) téh bakal diwales satimpal jeung nu dipilampah ku maranéhna."
    },
    {
      "sura": 6,
      "verse": 121,
      "text": "Poma aranjeun ulah rék ngadahar tina naon (nu dina waktu meuncitna) teu disebut jenengan Allah! Éta pagawéan kitu téh bener-bener (kaasup) pasék. Sabenerna sétan-sétan téh bakal ngaharéwos ka babaturanana supaya ngabangkang ka aranjeun. Upama aranjeun nurut ka maranéhna, tangtu aranjeun téh bener-bener musrik."
    },
    {
      "sura": 6,
      "verse": 122,
      "text": "Naha ari jalma nu geus paéh, terus dihirupkeun deui sarta dibéré cahaya ku Kami anu (ku éta cahaya) manéhna téh bisa leumpang di tengah-tengah jalma réa, éta téh sarua jeung jalma nu ayana dinu poék mongkléng nepikeun ka teu bisa bijil deui ti dinya? Nya kitu téa, dijadikeun katingal alus pikeun jalma-jalma kapir sagala nu dipilampah ku maranéhna."
    },
    {
      "sura": 6,
      "verse": 123,
      "text": "Nya kitu téa ogé, dina saban-saban nagri Kami ngajadikeun jalma-jalma nu jahatna minangka gegedén-gegedén, 320) supaya ngalakukeun tipu daya di dinya. Tapi maranéhna ngan nipu dirina sorangan, bari teu sadar."
    },
    {
      "sura": 6,
      "verse": 124,
      "text": "Lamun datang hiji ayat ka maranéhna, maranéhna nyarita kieu, “Urang mah moal teuing iman saacan dibéré (wahyu) ka urang saréréa, sakumaha nu dipaparinkeun ka rasul-rasul Allah.” Allah langkung uninga di mana Mantenna nempatkeun tugas karasulan. Jalma-jalma nu boga dosa jaga bakal ditibanan kahinaan ti mungguhing Allah jeung siksaan nu pohara rongkahna ku sabab tipu daya anu dilakukeun ku maranéhna."
    },
    {
      "sura": 6,
      "verse": 125,
      "text": "Saha baé jalma nu dikersakeun ku Allah kénging pituduh, Mantenna bakal ngajembarkeun dadana pikeun (narima agama) Islam. (Tapi) saha baé jalma nu dikersakeun ku Mantenna jadi sasar, Mantenna ngajadikeun dadana rupek tur sesek, saperti manéhna (keur) naék ka langit. Nya kitu téa, Allah méré siksaan ka jalma-jalma nu teu iman."
    },
    {
      "sura": 6,
      "verse": 126,
      "text": "Tah ieu jalan Pangéran hidep (Muhammad) nu lempeng téh. Kami tétéla geus ngajelaskeun ayat-ayat (Kami) pikeun jalma-jalma nu (bisa) narima kana atikan."
    },
    {
      "sura": 6,
      "verse": 127,
      "text": "Nya pikeun aranjeunna (disadiakeun) tempat anu mulya (sawarga) di mungguhing Pangéranana. Mantenna téh anu nangtayung aranjeunna ku lantaran kahadéan nu geus dipilampah ku aranjeunna."
    },
    {
      "sura": 6,
      "verse": 128,
      "text": "(Sing inget kana) poéan waktu Mantenna ngumpulkan maranéhna (manusa jeung jin) sakabéhna, (sarta Allah ngadawuh), “Hé golongan jin, maranéh geus loba pisan (nyasarkeun) manusa!” Batur-baturna ti golongan manusa téh nyarita kieu, “Nun Gusti Pangéran abdi sadaya, abdi sadaya téh parantos sami-sami kénging kasenangan (dunya) 321) sareng ayeuna parantos dugi kana waktos anu parantos ditangtoskeun ku Gusti kanggo abdi sadaya.” Allah ngadawuh, “Nya naraka baé pikeun pitempateun maranéhna mah tur langgeng di dinya, kajaba mun Allah ngersakeun (lian ti éta).” Sabenerna Pangéran hidep mah Mahawijaksana (tur) Mahauninga."
    },
    {
      "sura": 6,
      "verse": 129,
      "text": "Nya kitu téa, Kami ngajadikeun sabagian jalma-jalma dolim ngabatur jeung sasamana deui, minangka babales kana naon anu geus diupayakeun ku maranéhna."
    },
    {
      "sura": 6,
      "verse": 130,
      "text": "Hé golongan jin jeung manusa, lain geus datang ka maranéh para rasul ti golongan maranéh? Aranjeunna geus ngadugikeun ayat-ayat Kami ka maranéh jeung ngélingan ka maranéh ngeunaan (bakal) tepungna maranéh jeung ieu poé (Kiamat)? Maranéhna ngajawab, “(Leres,) abdi sadaya nyakséni pisan kana (kalepatan) diri abdi sadaya.” Tapi maranéhna geus katipu ku kahirupan dunya. Maranéhna jadi saksi pikeun dirina sorangan yén maranéhna téh jalma-jalma kapir."
    },
    {
      "sura": 6,
      "verse": 131,
      "text": "Ku kituna, (para rasul diutus téh) ku sabab Pangéran hidep mah moal rék ngabinasakeun ka hiji nagri ku lantaran kadoliman (nu kajadian di jerona), sedengkeun pangeusina dina kaayaan talingeuh (can kasaba ku béja ti para utusan)."
    },
    {
      "sura": 6,
      "verse": 132,
      "text": "Saban-saban jalma aya tingkatanana luyu jeung naon anu geus dipilampah. Pangéran hidep mah moal balangah kana sagala nu dipilampah ku maranéhna."
    },
    {
      "sura": 6,
      "verse": 133,
      "text": "Pangéran hidep téh Mahasugih (tur) pinuh ku (sipat) rahmat. Lamun ngersakeun, Mantenna bakal ngabinasakeun aranjeun. Sanggeus éta, Mantenna ngaganti ku saha baé nu dikersakeun ku Mantenna, sakumaha Mantenna geus ngajadikeun aranjeun turunan ti kaom nu séjén (saméméh aranjeun)."
    },
    {
      "sura": 6,
      "verse": 134,
      "text": "Sabenerna naon baé nu (geus) dijangjikeun ka aranjeun pasti bakal datang jeung aranjeun moal sanggup pikeun nolakna."
    },
    {
      "sura": 6,
      "verse": 135,
      "text": "Pok ucapkeun ku hidep (Muhammad), “Hé kaom kuring, prak digawé luyu jeung pitempatan aranjeun, kuring ogé digawé (saperti kitu)! Engké aranjeun téh bakal nyaho saha nu meunang tempat anu paling hadé di ahérat?” Sabenerna jalma-jalma nu dolim mah moal untung."
    },
    {
      "sura": 6,
      "verse": 136,
      "text": "Maranéhna (kaom musrikin) sok nyadiakeun sabagian tina anu geus diciptakeun pikeun maranéhna, nyaéta hasil pepelakan jeung ingon-ingon, pikeun Allah, bari nyarita nurutkeun panyangkana, “Ieu mah keur Allah jeung anu ieu mah pikeun berhala-berhala abdi sadaya.” Bagian anu (disadiakeun) pikeun berhala maranéhna mah moal nepi ka Allah, sedengkeun bagian anu (disadiakeun) pikeun Allah mah bakal nepi ka berhala maranéhna. 322) Kacida goréng patutna éta katetapan maranéhna téh."
    },
    {
      "sura": 6,
      "verse": 137,
      "text": "Nya kitu téa, berhala-berhala maranéhna (sétan) ngajadikeun karasa alus pikeun kalolobaan jalma-jalma musrikin maéhan budak-budak maranéhna, ngabinasakeun ka maranéhna, jeung ngacowkeun kana agama maranéhna. 323) Lamun Allah ngersakeun mah, tangtu maranéhna moal bakal milampah kitu. Keun baé antep maranéhna reujeung (kabohongan) nu geus dijieun-jieun."
    },
    {
      "sura": 6,
      "verse": 138,
      "text": "Maranéhna ngucap (nurutkeun sangkaanana), “Ieu téh ingon-ingon jeung pepelakan anu dicegah, teu meunang didahar, kajaba ku jalma-jalma anu dipikahayang ku kuring kabéh.” Aya ogé ingon-ingon nu dicegah pikeun ditumpakkan tonggongna. Aya ogé ingon-ingon nu (ngahaja waktu dipeuncit) meunang henteu nyebut jenengan Allah. Éta sabagian kabohongan (nu diréka-réka) ka Allah. Jaga Mantenna bakal ngawales kana sagala anu diréka-réka ku maranéhna."
    },
    {
      "sura": 6,
      "verse": 139,
      "text": "Maranéhna nyarita (ogé), “Sagala rupa nu aya dina jero beuteung ingon-ingon ieu mah husus pikeun lalaki, haram keur kaom awéwé urang.” Lamun anu dina jero beuteung téa (barang brol dijurukeun) téh paéh, mangka sakabéhna (lalaki-awéwé) meunang (ngadaharna). Jaga Allah bakal ngawales lantaran putusan maranéhna. Sabenerna Allah mah Mahawijaksana (tur) Mahauninga."
    },
    {
      "sura": 6,
      "verse": 140,
      "text": "Tétéla rugi pisan jalma-jalma nu maéhan anak-anakna ku sabab kabodoan tanpa élmu, jeung (anu) ngaharamkeun rejeki anu geus dipaparinkeun ku Allah ka maranéhna ngan saukur pikeun rérékaan ka Allah. Maranéhna téh tétéla geus sasar jeung henteu meunang pituduh."
    },
    {
      "sura": 6,
      "verse": 141,
      "text": "Mung Mantenna nu ngajadikeun tutuwuhan anu ngarambat jeung nu teu ngarambat, tangkal korma, sarta pepelakan nu béda-béda rasana, jeung zaitun sarta dalima nu sarupa (bentuk jeung warnana) jeung nu teu sarupa (rasana). Prak dahar ku aranjeun bubuahan lamun geus buahan, sarta bikeun hakna (jakatna) dina poéan mupuna, tapi kadé ulah kaleuleuwihi (nyidekahkeunana)! Sabenerna Mantenna teu resep ka jalma-jalma nu sok kaleuleuwihi."
    },
    {
      "sura": 6,
      "verse": 142,
      "text": "Di antara ingon-ingon téh aya nu dijadikeun keur ngakut barang, sarta aya anu pikeun dipeuncit. Prak dahar ku aranjeun sakur nu geus dipasihkeun ku Allah ka aranjeun, sarta kadé ulah rék nuturkeun paripolahna sétan! Saenyana sétan mah musuh anu nyata pikeun aranjeun."
    },
    {
      "sura": 6,
      "verse": 143,
      "text": "Aya dalapan ingon-ingon anu jojodoan (opat pasang), nyaéta domba sajodo jeung embé sajodo. Pék tanyakeun ku hidep (Muhammad), “Naha anu diharamkeun ku Allah téh dua anu jaluna atawa dua bikangna atawa nu masih dikandung dina pianakan bikangna nu dua?” Pék jelaskeun ka kuring kalayan (maké) dasar élmu lamun enya aranjeun bener mah."
    },
    {
      "sura": 6,
      "verse": 144,
      "text": "Ngeunaan onta sajodo jeung sapi sajodo, pék tanyakeun ku hidep (Muhammad), “Naha nu diharamkeun ku Allah téh dua jaluna atawa dua bikangna, atawa nu dikandung dina pianakan bikangna nu dua? Atawa naha aranjeun nyakséni waktu Allah netepkeun ieu perkara pikeun aranjeun? Cik saha nu leuwih dolim tibatan jalma-jalma nu ngaréka-réka kabohongan ka Allah pikeun nyasarkeun jalma-jalma tanpa élmu?” Sabenerna Allah téh moal rék maparin pituduh ka jalma-jalma dolim."
    },
    {
      "sura": 6,
      "verse": 145,
      "text": "Ucapkeun ku hidep (Muhammad), “Kuring mah teu (kungsi) manggihan dina sagala rupa nu geus diwahyukeun ka kuring perkara nu diharamkeun pikeun jalma nu hayang ngadaharna, kajaba daging sato anu geus paéh (bangké), atawa getih nu ngocor (marus) atawa daging babi—lantaran éta sakabéhna téh kotor—atawa sato nu dipeuncit kalayan lain pikeun Allah. Tapi saha baé nu aya dina kaayaan kapaksa lain ku sabab ngahaja (pikeun ngadaharna), sarta teu ngaleuwihan (wates darurat), mangka sabenerna Pangéran anjeun mah Maha Jembar-pangampura (tur) Mahaasih.”"
    },
    {
      "sura": 6,
      "verse": 146,
      "text": "Ka jalma-jalma Yahudi, Kami ngaharamkeun sakabéh (sato) anu aya kukuan. 324) Kami ngaharamkeun ogé pikeun maranéhna gajih sapi jeung gajih domba, iwal ti gajih nu aya dina tulang tonggongna, atawa eusi kadut, atawa nu pacampur jeung tulang-taléngna. Tah kitu pisan Kami ngahukum maranéhna ku lantaran kadorakaanana. Sabenerna Kami mah Mahabener."
    },
    {
      "sura": 6,
      "verse": 147,
      "text": "Nya lamun maranéhna nganggap bohong ka hidep (Muhammad), pok ucapkeun (baé), “Pangéran aranjeun kagungan rahmat nu jembar sareng siksaan Mantenna ka jalma-jalma doraka mah moal bisa disingkahan.”"
    },
    {
      "sura": 6,
      "verse": 148,
      "text": "Jalma-jalma musrik bakal nyarita, “Lamun Allah ngersakeun mah tangtu abdi sadaya moal nyarékatkeun (Mantenna) jeung kitu ogé luluhur abdi sadaya ogé, sarta abdi sadaya tangtos moal ngaharamkeun naon-naon ogé.” Nya kitu deui jalma-jalma saméméh maranéhna geus nganggap bohong (ka rasul-Na) nepi ka maranéhna ngarasakeun siksaan Kami. Pok ucapkeun ku hidep (Muhammad), “Naha aranjeun téh boga élmu anu bisa diterangkeun ka kuring saréréa? Anu ku aranjeun diturut téh teu aya lian iwal sangkaan wungkul, jeung aranjeun ngan ngira-ngira wungkul.”"
    },
    {
      "sura": 6,
      "verse": 149,
      "text": "Pok ucapkeun ku hidep (Muhammad), “Alesan anu kuat mah mung kagungan Allah. Malahan lamun Mantenna ngersakeun, tangtu aranjeun sakabéhna bakal meunang pituduh.”"
    },
    {
      "sura": 6,
      "verse": 150,
      "text": "Pok ucapkeun ku hidep (Muhammad), “Geura bawa ka dieu saksi-saksi aranjeun nu bisa ngabuktikeun yén Allah téh geus ngaharamkeun (kadaharan nu ku aranjeun geus diharamkeun)!” Lamun maranéhna méré kasaksian, atuh hidep mah ulah (pipilueun) jadi méré kasaksian reujeung maranéhna. Kadé ulah rék nurut kana kahayang jalma-jalma nu nganggap bohong kana ayat-ayat Kami jeung jalma-jalma nu teu iman kana Poé Ahir, bari maranéhna nyarékatkeun Pangéran."
    },
    {
      "sura": 6,
      "verse": 151,
      "text": "Pok ucapkeun ku hidep (Muhammad), “Hayu (ka darieu)! Kaula rék macakeun naon nu geus diharamkeun ku Pangéran aranjeun ka aranjeun, (nyaéta) kadé ulah rék nyarékatkeun naon baé ka Mantenna, kudu nyieun kahadéan ka indung-bapa, jeung kadé ulah maéhan anak-anak aranjeun ku lantaran kasangsaraan. Apan Kami nu méré rejeki ka aranjeun jeung ka maranéhna mah; jeung kadé ulah rék ngadeukeutan pagawéan anu jahat, boh nu nembrak boh nu nyumput. (Nya kitu deui) kadé ulah rék maéhan jalma nu geus diharamkeun ku Allah kajaba ku alesan anu bener. 325) Tah kitu pisan Allah maréntahkeun 326) ka aranjeun sangkan aranjeun ngagunakeun akal."
    },
    {
      "sura": 6,
      "verse": 152,
      "text": "Kadé aranjeun ulah ngadeukeutan (ngagunakeun) harta budak yatim, kajaba ku cara nu leuwih mangpaat, nepi ka manéhna nincak (umur) déwasa. Prak sampurnakeun takeran-takeran jeung timbangan kalayan adil. Kami mah moal rék ngabeungbeuratan ka hiji jalma kajaba sakamampuhanana. Lamun aranjeun nyarita, pok nyarita sing adil sanajan ka dulur-dulur (deukeut). Geura tohonan jangji (ka) Allah. Tah kitu, Mantenna miwarang ka aranjeun sangkan aranjeun ngalap atikan."
    },
    {
      "sura": 6,
      "verse": 153,
      "text": "Sabenerna tah ieu téh jalan Kaula nu lempeng. Ku kituna, prak geura turutkeun! Kadé aranjeun ulah rék nuturkeun jalan-jalan (séjén) nu matak ngabuburak aranjeun tina jalan Mantenna. Nya kitu, Mantenna miwarang ka aranjeun sangkan aranjeun takwa."
    },
    {
      "sura": 6,
      "verse": 154,
      "text": "Saterusna, Kami geus maparin ka Musa Kitab (Torét) pikeun nyampurnakeun (ni’mat Kami) ka jalma-jalma anu migawé kahadéan, pikeun ngajelaskeun kalayan rinci sagala perkara, sarta (méré) pituduh tur rahmat supaya maranéhna iman kana papanggih jeung Pangéranana."
    },
    {
      "sura": 6,
      "verse": 155,
      "text": "Ieu (Al-Qur’an) téh kitab anu diturunkeun ku Kami tur diberkahan. Ku kituna, prak geura turutan tur geura tarakwa supaya aranjeun meunang rahmat!"
    },
    {
      "sura": 6,
      "verse": 156,
      "text": "(Kami nurunkeun ieu Al-Qur’an téh) supaya maranéh (henteu) ngucap kieu, “Éta kitab (wahyu) téh ngan diturunkeun ka dua golongan anu saméméh kuring saréréa (Yahudi jeung Nasrani) jeung sabenerna kuring saréréa campoléh ka nu sok dibaraca ku maranéhna.”"
    },
    {
      "sura": 6,
      "verse": 157,
      "text": "Atawa sangkan maranéh (henteu) nyarita kieu, “Sabenerna lamun éta kitab diturunkeun ka kuring saréréa mah, tangtu kuring saréréa nu bakal leuwih meunang pituduh tibatan maranéhna (urang Yahudi jeung Nasrani).” Sabenerna geus datang ka maranéh katerangan anu jelas, pituduh jeung rahmat ti Pangéran maranéh. Ku kituna, naha aya nu leuwih dolim tibatan jalma anu ngabohongkeun kana ayat-ayat Allah jeung ngabalieur ti dinya? Jaga Kami bakal males ka jalma-jalma anu ngabalieur tina ayat-ayat Kami ku siksaan anu kacida nyerina alatan maranéhna sering ngabalieur."
    },
    {
      "sura": 6,
      "verse": 158,
      "text": "Anu didago-dago ku maranéhna téh ngan kadatangan malaikat ka maranéhna (pikeun nyabut nyawana), atawa datangna Pangéran hidep (pikeun ngabinasakeun maranéhanana), atawa (datangna) sabagian tanda-tanda Pangéran hidep. 327) Dina mangsa poé datangna sabagian tanda-tanda ti Pangéran hidep mah teu aya guna deui imanna hiji jalma mun can iman saméméhna, atawa (can) ngupayakeun pikeun migawé kahadéan dina mangsa imanna. Pok ucapkeun ku hidep, “Pék baé daragoan! Sabenerna kuring saréréa ogé sarua ngadagoan.”"
    },
    {
      "sura": 6,
      "verse": 159,
      "text": "Sabenerna jalma-jalma anu ngabengkahkeun agamana sarta maranéhna (ogé kabeulah) jadi sababaraha golongan, saeutik ogé hidep (Muhammad) teu tanggung jawab ka maranéhna. Sabenerna urusan maranéhna (pasrahkeun baé) ka Allah. Satuluyna Allah bakal ngajelaskeun ka maranéhna sagala rupa nu geus dipigawé ku maranéhna."
    },
    {
      "sura": 6,
      "verse": 160,
      "text": "Saha baé nu migawé kahadéan, manéhna bakal meunang wawales sapuluh kali tikel amalna. Saha baé nu migawé kagoréngan, manéhna moal bakal meunang wawales kajaba anu saimbang. Maranéhna saeutik ogé moal rék didoliman (dirugikeun)."
    },
    {
      "sura": 6,
      "verse": 161,
      "text": "Pok ucapkeun ku hidep (Muhammad), “Sabenerna Pangéran kuring mah geus méré pituduh kana jalan anu lempeng, (nyaéta) agama nu bener, agama Ibrahim nu lempeng. Anjeunna mah teu kaasup jalma-jalma musrik.”"
    },
    {
      "sura": 6,
      "verse": 162,
      "text": "Pok ucapkeun ku hidep (Muhammad), “Sabenerna salat abdi, ibadah abdi, hirup abdi, sareng maot abdi (sadaya ogé) kanggo Allah, Pangéran sakumna alam."
    },
    {
      "sura": 6,
      "verse": 163,
      "text": "Teu aya pisan sarékat pikeun Mantenna (Allah). Nya éta pisan anu diparéntahkeun ka abdi ku Mantenna. Abdi mah kalebet jalmi anu pangpayunna muslim.”"
    },
    {
      "sura": 6,
      "verse": 164,
      "text": "Pok ucapkeun ku hidep (Muhammad), “Naha (pantes) kuring néangan deui Pangéran salian ti Allah, padahal Mantenna téh Pangéran pikeun sagala perkara? Saban jalma nu migawé dosa, nya dirina sorangan anu bakal nanggung dosana. Hiji jalma moal bakal nanggung dosa jalma séjénna. Satuluyna ngan ka Pangéran aranjeun wungkul aranjeun bakal baralik téh. Mantenna bakal ngabéjakeun ka aranjeun sagala rupa anu baheula dipasaliakeun ku aranjeun.”"
    },
    {
      "sura": 6,
      "verse": 165,
      "text": "Mantenna anu ngajadikeun aranjeun kalipah-kalipah di bumi tur Mantenna munjulkeun sabagian aranjeun ti sabagian lianna deui sabaraha darajat, pikeun nguji tina sagala rupa nu geus dipasihkeun ku Mantenna ka aranjeun. Sabenerna Pangéran hidep (Muhammad) mah nu téréh pisan masihan hukuman. Sabenerna Mantenna Maha Jembar-pangampura (tur) Mahaasih."
    },
    {
      "sura": 7,
      "verse": 1,
      "text": "Alif Lām Mīm Ṣāḍ. 328)"
    },
    {
      "sura": 7,
      "verse": 2,
      "text": "(Ieu téh) Kitab nu diturunkeun ka hidep (Muhammad), mangka hidep ulah ngarasa rupek dada ku sabab éta (Al-Qur'an), sangkan (ku éta kitab) hidep méré pépéling ku éta kitab (ka jalma-jalma kapir) jeung (sangkan éta kitab téh) jadi atikan pikeun jalma-jalma mu’min."
    },
    {
      "sura": 7,
      "verse": 3,
      "text": "Pék geura turut (hé sakabéh manusa) naon anu geus diturunkeun ka aranjeun ti Pangéran aranjeun, jeung kadé ulah rék turut ka panyalindungan 329) salian ti Mantenna. Saeutik pisa aranjeun ngalap atikan."
    },
    {
      "sura": 7,
      "verse": 4,
      "text": "Loba pisan nagri nu geus dibinasakeun ku Kami. Siksaan Kami geus tumiba ka (pangeusi) éta nagri dina wanci peuting, atawa dina waktu maranéhna reureuh dina wanci tengah poé."
    },
    {
      "sura": 7,
      "verse": 5,
      "text": "Mangka, waktu siksaan Kami datang ka maranéhna, rumahuh maranéhna téh taya lian kajaba ngucapkeun, “Sabenerna kuring saréréa téh jalma-jalma anu dolim.”"
    },
    {
      "sura": 7,
      "verse": 6,
      "text": "Pasti Kami bakal nanya ka umat anu geus meunang panggero para rasul. Pasti Kami bakal nanya (ogé) ka éta para rasul."
    },
    {
      "sura": 7,
      "verse": 7,
      "text": "Tuluy, pasti Kami bakal ngabéjakeun (éta hal) ka maranéhna dumasar kana élmu (Kami). Saeutik ogé Kami mah teu pernah jauh (ti maranéhna). 330)"
    },
    {
      "sura": 7,
      "verse": 8,
      "text": "Timbangan (amal) dina poé éta téh (jadi ukuran) bebeneran. Nya saha baé anu beurat timbangan (kahadéana)ana, maranéhna pisan (jalma) nu untungan."
    },
    {
      "sura": 7,
      "verse": 9,
      "text": "Saha baé anu hampang timbangan (kahadéan)ana, nya maranéhna nu geus ngarugikeun dirina sorangan, ku sabab maranéhna téh terus ingkar kana ayat-ayat Kami."
    },
    {
      "sura": 7,
      "verse": 10,
      "text": "Tétéla Kami geus nempatkeun aranjeun di bumi sarta Kami geus nyadiakeun di dinya pirang-pirang (sumber) kahirupan pikeun aranjeun, tapi saeutik pisan aranjeun anu sukuran."
    },
    {
      "sura": 7,
      "verse": 11,
      "text": "Tétéla Kami anu geus nyiptakeun aranjeun, tuluy Kami ngabentuk (jasad) aranjeun, tuluy Kami ngadawuh ka para malaikat, “Geura prak aranjeun sujud (hormat) ka Adam!” Atuh breng maranéhna sarujud, iwal ti Iblis. Manéhna mah henteu kaasup golongan anu sujud."
    },
    {
      "sura": 7,
      "verse": 12,
      "text": "Allah ngadawuh (ka Iblis), “Naha naon nu ngahalangan ka manéh (nepi ka) teu sujud (ka Adam) waktu Kami maréntah ka manéh?” Jawabna (Iblis), “Pan abdi mah langkung saé tibatan Adam, (margi) Gusti geus nyiptakeun abdi tina seuneu, sedengkeun Gusti nyiptakeun Adam mah tina taneuh.”"
    },
    {
      "sura": 7,
      "verse": 13,
      "text": "(Allah) ngadawuh, “Geura turun manéh ti dieu (sawarga) sabab teu pantes pisan manéh nyombongkeun diri di jero (sawarga)! Geura kaluar manéh! Sabenerna manéh kaasup kana mahluk anu hina.”"
    },
    {
      "sura": 7,
      "verse": 14,
      "text": "Manéhna (Iblis) ngajawab, “Pasihan baé abdi waktos dugi ka waktos maranéhna dihudangkeun (tina kubur).”"
    },
    {
      "sura": 7,
      "verse": 15,
      "text": "Mantenna ngadawuh, “Sabenerna manéh (Iblis) kaasup golongan anu dibéré témpo.”"
    },
    {
      "sura": 7,
      "verse": 16,
      "text": "(Iblis) nyarita deui, “Kumargi Gusti parantos nyasarkeun ka abdi, atuh abdi badé leres-leres ngahalang-halang maranéhna tina jalan Gusti anu lempeng."
    },
    {
      "sura": 7,
      "verse": 17,
      "text": "Salajengna abdi leres-leres badé ngadongkapan maranéhna ti hareup, ti tukang, ti katuhu, jeung tina kéncaeunana; sareng Gusti moal bakal mendak kaseuseueuranana ti maranéhna anu sukuran (kana ni’mat Gusti).”"
    },
    {
      "sura": 7,
      "verse": 18,
      "text": "Mantenna ngadawuh, “Geura kaluar manéh ti dinya (sawarga) dina kaayaan hina tur kausir! Sabenerna saha baé ti antara maranéhna anu ngilu ka manéh, tangtu Kami bener-bener rék minuhan Jahanam ku maranéh kabéh!”"
    },
    {
      "sura": 7,
      "verse": 19,
      "text": "(Allah ngadawuh), “Hé Adam, pék cicing anjeun jeung istri anjeun di (ieu) sawarga. Tuluy heug ku anjeun duaan dahar naon baé nu ku aranjeun duaan dipikaresep, ngan kadé pisan ulah ngadeukeutan ieu tangkal (anu hiji). (Lamun ngadeukeutan), tangtu aranjeun duaan bakal kaasup jalma anu dolim.”"
    },
    {
      "sura": 7,
      "verse": 20,
      "text": "Tuluy sétan ngaharéwoskeun (pikiran anu jahat) ka duanana anu akibatna katémbong orat aranjeunna (anu salila ieu) ditutupan tina (paningal) aranjeunna. Manéhna ngaharéwos, “Pangéran aranjeun duaan mah henteu nyegah ka aranjeun duaan pikeun ngadeukeutan éta tangkal, iwal (ku sabab Mantenna henteu ngersakeun) aranjeun jadi malaikat atawa aranjeun kaasup golongan jalma-jalma anu langgeng (di ieu sawarga).”"
    },
    {
      "sura": 7,
      "verse": 21,
      "text": "Manéhna (sétan) ngucapkeun sumpah ka aranjeunna duaan, “Sabenerna sim kuring téh leres-leres kaasup nu méré naséhat ka aranjeun duaan.”"
    },
    {
      "sura": 7,
      "verse": 22,
      "text": "Manéhna (sétan) ngusrukkeun aranjeunna (Adam jeung Hawa) ku tipu daya. Nalika aranjeunna nyicip (buah tina) éta tangkal, atuh bray baé kabuka oratna, tuluy ngawitan baé aranjeunna nutupan ku dangdaunan sawarga. Lajeng Pangéran aranjeunna ngadawuh ka duanana, “Naha apan Kami téh lain geus nyegah ka aranjeun duaan (pikeun ngadeukeutan) éta tangkal? Lain Kami téh geus nyarita ka aranjeun yén sabenerna sétan téh musuh anu nyata pikeun aranjeun?”"
    },
    {
      "sura": 7,
      "verse": 23,
      "text": "Aranjeunna duaan nyarios, “Nun Gusti Pangéran abdi sadaya, abdi duaan téh parantos ngadoliman ka diri abdi nyalira, sareng upami Gusti henteu ngahapunten sinareng maparin rahmat ka abdi sadaya, tangtosna abdi duaan téh leres-leres kalebet golongan jalmi-jalmi anu rugi.”"
    },
    {
      "sura": 7,
      "verse": 24,
      "text": "Mantenna ngadawuh, “Jig geura turun (aranjeun téh)! Sabagian ti aranjeun bakal jadi musuh pikeun sawaréhna deui. Pikeun aranjeun aya tempat padumukan tur kesenangan di bumi nepi ka waktu anu ditangtukeun.”"
    },
    {
      "sura": 7,
      "verse": 25,
      "text": "Mantenna ngadawuh, “Di dinya (di bumi) aranjeun bakal hirup, sarta di dinya deui aranjeun maot (dikubur), sarta di dinya ogé aranjeun bakal dikaluarkeun (dihudangkeun) deui (pikeun narima wawales ti Gusti).”"
    },
    {
      "sura": 7,
      "verse": 26,
      "text": "Hé anak-incu Adam, sabenerna Kami geus nyadiakeun keur aranjeun pakéan pikeun nutupan orat aranjeun jeung bulu (minangka bahan pakéan pikeun papaés aranjeun). Tapi pakéan takwa 331) mah éta anu leuwih alus. Tah éta hal téh sabagian tina tanda-tanda (kakawasaan) Allah sangkan maranéhna terus-terusan inget."
    },
    {
      "sura": 7,
      "verse": 27,
      "text": "Hé anak-incu Adam, kadé pisan aranjeun ulah rék beunang katipu ku sétan, sakumaha manéhna (sétan) geus ngaluarkeun indung-bapa aranjeun ti sawarga. Manéhna (sétan) geus ngarangsadan pakaian aranjeunna duaan pikeun ningalikeun oratna ka aranjeunna sorangan. Sabenerna manéhna (sétan) jeung wadyabaladna bisa nénjo ka aranjeun kabéh, ti tempat nu ku aranjeun teu bisa nénjo ka maranéhna (sétan jeung wadyabaladna). Sabenerna Kami geus ngajadikeun sétan-sétan (minangka) anu nulungan 332) ka jalma-jalma anu henteu iman.”"
    },
    {
      "sura": 7,
      "verse": 28,
      "text": "Lamun migawé pagawéan jahat, pok maranéhna ngomong kieu, “Kuring saréréa manggihan yén karuhun-karuhun kuring saréréa ogé sok milampah saperti kitu, jeung Allah ogé geus maréntahkeun saperti kitu ka kuring saréréa.” Pok ucapkeun ku hidep (Muhammad), “Saleresna Allah mah henteu pisan-pisan maréntah éta pagawéan jahat. 333) Naha pantes aranjeun nyaritakeun ngeunaan Allah (ku caritaan) nu aranjeun sorangan teu nyaho?”"
    },
    {
      "sura": 7,
      "verse": 29,
      "text": "Pok ucapkeun ku hidep (Muhammad), “Pangéran kuring parantos maréntah (supaya) migawé adil. Pék sanghareupkeun beungeut aranjeun (ka Allah) di saban masjid, jeung prak ngadoa ka Mantenna kalayan ngaihlaskeun kataatan ka Mantenna!” Aranjeun bakal balik ka Mantenna sakumaha aranjeun geus diciptakeun waktu (kaayaan) mimiti."
    },
    {
      "sura": 7,
      "verse": 30,
      "text": "Sagolongan (manusa) geus dibéré pituduh ku Mantenna, sedengkeun sagolongan deui mah ditibanan kasasaran. Saenyana maranéhna geus ngajadikeun sétan-sétan minangka anu nangtayungan salian ti Allah. Maranéhna geus nyangka meunang pituduh."
    },
    {
      "sura": 7,
      "verse": 31,
      "text": "Hé anak-incu Adam, pék paraké pakéan anu ginding dina saban-saban (asup) ka masjid, jeung pék dahar jeung nginum tapi ulah kaleuleuwihi. Sabenerna Mantenna henteu mikaresep ka jalma-jalma anu kaleuleuwihi."
    },
    {
      "sura": 7,
      "verse": 32,
      "text": "Pok ucapkeun ku hidep (Muhammad), “Saha nu ngaharamkeun perhiasan (ti Allah) anu geus dicawiskeun pikeun hamba-hamba Mantenna jeung rejeki anu aralus?” Pok ucapkeun (ku hidep), “Éta kabéh téh pikeun jalma-jalma anu iman (tur nu teu iman) dina kahirupan dunya, tapi (jadi) husus (pikeun jalma-jalma nu iman) dina waktu Poé Kiamat mah. 334) Nya saperti kitu, Kami ngajelaskeun éta ayat-ayat kalayan rinci pikeun kaom nu nyaho."
    },
    {
      "sura": 7,
      "verse": 33,
      "text": "Pok ucapkeun ku hidep (Muhammad), “Saleresna Pangéran kuring mah ngan ngaharamkeun sagala pagawéan jahat, boh anu nembrak boh anu nyumput, pagawéan dosa, jeung pagawéan (mangrupa) ngaliwatan wates tanpa alesan anu bener. (Mantenna ogé ngaharamkeun ka) aranjeun pikeun nyarékatkeun Allah kana perkara anu Mantenna nyalira henteu kungsi nurunkeun katerangan ngeunaan éta, sarta (ngaharamkeun ka) aranjeun nyaritakeun ngeunaan Allah (ku) caritaan anu aranjeun sorangan ogé teu nyaho."
    },
    {
      "sura": 7,
      "verse": 34,
      "text": "Saban umat ngabogaan ajal (wates mangsana). Lamun geus datang ajalna, maranéhna moal pisan bisa ménta témpo jeung deui moal bisa ménta dipajukeun."
    },
    {
      "sura": 7,
      "verse": 35,
      "text": "Hé anak-incu Adam, lamun datang ka aranjeun rasul-rasul ti golongan aranjeun, anu bakal nyaritakeun ayat-ayat Kami ka aranjeun, nya saha baé anu takwa sarta ngoméan (dirina ku milu kana ajaran para rasul), tangtu moal aya rasa karémpan dina diri maranéhna, jeung maranéhna moal nalangsa."
    },
    {
      "sura": 7,
      "verse": 36,
      "text": "Sedengkeun jalma-jalma anu ngabohongkeun ayat-ayat Kami tur nyombongkeun diri tina (narima) éta ayat, nya maranéhna pisan pangeusi naraka téh. Maranéhna langgeng di jerona."
    },
    {
      "sura": 7,
      "verse": 37,
      "text": "Saha atuh anu leuwih dolim tibatan jalma anu ngaréka-réka kabohongan ka Allah, atawa anu ngabohongkeun kana ayat-ayat Mantenna? Nya maranéhna nu kitu téh bakal meunang bagian anu geus ditangtukeun dina Kitab (Loh Mahpud), nepi ka datang para utusan (malaikat) Kami ka maranéhna anu rék nyabut nyawana. Maranéhna (malaikat) téh bakal nyarita kieu, “Mana atuh (berhala-berhala) anu sok disembah ku maranéhna salian ti Allah téh?” Maranéhna (jalma-jalma musrik) ngajawab, “Sakabéhna geus ngiles ti kuring kabéh.” 335) Maranéhna méré kasaksian pikeun dirina sorangan yén saenyana maranéhna téh jalma-jalma kapir."
    },
    {
      "sura": 7,
      "verse": 38,
      "text": "Allah ngadawuh, “Pék maranéh asup kana seuneu naraka babarengan jeung umat-umat anu geus ti heula saméméh aranjeun ti (golongan) jin jeung manusa!” Saban-saban sagolongan umat asup (ka naraka), maranéhna ngala’nat dulur-dulurna (nu nyasarkeun maranéhna); nepi ka lamun maranéhna geus asup kabéh ka jero naraka, pok jalma-jalma nu (asup) pandeuri ngomong ka nu asup ti heula, “Nun Gusti Pangéran abdi sadaya, maranéhna téh parantos nyasarkeun ka abdi sadaya. Sumangga sumpingkeun siksa seuneu naraka nu manglipet-lipet ka maranéhna (heula),” Mantenna ngadawuh, “Masing-masing bakal meunang (siksaan) nu manglipet-lipet, tapi maranéh henteu nyaho.”"
    },
    {
      "sura": 7,
      "verse": 39,
      "text": "Jalma-jalma nu (asup) ti heula ngajawab ka nu (asup) pandeuri, “Maranéh mah teu boga kaleuwihan saeutik ogé tibatan kuring saréréa. Mangka, pék rasakeun ieu siksaan ku sabab sagala rupa nu geus diupayakeun ku maranéh.”"
    },
    {
      "sura": 7,
      "verse": 40,
      "text": "Sabenerna jalma-jalma nu geus ngabohongkeun kana ayat-ayat Kami jeung nyombongkeun diri tina (narima) éta ayat, tangtu moal bakal dibukakeun pikeun maranéhna panto-panto langit, 336) sarta maranéhna moal bisa asup ka sawarga saméméh onta asup kana liang jarum. 337) Tah saperti kitu Kami males ka jalma-jalma nu migawé kadorakaan."
    },
    {
      "sura": 7,
      "verse": 41,
      "text": "Pikeun maranéhna (disadiakeun) amparan (tina api naraka) Jahanam jeung di luhureunana aya simbut (tina api naraka ogé). Tah saperti kitu, Kami bakal males ka jalma-jalma dolim téh."
    },
    {
      "sura": 7,
      "verse": 42,
      "text": "Jalma-jalma anu iman tur migawé amal-amal soléh, mangka Kami moal rék méré tanggungan (beban) pikeun saurang ogé (ti antara aranjeunna) anging nurutkeun kana kamampuhanana. Nya aranjeunna pisan pangeusi-pangeusi sawarga téh. Aranjeunna langgeng di jerona."
    },
    {
      "sura": 7,
      "verse": 43,
      "text": "Sarta Kami nyabut rasa dengdem tina dada aranjeunna. (Pikeun aranjeunna sawarga anu) di handapeunanna cur-cor walungan-walungan. Aranjeunna nyarios kieu, “Sadayana puji kagungan Allah anu parantos nunjukkeun ka abdi sadaya kana ieu (sawarga). Abdi sadaya moal kénging pituduh upami Allah henteu maparin pituduh mah ka abdi sadaya. Saleresna para rasul Pangéran abdi sadaya parantos sumping bari nyandak (jangji-jangji anu dicarioskeun sawaktos di dunya) kalayan nyata.” Nya aranjeunna disaur, “Tah ieu sawarga téh geus diwariskeun ka aranjeun ku lantaran naon anu geus dipilampah ku aranjeun.”"
    },
    {
      "sura": 7,
      "verse": 44,
      "text": "Para pangeusi sawarga ngagero ka para pangeusi naraka, “Tétéla kuring saréréa geus meunang naon anu geus dijangjikeun ku Pangéran ka kuring saréréa (kalayan) nyata (bener). Ari aranjeun kumaha, naha geus meunang ogé naon nu geus dijangjikeun ku Pangéran aranjeun téh kalayan nyata (bener)?” Maranéhna ngajawab, “Nya, bener!” Tuluy aya anu ngagero (ti golongan malaikat) méré pangumuman di antara maranéhna, “La’nat Allah (geus) ditibankan pikeun jalma-jalma nu dolim,"
    },
    {
      "sura": 7,
      "verse": 45,
      "text": "(nyaéta) jalma-jalma nu ngahalang-halang (batur) tina jalan agama Allah jeung miharep ngabélokkeun (kana jalan anu béngkok). Nya maranéhna anu ingkar kana kahirupan ahérat téh.”"
    },
    {
      "sura": 7,
      "verse": 46,
      "text": "Ti antara éta dua golongan (pangeusi sawarga jeung pangeusi naraka) aya pipinding, jeung di luhureun al-A’rāf (tempat anu pangluhurna) téa aya jalma-jalma 338) anu geus pada kenal. Masing-masing boga ciri-ciri. Maranéhna ngagero ka pangeusi sawarga, “Salāmun ‘alaikum” (kawilujengan pikeun aranjeun).” Maranéhna can bisa asup ka sawarga, tapi kacida miharep geura-geura (asup) ka sawarga."
    },
    {
      "sura": 7,
      "verse": 47,
      "text": "Lamun paneuteup maranéhna dialihkeun ka lebah para pangeusi naraka, nya maranéhna nyarios, “Nun Gusti Pangéran abdi sadaya, mugi Gusti ulah nempatkeun abdi sadaya sasarengan jeung éta jalma-jalma dolim.”"
    },
    {
      "sura": 7,
      "verse": 48,
      "text": "Jalma-jalma anu aya di saluhureun al-A’rāf ngagero (nyalukan) ka jalma-jalma anu dikenal ku ciri-cirina. Pokna téh, “Harta nu ditumpuk-tumpuk ku aranjeun jeung naon anu disombongkeun ku aranjeun téh nyatana henteu aya guna-mangpaatna pikeun aranjeun?"
    },
    {
      "sura": 7,
      "verse": 49,
      "text": "Naha ieu téh jalma-jalmana anu aranjeun (baréto di dunya) geus susumpahan yén maranéhna sama sekali moal meunang rahmat ti Allah?” (Allah ngadawuh ka jalma-jalma anu aya di saluhureun al-A’rāf), “Geura bus aranjeun asup ka sawarga! Henteu aya karémpan pikeun aranjeun jeung aranjeun ogé moal nalangsa.”"
    },
    {
      "sura": 7,
      "verse": 50,
      "text": "Para pangeusi naraka ngagero ka para pangeusi sawarga, “Cik atuh kucurkeun cai téh saeutik baé mah ka abdi sadaya, atawa tina naon baé kadaharan anu parantos dipaparinkeun ku Allah ka aranjeun!” Jawab para pangeusi sawarga, “Sabenerna Allah geus ngaharamkeun éta duanana pikeun jalma-jalma kapir.”"
    },
    {
      "sura": 7,
      "verse": 51,
      "text": "(Nyaéta) jalma-jalma anu ngajadikeun agamana minangka kaulinan jeung sempal-guyonan. Maranéhna geus katipu ku kahirupan dunya. Mangka, atuh dina ieu Poé (Kiamat) Kami mopohokeun ka maranéhna, sakumaha maranéhna ogé geus mopohokeun kana paamprokna jeung poé ieu (Kiamat), tur ku sabab maranéhna terus-terusan ingkar kana ayat-ayat Kami."
    },
    {
      "sura": 7,
      "verse": 52,
      "text": "Tétéla Kami geus ngadatangkeun Kitab (Al-Qur’an) ka maranéhna, anu ku Kami geus dijelaskeun kalayan rinci dumasar kana élmu, minangka pituduh jeung rahmat pikeun jalma-jalma anu iman."
    },
    {
      "sura": 7,
      "verse": 53,
      "text": "Taya nu didago-dago ku maranéhna kajaba ta’wilna (kabuktian benerna Al-Qur’an). Dina waktu bukti benerna datang, jalma-jalma anu baréto mopohokeun kana éta (bebeneran) nyarita kieu, “Para rasul Pangéran abdi sadaya parantos sumping nyandak bebeneran. Ku kituna, naha aya nu sok masihan sapa’at anu badé nulungan ka abdi sadaya, atanapi (nulungan) abdi sadaya (supados) diuihkeun deui (ka dunya), supados engké henteu midamel saperti nu baheula (di dunya)?” Sabenerna maranéhna geus ngarugikeun dirina sorangan. Naon baé anu geus diaya-ayakeun ku maranéhna téh (ayeuna) mah geus musnah (ti hareupeunana)."
    },
    {
      "sura": 7,
      "verse": 54,
      "text": "Sabenerna Pangéran aranjeun téh nyaéta Allah, anu geus nyiptakeun langit jeung bumi dina genep mangsa, salajengna Mantenna istiwā’ (linggih) di luhureun ‘Arsy. 339) Mantenna nutupkeun peuting kana beurang anu nuturkeunana kalawan gancang. (Mantenna nyiptakeun) panonpoé, bulan, jeung béntang-béntang anu tunduk kana paréntah-Na. Kudu inget (aranjeun téh) yén sagala ciptaan jeung perkara mah jadi hak Mantenna. Mahasuci Allah, Pangéran sakumna alam."
    },
    {
      "sura": 7,
      "verse": 55,
      "text": "Pék atuh aranjeun geura ngadoa ka Pangéran aranjeun bari handap asor sarta lumengis. Saleresna Mantenna henteu mikaresep ka jalma anu ngaliwatan wates."
    },
    {
      "sura": 7,
      "verse": 56,
      "text": "Sarta kadé aranjeun ulah nyieun karuksakan di ieu bumi sanggeus bérés (diciptakeun) ku Allah kalayan hadé. Pék atuh aranjeun ngadoa ka Mantenna, dibarengan rasa sieun (tina siksana) tur pinuh harepan (kana rahmat-Na). Sabenerna rahmat Allah mah deukeut pisan ka jalma-jalma nu migawé kahadéan.”"
    },
    {
      "sura": 7,
      "verse": 57,
      "text": "Mantenna nu ngadatangkeun angin minangka pangbubungah anu miheulaan datangna rahmat Mantenna (hujan), nepi ka lamun éta (angin) geus mawa méga nu beurat (ku pihujaneun), nya Kami ngagiringkeun éta (méga) ka tempat anu angar, tuluy Kami nurunkeun hujan di éta tempat. Satuluyna Kami numuwuhkeun ku éta (hujan) mangpirang-pirang bubuahan. Nya jiga kitu pisan Kami ngahudangkeun jalma-jalma nu geus maot sangkan aranjeun terus-terusan éling."
    },
    {
      "sura": 7,
      "verse": 58,
      "text": "(Dina) taneuh nu léndo, tutuwuhan tumuhuh kalayan subur ku widi Pangéranana, tapi ari (dina) taneuh anu angar mah, tutuwuhan tumuwuh kalayan garing. Tah saperti kitu Kami ngajelaskeun éta ayat-ayat kalayan diulang-ulang pikeun jalma-jalma anu sukuran."
    },
    {
      "sura": 7,
      "verse": 59,
      "text": "Tétéla Kami bener-bener geus ngutus Nuh ka kaomna, tuluy anjeunna nyarios kieu, “Hé kaom kuring, prak aranjeun geura ibadah ka Allah! Henteu pisan-pisan aya Pangéran (anu pantes disembah) pikeun aranjeun salian ti Mantenna nyalira. Sabenerna kuring sieun lamun aranjeun engké ditibanan siksaan dina poé anu rongkah (Kiamat).”"
    },
    {
      "sura": 7,
      "verse": 60,
      "text": "Gegedén-gegedén ti kaomna nyarita, “Sabenerna kuring saréréa nganggap ka anjeun téh bener-bener aya dina kasasaran ana nyata.”"
    },
    {
      "sura": 7,
      "verse": 61,
      "text": "Anjeunna (Nuh) ngawaler, “Hé kaom kuring, kuring téh henteu pisan-pisan sasar saeutik ogé, tapi kuring mah minangka rasul ti Pangéran sakumna alam."
    },
    {
      "sura": 7,
      "verse": 62,
      "text": "Kuring (mah rék) nepikeun ka aranjeun amanat-amanat ti Pangéran kuring tur rék méré naséhat ka aranjeun, sarta kuring nyaho ti Allah sagala rupa anu ku aranjeun teu dipikanyaho."
    },
    {
      "sura": 7,
      "verse": 63,
      "text": "Naha aranjeun bet héran pedah aya pépéling anu datang ti Pangéran aranjeun ku ngaliwatan hiji lalaki ti golongan aranjeun sorangan pikeun méré panggeuing ka aranjeun, sarta sangkan aranjeun takwa jeung meunang rahmat (Allah)?”"
    },
    {
      "sura": 7,
      "verse": 64,
      "text": "Tuluy maranéhna ngabohongkeun ka anjeunna (Nuh), tuluy nya Kami nyalametkeun anjeunna jeung jalma-jalma nu babarengan jeung anjeunna anu aya di jero parahu, sarta Kami ngalelepkeun jalma-jalma anu ngabohongkeun kana ayat-ayat Kami. Saenyana maranéhna téh kaasup kaom anu lolong (mata haténa)."
    },
    {
      "sura": 7,
      "verse": 65,
      "text": "Ka kaom ‘Ad, (Kami geus ngutus) Hud, dulur maranéhna ogé. Anjeunna nyarios, “Hé kaom kuring, pék geura ibadah ka Allah! Sabab henteu aya deui (sesembahan) pikeun aranjeun salian ti Mantenna. Naha ku naon aranjeun téh bet henteu takwa?”"
    },
    {
      "sura": 7,
      "verse": 66,
      "text": "Para gegedén jalma-jalma kapir ti kaomna nyarita, “Sabenerna kuring saréréa bener-bener nganggap ka anjeun téh kurang akal, jeung sabenerna kuring saréréa nyangka ka anjeun téh kaasup ti golongan jalma-jalma anu ngabohong.”"
    },
    {
      "sura": 7,
      "verse": 67,
      "text": "Anjeunna (Hud) ngajawab, “Hé kaom kuring, kuring mah henteu pisan-pisan kurang akal, tapi kuring mah kaasup hiji utusan ti Pangéran sakumna alam."
    },
    {
      "sura": 7,
      "verse": 68,
      "text": "Kuring nepikeun ka aranjeun risalah-risalah (amanat-amanat) ti Pangéran kuring, jeung kuring téh tukang méré naséhat nu kapercaya pikeun aranjeun."
    },
    {
      "sura": 7,
      "verse": 69,
      "text": "Naha maké ngarasa héran aranjeun téh yén aya hiji panggeuing ka aranjeun ti Pangéran aranjeun ngaliwatan hiji lalaki ti golongan aranjeun, pikeun méré pépéling ka aranjeun?” Kudu inget waktu Mantenna ngajadikeun aranjeun pamingpin-pamingpin sanggeus kaom Nuh, sarta Mantenna geus munjulkeun kakuatan badan jeung raga aranjeun. (Ku kituna,), aranjeun kudu inget kana ni’mat-ni’mat Allah sangkan aranjeun untung.”"
    },
    {
      "sura": 7,
      "verse": 70,
      "text": "Maranéhna nyarita, “Naha kadatangan anjeun ka kuring saréréa téh sangkan kuring saréréa nyembah ka Allah wungkul, bari ninggalkeun sagala rupa nu geus disembah ku karuhun-karuhun kuring saréréa? Atuh geura pék buktikeun ancaman anjeun ka kuring lamun enya mah anjeun téh bener!”"
    },
    {
      "sura": 7,
      "verse": 71,
      "text": "Anjeunna (Hud) ngawaler, “Sabenerna kaceuceub jeung bebendon ti Pangéran bakal tumiba ka aranjeun. Naha aranjeun rék ngabantah ka kuring ngeunaan ngaran-ngaran (berhala) anu ku aranjeun jeung ku karuhun-karuhun aranjeun dijieun sorangan (ku sesebutan pangéran), padahal Allah mah teu pisan-pisan nurunkeun katerangan ngeunaan éta? Ku kituna, pék dagoan baé ku aranjeun (datangna siksaan)! Sabenerna kuring ogé kaasup jalma-jalma anu ngadago-dago saperti aranjeun.”"
    },
    {
      "sura": 7,
      "verse": 72,
      "text": "Tuluy Kami nyalametkeun anjeunna (Hud) jeung jalma-jalma anu babarengan jeung anjeunna kalayan rahmat ti Kami. Kami geus ngamusnahkeun jalma-jalma anu ngabohongkeun kana ayat-ayat Kami. Maranéhna téh lain kaasup jalma-jalma anu iman."
    },
    {
      "sura": 7,
      "verse": 73,
      "text": "Ka kaom Samud (Kami geus ngutus) dulur maranéhna, nyaéta Soléh. Anjeunna nyarios, “Hé kaom kuring, pék geura ibadah ka Allah, sabab sama sakali henteu aya pangéran pikeun aranjeun salian ti Mantenna. Sabenerna geus datang ka aranjeun hiji bukti nyata ti Pangéran aranjeun, nyaéta ieu onta bikang di Pangéran aranjeun, anu jadi tanda pikeun aranjeun. Ku kituna, keun baé antep éta onta nyatu di bumi Allah, ulah rék mergasa kana éta onta (bisi aya balukarna), nyaéta aranjeun engké bakal meunang siksaan nu pohara peurihna."
    },
    {
      "sura": 7,
      "verse": 74,
      "text": "Sing inget waktu Mantenna ngajadikeun aranjeun kalipah-kalipah sanggeus kaom ‘Ad, sarta Mantenna nempatkeun aranjeun di bumi. Di tempat anu rata, aranjeun ngadegkeun gedong-gedong, jeung di gunung-gunung aranjeun geus mahat nepi ka jadi imah-imah. Mangka kudu inget (aranjeun) kana ni’mat-ni’mat Allah, sarta kadé ulah rék nyieun karuksakan di ieu bumi!”"
    },
    {
      "sura": 7,
      "verse": 75,
      "text": "Para gegedén jalma-jalma (ti kaomna Soléh) anu nyombongkeun dirina téh nyarita ka jalma-jalma nu dianggap laip, nyaéta anu geus iman ti antara maranéhna, “Nyaho atawa henteu maranéh téh lamun Soléh téh kaasup salah sahiji rasul?” Maranéhna ngajawab, “Sabenerna kuring saréréa mah percaya kana sagala rupa anu ditepikeunana.”"
    },
    {
      "sura": 7,
      "verse": 76,
      "text": "Jalma-jalma anu nyombongkeun dirina nyarita, “Kuring saréréa mah bakal ingkar kana sagala rupa anu geus dipercaya ku maranéh.”"
    },
    {
      "sura": 7,
      "verse": 77,
      "text": "(Tapi) tuluy maranéhna meuncit éta onta bikang sarta nyombongkeun dirina tina paréntah Pangéranana. Maranéhna nyarita, “Hé Soléh, buktikeun ancaman anjeun ka kuring saréréa lamun enya mah anjeun téh ti salah saurang rasul.”"
    },
    {
      "sura": 7,
      "verse": 78,
      "text": "Tuluy jol baé datang lini (ngendagkeun) ka maranéhna, nya akibatna maranéhna jadi patulayah katinggang ruruntuhan imah-imahna."
    },
    {
      "sura": 7,
      "verse": 79,
      "text": "Satuluyna anjeunna (Soléh) ninggalkeun maranéhna bari nyarios, “Hé kaom kuring, sabenerna kuring geus nepikeun ka aranjeun amanat Pangéran kuring, sarta kuring geus méré naséhat ka aranjeun, tapi aranjeun henteu mikaresep pisan ka (jalma) nu méré naséhat téh.”"
    },
    {
      "sura": 7,
      "verse": 80,
      "text": "(Kami geus ngutus) Lut waktu anjeunna nyarios ka kaomna, “Naha aranjeun bet ngalakukeun kajahatan sarupa kitu anu henteu kungsi dilakukeun ku saurang ogé saméméh aranjeun (di ieu alam)?"
    },
    {
      "sura": 7,
      "verse": 81,
      "text": "Sabenerna aranjeun geus ngalajur sahwat birahi aranjeun téh ka papada lalaki, lain ka awéwé. Aranjeun téh kaasup kaom anu geus kaleuleuwihi pisan.”"
    },
    {
      "sura": 7,
      "verse": 82,
      "text": "Jawaban kaomna téh teu aya lian anging ku ngomong, “Pék usir (ku aranjeun) maranéhna (Lut jeung jalma-jalma anu nurut ka anjeunna) ti ieu nagri aranjeun. Maranéhna téh (kaasup) jalma-jalma anu nganggap dirina suci.”"
    },
    {
      "sura": 7,
      "verse": 83,
      "text": "Nya kitu, Kami nyalametkeun anjeunna (Lut) jeung golonganana, kajaba bojona, sabab manéhna mah kaasup golongan jalma-jalma anu netep (di imahna tuluy bareng-bareng diancurkeun)."
    },
    {
      "sura": 7,
      "verse": 84,
      "text": "Kami ngucurkeun hujan (batu) ka maranéhna. Mangka, geura pék titénan ku hidep (Muhammad), kumaha ahirna jalma-jalma nu nyieun dosa téh."
    },
    {
      "sura": 7,
      "verse": 85,
      "text": "Ka kaom Madyan, Kami (ngutus) Su’éb, dulur maranéhna. Anjeunna nyarita (ka kaomna), “Hé kaom kuring, geura ibadah ka Allah! Sabenerna teu aya pangéran pikeun aranjeun iwal ti Mantenna nyalira. Sabenerna geus datang ka aranjeun hiji bukti anu nyata ti Pangéran aranjeun. (Ku kituna,) aranjeun kudu nyampurnakeun takeran jeung timbangan, ulah rék ngarugikeun batur saeutik ogé, jeung ulah nyieun karuksakan di ieu bumi sanggeusna (diciptakeun ku Allah). Éta téh leuwih hadé pikeun aranjeun lamun aranjeun kaasup jalma-jalma iman mah."
    },
    {
      "sura": 7,
      "verse": 86,
      "text": "Sarta kadé aranjeun ulah diuk di saban jalan bari nyingsieunan jeung ngahalang-halang ka jalma-jalma nu geus iman ka Mantenna ti jalan Allah, sarta miharep méngkolkeun ti jalan Allah. Ingetan ku aranjeun, waktu aranjeun baheulana mah saeutik, terus Allah ngalobaan jumlah aranjeun. Pék geura tengetan (ku aranjeun) kumaha ahirna jalma-jalma nu nyieun karuksakan."
    },
    {
      "sura": 7,
      "verse": 87,
      "text": "Lamun aya sagolongan ti antara aranjeun anu iman kana (ajaran) nu kuring geus diutus (pikeun nepikeunana), sarta aya sagolongan deui anu henteu iman (kana éta ajaran), atuh sing sabar (aranjeun kabéh), nepi ka Allah netepkeun kaputusan ti antara urang saréréa. Mantenna mah pangsaé-saéna anu méré putusan."
    },
    {
      "sura": 7,
      "verse": 88,
      "text": "Gegedén-gegedén nu gumedé ti kaom Su’éb nyarita, “Hé Su’éb, pasti kuring saréréa bakal ngusir anjeun jeung jalma-jalma anu iman ti nagri kuring saréréa, kajaba lamun anjeun balik deui kana agama kuring saréréa.” Suéb ngawaler, “Naha (anjeun rék ngusir kuring saréréa) sanajan kuring saréréa téh teu suka?"
    },
    {
      "sura": 7,
      "verse": 89,
      "text": "Kuring saréréa bener-bener geus ngaréka-réka kabohongan anu kacida gedéna ka Allah upama kuring saréréa mulang deui kana agama aranjeun, saparantos Allah nyalametkeun kuring saréréa ti éta (agama aranjeun). Ogé henteu pantes pikeun kuring saréréa balik deui kana éta agama, kajaba upami Allah Pangéran kuring saréréa ngersakeun. Élmuna Pangéran kuring saréréa mah ngawengku kana sagala perkara. Mung ka Allah wungkul kuring saréréa tawakal. Nun Pangéran abdi sadaya, mugia Gusti masihan kaputusan di antara abdi sareng kaom abdi kalayan hak (adil). Gusti mah nu pangsaé-saéna masihan putusan.”"
    },
    {
      "sura": 7,
      "verse": 90,
      "text": "Gegedén-gegedén ti kaomna (Su’éb) nu kapir nyarita kieu (ka babaturanana), “Lamun seug maranéh nurut ka Su’éb, saenyana maranéh téh bakal jadi jalma-jalma anu rugi.”"
    },
    {
      "sura": 7,
      "verse": 91,
      "text": "Tuluy datang lini anu tumiba ka maranéhna nu kacida gedéna, tuluy maranéhna patulayah paraéh di jéro imah-imahna anu geus runtuh."
    },
    {
      "sura": 7,
      "verse": 92,
      "text": "Jalma-jalma anu ngabohongkeun ka Su’éb téh saolah-olah henteu kungsi cicing netep di éta (nagri). Maranéhna anu ngabohongkeun ka Su’éb téh éta jalma-jalma anu rugi."
    },
    {
      "sura": 7,
      "verse": 93,
      "text": "Mangka Su’éb angkat ngantunkeun maranéhna bari nyarios, “Héi kaom kuring, saenyana kuring téh bener-bener geus nepikeun risalah-risalah Pangéran kuring ka aranjeun, sarta kuring geus méré naséhat ka aranjeun. Atuh kumaha kuring rék sedih ka (nasib) jalma-jalma kapir?”"
    },
    {
      "sura": 7,
      "verse": 94,
      "text": "Kami teu pati-pati ngutus hiji nabi ka hiji nagri (tuluy nu nyicingan nagrina ngabohongkeun ka éta nabi) kajaba Kami nibakeun ka éta nu nyicingan siksaan mangrupa kaheurin jeung kasusah sangkan maranéhna (daék tunduk) jeung handap asor."
    },
    {
      "sura": 7,
      "verse": 95,
      "text": "Tuluy Kami ngaganti éta kasusah ku kasenangan nepi ka (katurunan tur harta maranéhna) nambahan loba, tuluy maranéhna ngomong, “Saenyana karuhun-karuhun kuring ngarasakeun kasusah jeung kabungah.” Ku lantaran kitu, Kami nibankeun siksaan nu ngadadak ka maranéhna, saméntara maranéhna henteu nyadar."
    },
    {
      "sura": 7,
      "verse": 96,
      "text": "Lamun seug pangeusi nagri-nagri iman tur takwa, pasti Kami bakal ngabukakeun ka maranéhna kaberkahan ti langit jeung ti bumi, tapi maranéhna ngabohongkeun kana éta (ayat-ayat Kami), mangka Kami nyiksa ka maranéhna ku sabab pagawéan-pagawéan nu dipilampah ku maranéhna."
    },
    {
      "sura": 7,
      "verse": 97,
      "text": "Naha éta nu nyicingan nagri téh ngarasa aman tina siksa Kami nu bakal datang dina wanci peuting ka maranéhna, (nyaéta) dina waktu maranéhna keur saré?"
    },
    {
      "sura": 7,
      "verse": 98,
      "text": "Atawa naha éta nu nyicingan nagri téh ngarasa aman tina siksaan Kami nu bakal datang dina wanci isuk-isuk, (nyaéta) waktu maranéhna keur heureuy?"
    },
    {
      "sura": 7,
      "verse": 99,
      "text": "Atawa naha maranéhna téh ngarasa aman tina siksa Allah (anu teu diduga-duga)? Teu aya nu ngarasa aman tina siksaan Allah anging jalma-jalma anu rugi."
    },
    {
      "sura": 7,
      "verse": 100,
      "text": "Atawa naha can jelas pikeun jalma-jalma anu geus ngawaris nagri sanggeus (diancurkeun) pangeusina, yén sabenerna lamun Kami ngersakeun mah, tangtu Kami nyiksa ka maranéhna ku lantaran dosa-dosana jeung Kami ngonci pageuh haté-haténa? Atuh maranéhna henteu bisaeun ngadéngé (atikan)."
    },
    {
      "sura": 7,
      "verse": 101,
      "text": "Éta nagri-nagri (anu geus diancurkeun) téh ku Kami dicaritakeun sabagian riwayatna ka hidep. Rasul-rasul maranéhna bener-bener geus datang ka maranéhna kalayan mawa bukti-bukti anu nyata, tapi maranéhna henteu iman (ogé) kana naon anu geus dibohongkeun saméméhna kénéh. Tah kitu Allah ngonci haté jalma-jalma kapir téh."
    },
    {
      "sura": 7,
      "verse": 102,
      "text": "Kami henteu manggihan kalolobaan ti antara maranéhna nyumponan kana jangji. Malah sabalikna Kami manggihan kalolobaan ti antara maranéhna téh jalma-jalma anu bener-bener pasék."
    },
    {
      "sura": 7,
      "verse": 103,
      "text": "Sanggeus maranéhna, tuluy Kami ngutus Musa kalawan mawa bukti-bukti Kami ka Fir’aun jeung para gegedén-gegedén kaomna, tuluy maranéhna ingkar kana éta bukti-bukti. Pék titénan kumaha balukarna jalma-jalma anu geus nyieun karuksakan."
    },
    {
      "sura": 7,
      "verse": 104,
      "text": "Musa nyarios, “Yeuh Fir’aun, kuring téh bener-bener utusan ti Pangéran sakumna alam."
    },
    {
      "sura": 7,
      "verse": 105,
      "text": "Wajib pikeun kuring teu nyaritakeun (hiji perkara) ngeunaan Allah, anging anu bener. Kuring bener-bener datang ka aranjeun bari mawa bukti nu nyata ti Pangéran aranjeun. Atuh geura leupaskeun Bani Israél (sina indit) bareng jeung kuring!”"
    },
    {
      "sura": 7,
      "verse": 106,
      "text": "Manéhna (Fir’aun) ngajawab, “Lamun bener mah anjeun datang mawa bukti, sok atuh geura témbongkeun. (Éta ogé) lamun anjeun kaasup jalma-jalma anu bener.”"
    },
    {
      "sura": 7,
      "verse": 107,
      "text": "Saterusna (Musa) ngabalangkeun iteukna, ujug-ujug baé éta iteuk téh jadi oray nu nyaan."
    },
    {
      "sura": 7,
      "verse": 108,
      "text": "Anjeunna ngaluarkeun pananganna, mangka pananganna téh ujug-ujug jadi bodas (cahayaan) pikeun jalma-jalma anu ningali."
    },
    {
      "sura": 7,
      "verse": 109,
      "text": "Gegedén-gegedén kaom Fir’aun nyarita kieu, “Ieu jalma téh bener-bener tukang sihir anu pinter."
    },
    {
      "sura": 7,
      "verse": 110,
      "text": "Anu boga maksud ngusir aranjeun ti nagri aranjeun.” (Fir’aun nyarita), “Cing kumaha atuh anjuran ti aranjeun?”"
    },
    {
      "sura": 7,
      "verse": 111,
      "text": "Maranéhna (para gegedén) ngajawab, “Antepkeun heula (kanggo saméntawis mah) manéhna jeung dulurna, teras geura utus ka saban-saban kota sababaraha jalmi supados ngumpulkeun (tukang-tukang sihir),"
    },
    {
      "sura": 7,
      "verse": 112,
      "text": "supados engké maranéhna ngabantun sadaya tukang sihir anu palinter ka anjeun.”"
    },
    {
      "sura": 7,
      "verse": 113,
      "text": "Tukang sihir datang ka Fir’aun bari nyarita, “(Naha) leres abdi sadaya bakal kenging hadiah saupami abdi sadaya meunang (tanding)?”"
    },
    {
      "sura": 7,
      "verse": 114,
      "text": "Manéhna (Fir’aun) ngajawab, “Enya! Malah saenyana maranéh téh pasti kaasup jalma-jalma anu deukeut (ka kuring).”"
    },
    {
      "sura": 7,
      "verse": 115,
      "text": "Maranéhna (para tukang sihir) nyarita, “Hé Musa, naha anjeun anu ngabalangkeun ti heula, atawa kuring?”"
    },
    {
      "sura": 7,
      "verse": 116,
      "text": "Anjeunna (Musa) ngawaler, “Pék balangkeun (ti heula)!” Nalika geus ngabalangkeun (tali-talina), maranéhna nyihir panon jalma loba jeung ngajadikeun éta jalma loba téh sieun, sabab maranéhna ngadatangkeun sihir nu kacida gedéna (pikaahéngeun)."
    },
    {
      "sura": 7,
      "verse": 117,
      "text": "Kami ngawahyukeun ka Musa, “Geura balangkeun éta iteuk hidep!” Ujug-ujug éta iteuk ngaleglegan (béak) sakabéh kapalsuan maranéhna."
    },
    {
      "sura": 7,
      "verse": 118,
      "text": "Ku sabab kitu, mangka kabuktian bebeneran téh jeung (kabuktian ogé yén) sagala rupa nu digawéan ku maranéhna téh jadi mubah."
    },
    {
      "sura": 7,
      "verse": 119,
      "text": "Mangka, maranéhna diéléhkeun di éta tempat tur jadi jalma-jalma nu hina."
    },
    {
      "sura": 7,
      "verse": 120,
      "text": "Éta tukang sihir téh ujug-ujug brek baé ambruk bari sujud. 340)"
    },
    {
      "sura": 7,
      "verse": 121,
      "text": "Maranéhna nyarita, “Abdi sadaya iman ka Pangéran sakumna alam,"
    },
    {
      "sura": 7,
      "verse": 122,
      "text": "(nyaéta) Pangéranana Musa sareng Harun.”"
    },
    {
      "sura": 7,
      "verse": 123,
      "text": "Fir’aun nyarita, “Naha maranéh iman ka manéhna saméméh kuring ngidinan? Saenyana ieu mah bener-bener tipu daya nu geus direncanakeun ku maranéh di ieu kota pikeun ngusir pangeusina. Engké maranéh bakal nyaho (akibatna)."
    },
    {
      "sura": 7,
      "verse": 124,
      "text": "Pasti kuring bakal neukteuk leungeun jeung suku maranéh kalayan diselang-selingkeun (leungeun katuhu jeung suku nu kédé, kitu deui sabalikna), tuluy kuring bakal nyalib maranéh kabéh.”"
    },
    {
      "sura": 7,
      "verse": 125,
      "text": "Maranéhna (tukang sihir) ngajawab, “Saenyana kuring saréréa bakal balik ka Pangéran kuring saréréa."
    },
    {
      "sura": 7,
      "verse": 126,
      "text": "Anjeun (Fir’aun) teu ngahukum ka kuring saréréa, kajaba ku sabab kuring saréréa iman kana ayat-ayat Pangéran kuring saréréa waktu éta ayat nepi ka kuring saréréa.” (Maranéhna ngadoa), “Nun Gusti Pangéran abdi sadaya, mugi Gusti ngalimpahkeun kasabaran ka abdi sadaya sareng mugi Gusti ngajantenkeun maot abdi sadaya dina kaayaan muslim (pasrah sumerah ka Gusti).”"
    },
    {
      "sura": 7,
      "verse": 127,
      "text": "Para gegedén ti kaom Fir’aun nyarita kieu, “Naha anjeun badé ngantep Musa sareng kaomna ngadamel karuksakan di ieu nagri (Mesir) tur ngantunkeun anjeun sareng sesembahan anjeun?” (Fir’aun) ngajawab kieu, “Bakal dipaéhan ku urang barudak lalakina jeung urang antep barudak awéwéna sina hirup. Saenyana urang téh nu ngawasa ka maranéhna.”"
    },
    {
      "sura": 7,
      "verse": 128,
      "text": "Musa nyarios kieu ka kaomna, “Sok aranjeun geura nyuhunkeun pitulung ka Allah jeung sing sabar, lantaran ieu bumi (téh) kagungan Allah. Saenyana ieu bumi téh diwariskeun ka saha baé nu dikersakeun ku Mantenna ti antara hamba-hamba-Na. Akibat (nu alus) téh pikeun jalma-jalma anu takwa.”"
    },
    {
      "sura": 7,
      "verse": 129,
      "text": "Maranéhna (kaom Musa) nyarita kieu, “Abdi sadaya dikaniaya (ku Fir’aun) saméméh sareng saparantos anjeun sumping ka abdi sadaya.” (Musa) ngawaler, “Muga-muga Pangéran aranjeun ngabinasakeun musuh aranjeun sarta ngajadikeun aranjeun kalipah di bumi, tuluy Mantenna bakal ningali kumaha laku lampah aranjeun.”"
    },
    {
      "sura": 7,
      "verse": 130,
      "text": "Tétéla Kami geus méré hukuman ka Fir’aun jeung kaomna ku (ngadatangkeun mangsa halodo) mang taun-taun jeung kakurangan ku bubuahan, sangkan maranéhna meunang atikan."
    },
    {
      "sura": 7,
      "verse": 131,
      "text": "Saterusna upama kahadéan (kama’muran) datang ka maranéhna, nya maranéhna ngomong kieu, “Ieu téh ku sabab (upaya) urang saréréa.” Tapi upama ditibanan ku kasusah, maranéhna neumbeluhkeun kasialanana téh ka Musa jeung anu miluna. Kanyahokeun, sabenerna nasib maranéhna téh aya dina panangan Allah, tapi lolobana ti maranéhna téh teu nyahoeun."
    },
    {
      "sura": 7,
      "verse": 132,
      "text": "Manaréhna ngomong (ka Musa), “Bukti naon baé anu didatangkeun ku anjeun pikeun nyihir ka kuring saréréa, kuring saréréa mah tetep moal iman ka anjeun.”"
    },
    {
      "sura": 7,
      "verse": 133,
      "text": "Mangka, Kami ngirimkeun ka maranéhna angin topan, simeut, kutu, bangkong, jeung getih (cai nginum nu robah jadi getih) minangka bukti-bukti anu jelas. Tapi maranéhna keukeuh baé nyombongkeun diri. Maranéhna téh kaom anu migawé dosa."
    },
    {
      "sura": 7,
      "verse": 134,
      "text": "Nalika ditibanan ku éta siksaan, maranéhna ngomong kieu, “Hé Musa, sok atuh anjeun ngadoa pikeun kuring saréréa ka Pangéran anjeun luyu jeung anu dijangjikeun ku Mantenna ka anjeun. Upama anjeun bisa ngaleungitkeun éta siksaan ti kuring saréréa, tangtu kuring saréréa bakal iman ka anjeun jeung bakal ngantep Bani Israél sina indit jeung anjeun.”"
    },
    {
      "sura": 7,
      "verse": 135,
      "text": "Tapi waktu Kami ngaleungitkeun éta siksaan ti maranéhna nepi kana wates waktu anu kudu kasorang ku maranéhna, nyatana maranéhna téh jalir kana jangjina."
    },
    {
      "sura": 7,
      "verse": 136,
      "text": "Mangka, Kami méré hukuman ka sabagian maranéhna, tuluy Kami ngerelepkeun maranéhna di lautan ku sabab maranéhna geus ngabohongkeun kana ayat-ayat Kami jeung mopohokeun kana éta ayat-ayat Kami."
    },
    {
      "sura": 7,
      "verse": 137,
      "text": "Kami geus ngawariskeun ka éta kaom anu geus dikaniaya (Bani Israél) bumi beulah wétan jeung beulah kulon 341) anu geus diberkahan ku Kami. (Ku kituna,) geus sampurna dawuhan Pangéran hidep anu alus téa (minangka jangji) pikeun kaom Bani Israél ku sabab kasabaranana. Kami geus ngancurkeun sagala nu geus dipigawé ku Fir’aun jeung kaomna, nya kitu deui sagala nu geus diwangun ku maranéhna. 342)"
    },
    {
      "sura": 7,
      "verse": 138,
      "text": "Kami meuntaskeun Bani Israél ka éta lautan (kalayan salamet). Nalika datang ka hiji kaom anu keur nyembah berhala, maranéhna (Bani Israél) téh ngomong kieu, “Hé Musa, cing pangdamelkeun kanggo abdi sadaya pangéran (berhala) sakumaha maranéhna gaduh sababaraha sesembahan (berhala).” (Musa) ngajawab, “Aranjeun téh bener-bener kaom nu bodo.”"
    },
    {
      "sura": 7,
      "verse": 139,
      "text": "Saenyana naon (kamusrikan) anu dianut ku maranéhna bakal diancurkeun jeung bakal mubah sagala anu dipilampah ku maranéhna."
    },
    {
      "sura": 7,
      "verse": 140,
      "text": "Anjeunna (Musa) naros, “Naha pantes lamun kuring néangan pangéran pikeun aranjeun salian ti Allah, padahal Mantenna téh geus ngunggulkeun aranjeun tibatan sakabéh umat (dina mangsa harita)?”"
    },
    {
      "sura": 7,
      "verse": 141,
      "text": "(Sing inget hé Bani Israél) nalika Kami nyalametkeun maranéh ti (Fir’aun) jeung kaomna, anu geus nyiksa ka maranéh ku siksaan nu kacida beuratna. Maranéhna maéhan barudak lalaki maranéh jeung ngantep budak-budak awéwé maranéh sina hirup. Dina éta kajadian téh aya cocoba nu kacida gedéna ti Pangéran maranéh."
    },
    {
      "sura": 7,
      "verse": 142,
      "text": "Kami geus ngajangjikeun ka Musa (rék méré Torét sanggeusna munajat salila) tilu puluh peuting. Kami geus nyampurnakeun éta jumlah peuting ku sapuluh (peuting deui), mangka sampurna wé waktu nu geus ditangtukeun ti Pangéran téh opat puluh peuting. Musa nyarios ka sadérékna, (nyaéta) Harun, “Pék gantikeun kuring dina (mingpin) kaom kuring, benerkeun (diri anjeun jeung kaom anjeun), jeung omat ulah mimiluan jeung jalma-jalma anu migawé karuksakan!”"
    },
    {
      "sura": 7,
      "verse": 143,
      "text": "Nalika Musa sumping pikeun (munajat) dina waktu nu geus ditangtukeun ku Kami jeung Pangéranana parantos ngadawuh (langsung) ka anjeunna, (Musa) nyarios, “Nun Gusti Pangéran abdi! Tingalikeun (Dat Gusti) ka abdi supados abdi tiasa ningal ka Gusti.” (Allah) ngadawuh, “Hidep moal bisa (kawasa) ningal ka Kami, tapi pék tingal ku hidep éta gunung, lamun éta gunung téh tetep dina tempatna (sakumaha biasana), tangtu hidep bisa ningali ka Kami.” Nalika Pangéran anjeunna némbongkeun (kakawasaana-Na) kana éta gunung, 343) atuh éta gunung jadi ancur sarta Musa ngalengerek pingsan. Nalika émut deui, anjeunna nyarios, “Mahasuci Gusti! Abdi tobat ka Gusti. Abdi téh nu pangpayunna iman.”"
    },
    {
      "sura": 7,
      "verse": 144,
      "text": "(Allah) ngadawuh, “Hé Musa, sabenerna Kami geus milih (ngunggulkeun) hidep tibatan jalma-jalma lain (di jaman hidep) pikeun mawa risalah jeung dauhan Kami. Ku sabab kitu, cekel sing pageuh naon anu ku Kuring geus dipaparinkeun ka hidep, sarta hidep kudu jadi bagian ti jalma-jalma anu sukuran!”"
    },
    {
      "sura": 7,
      "verse": 145,
      "text": "Kami geus nuliskeun pikeun Musa dina lawḥ-lawḥ (Torét) 344) sagala perkara minangka atikan jeung katerangan ngeunaan sagala perkara. Mangka, (Kami ngadawuh), “Sok geura cepeng sing pageuh ku hidep jeung paréntahkeun ka kaom hidep sangkan maranéhna nyekel kana (paréntah-paréntah-Na) sahadé-hadéna! 345) Kami bakal némbongkeun ka anjeun (kaancuran) nagri jalma-jalma pasék.” 346)"
    },
    {
      "sura": 7,
      "verse": 146,
      "text": "Kaula (Allah) bakal ngabalieurkeun jalma-jalma anu nyombongkeun dirina di bumi tanpa alesan anu bener tina tanda-tanda (kakawasaan Kaula). Sanajan nénjo kana saban-saban tanda (kakawasaan Kaula), maranéhna tetep moal daékeun iman kana éta tanda. Lamun nénjo kana jalan nu mawa pituduh, tangtu maranéhna moal daék nyorang éta jalan; tapi lamun nénjo kana jalan kasasaran, tangtu ku maranéhna bakal ditempuh. Kitu téh ku sabab saenyana maranéhna ngabohongkeun kana tanda-tanda (kakawasaan) Kami jeung sok mopohokeun kana éta (tanda)."
    },
    {
      "sura": 7,
      "verse": 147,
      "text": "Jalma-jalma anu ngabohongkeun kana tanda-tanda (kakawasaan) Kami jeung kana ayana patepung reujeung ahérat téh, tangtu mubajir sakabéh amalna. Maranéhna diwales sakumaha anu geus dipilampah ku maranéhna."
    },
    {
      "sura": 7,
      "verse": 148,
      "text": "Kaom Musa, sanggeus anjeunna (Musa) angkat (ka gunung Sinai), nyieun (sesembahan mangrupa) anak sapi nu bisa nalangsa (aya soraan) 347) tina perhiasan (emas). Naha maranéhna henteu niténan yén saenyana éta (patung) anak sapi téh teu bisaeun ngomong ka maranéhna jeung henteu (ogé) bisa nuduhkeun jalan (bebeneran) ka maranéhna? (Malah) maranéhna ngajadikeun éta patung téh (jadi sesembahan). Maranéhna téh jalma-jalma anu dolim."
    },
    {
      "sura": 7,
      "verse": 149,
      "text": "Sanggeus maranéhna ngarasa hanjakal ku pagawéanana sarta geus nyaho yén saenyana maranéhna téh geus sasar, maranéhna nyarita kieu, “Saleresna upami Pangéran abdi sadaya henteu maparin rahmat sareng henteu ngahapunten ka abdi sadaya, tinangtos abdi sadaya janten jalmi-jalmi anu rugi.”"
    },
    {
      "sura": 7,
      "verse": 150,
      "text": "Nalika Musa geus mulih ka kaomna kalayan bendu sareng sedih ati, anjeunna nyarios kieu, “Kacida goréng patutna kalakuan nu dipilampah ku aranjeun salila kuring indit téh! Naha atuh aranjeun téh bet gurung-gusuh miheulaan jangji Pangéran aranjeun?” 348) Musa ngabalangkeun éta lawḥ-lawḥ 349) (Torét) sareng nyepeng mastaka sadérékna (Harun) bari ditarik ka anjeunna. (Harun) nyarios kieu, “Hé putra pun biang, ieu kaom tos nganggap héngkér pisan ka kuring téh sarta ampir-ampiran maranéhna téh maéhan kuring. Atuh, anjeun ulah ngajadikeun musuh-musuh surak ningali kanalangsaan sim kuring. Sareng anjeun ulah ngajadikeun sim kuring saperti jalma-jalma anu dolim.”"
    },
    {
      "sura": 7,
      "verse": 151,
      "text": "(Musa) ngadoa kieu, “Nun Gusti Pangéran abdi, mugia Gusti ngahapunten ka abdi sareng ka dulur abdi, sareng mugia Gusti ngalebetkeun abdi sadaya kana rahmat Gusti. Gusti téh Nu Mahaasih ti antawis nu arasih.”"
    },
    {
      "sura": 7,
      "verse": 152,
      "text": "Saenyana jalma-jalma anu ngajadikeun (patung) anak sapi (jadi sesembahan), tangtu bakal narima bebendon ti Pangéranana jeung kahinaan dina kahirupan dunya. Kitu téa, Kami bakal ngawales ka jalma-jalma nu migawé kabohongan."
    },
    {
      "sura": 7,
      "verse": 153,
      "text": "Jalma-jalma nu geus migawé kagoréngan, tuluy tobat jeung iman, tangtu sanggeus éta Pangéran mah Maha Jembar-pangampura (tur) Mahaasih."
    },
    {
      "sura": 7,
      "verse": 154,
      "text": "Sanggeus benduna leler, Musa nyandak (deui) éta lawḥ-lawḥ (Torét), nu dina tulisanana aya pituduh jeung rahmat pikeun jalma-jalma anu sieun ka Pangéranana."
    },
    {
      "sura": 7,
      "verse": 155,
      "text": "Musa milih tujuh puluh jalma ti kaomna pikeun (ménta pangampura ka Kami) dina waktu nu geus ditangtukeun ku Kami. Nalika maranéhna ditimpa lini nu kacida gedéna, Musa nyarios, “Nun Gusti Pangéran abdi, upami Gusti ngersakeun mah, tangtos Gusti parantos ngabinasakeun maranéhna tur abdi saméméh ieu. Naha Gusti badé ngabinasakeun abdi sadaya sabab padamelan nu parantos dipilampah ku jalmi-jalmi anu bodo ti antawis abdi sadaya? Éta mung saukur cocobi ti Gusti. Gusti nyasarkeun ku éta cocobi ka saha baé nu dikersakeun ku Gusti sareng Gusti maparin pituduh ka saha baé nu dikersakeun ku Gusti. 350) Gusti pamimpin abdi sadaya. Kumargi kitu, mugi Gusti ngahapunten ka abdi sadaya sareng mugi maparin rahmat. Gusti mah Pangsaéna ti antawis nu maparin pangapunten."
    },
    {
      "sura": 7,
      "verse": 156,
      "text": "Mugi Gusti netepkeun kasaéan kanggo abdi sadaya di ieu dunya sareng kanggo abdi sadaya jaga di ahérat. Saleresna abdi sadaya téh mulih (tobat) ka Gusti.” Mantenna ngadawuh, “Siksaan Kaula bakal ditibankeun ka saha baé nu dikersakeun ku Kaula. Rahmat Kaula ngawengku kana sagala rupa perkara. Mangka, Kaula bakal netepkeun éta rahmat pikeun jalma-jalma takwa jeung anu mikeun jakat, ogé pikeun jalma-jalma anu iman kana ayat-ayat Kaula."
    },
    {
      "sura": 7,
      "verse": 157,
      "text": "(Nyaéta) jalma-jalma anu tumut ka éta Rasul, Nabi nu ummi, anu (namina) ku maranéhna kapanggih ditulis dina Torét jeung dina Injil nu aya di maranéhna; Anu maréntah ka maranéhna migawé kahadéan jeung nyegah perkara anu mungkar. Anjeunna ogé ngahalalkeun sagala nu alus pikeun maranéhna, tur ngaharamkeun sagala rupa nu matak goréng ka maranéhna. Anjeunna ogé ngabébaskeun ti maranéhna beungbeurat jeung bangbaluh nu aya di maranéhna. 351) Aya ogé jalma-jalma anu iman ka anjeunna, ngamulyakeun ka anjeunna, nulungan ka anjeunna, jeung tumut kana cahaya nu caang anu diturunkeun ka anjeunna (Al-Qur’an). Nya aranjeunna téh jalma-jalma nu untung."
    },
    {
      "sura": 7,
      "verse": 158,
      "text": "Pok carioskeun ku hidep (Muhammad), “Hé manusa, saenyana kuring téh utusan Allah anu kagungan karajaan langit jeung bumi pikeun aranjeun sadayana. Henteu aya Pangéran (anu hak disembah) iwal ti Mantenna anu ngahirupkeun sareng anu ngamaotkeun. Ku sabab kitu, kudu iman aranjeun ka Allah sareng ka Rasul-Na, (nyaéta) Nabi anu ummi, anu iman ka Allah jeung kana kalimah-kalimah-Na (kitab-Kitab-Na). Kudu nurut ka éta Rasul sangkan aranjeun meunang pituduh.”"
    },
    {
      "sura": 7,
      "verse": 159,
      "text": "Ti antara kaom Musa aya hiji umat anu masihan pituduh (ka manusa) kalayan (anu) bener jeung kalayan éta (ogé) aranjeunna milampah adil jeung ngajalankeun kaadilan. 352)"
    },
    {
      "sura": 7,
      "verse": 160,
      "text": "Kami geus ngabagi maranéhna (Bani Israél) jadi dua welas golongan anu masing-masing ngabogaan jumlah nu loba. Kami geus ngawahyukeun ka Musa dina waktu kaomna ménta cai ka anjeunna, “Teunggeul éta batu ku iteuk hidep! Tangtu mancer tina éta (batu) téh dua welas cinyusu. Pasti, saban golongan geus pada nyaho kana tempat nginumna séwang-séwangan.” Kami geus mayungan maranéhna ku méga jeung geus nurunkeun ka maranéhna mannā jeung salwa. 353) (Allah ngadawuh), “Pék geura dahar nu aralus tina rejeki nu geus dikurniakeun ku Kami ka maranéh!” Maranéhna henteu pisan-pisan ngadoliman ka Kami, tapi maranéhna nu sok ngadoliman ka dirina sorangan."
    },
    {
      "sura": 7,
      "verse": 161,
      "text": "(Sing inget) nalika dicaritakeun ka maranéhna (Bani Israél), “Pék cicing di ieu nagri (Baitul Maqdis), sarta pék dahar tina (sagala hasil bumi)na di mana baé dikarepkeun ku maranéh! Pok ucapkeun, ‘Mugi Gusti ngabébaskeun sagala rupi dosa abdi sadaya!’ Kudu asup kana éta panto gerbang bari rengkuh! (Lamun maranéh ngalakonan kana sakabéhna), tangtu Kami bakal nghampura kana kasalahan-kasalahan maranéh. Kami bakal nambahan (kurnia) ka jalma-jalma anu migawé kahadéan.”"
    },
    {
      "sura": 7,
      "verse": 162,
      "text": "Mangka, jalma-jalma nu dolim ti antara maranéhna geus ngaganti (éta ucapan) ku ucapan nu teu diparéntahkeun ka maranéhna, 354) atuh Kami nibankeun ka maranéhna siksaan ti langit ku sabab maranéhna sok migawé kadoliman."
    },
    {
      "sura": 7,
      "verse": 163,
      "text": "Pék tanyakeun ku hidep (Muhammad) ka maranéhna (Bani Israél) ngeunaan hiji nagri 355) nu ayana deukeut lautan waktu maranéhna ngarempak aturan dina poé Sabat, 356) (nyaéta) dina waktu datang ka maranéhna lauk-lauk (nu aya di sabudeureun) maranéhna bari narémbongan dina cai, padahal dina poé-poé lain Sabat mah éta lauk-lauk téh tara pisan nyalampeurkeun ka maranéhna. Tah kitu pisan Kami méré cocoba ka maranéhna ku sabab maranéhna sok migawé kapasékan."
    },
    {
      "sura": 7,
      "verse": 164,
      "text": "(Sing inget) dina waktu hiji golongan ti antara maranéhna nyarita, “Ku naon aranjeun maké nganaséhatan hiji kaom anu geus puguh dibinasakeun atawa disiksa ku Allah kalayan siksaan anu beurat?” Maranéhna ngajawab, “Supaya urang saréréa boga alesan (ngaleupaskeun tanggung-jawab) ka Pangéran aranjeun 357) jeung sangkan maranéhna takwa.”"
    },
    {
      "sura": 7,
      "verse": 165,
      "text": "Mangka, sanggeus maranéhna mopohokeun kana naon anu dipépélingkeun ka maranéhna, Kami nyalametkeun jalma-jalma nu nyegah (batur migawé) kajahatan jeung Kami nibankeun ka jalma-jalma nu dolim siksaan nu pohara nyerina ku sabab maranéhna sok migawé kapasékan."
    },
    {
      "sura": 7,
      "verse": 166,
      "text": "Tuluy, dina waktu maranéhna nyombongkeun dirina tina sakur nu dicegah, Kami ngadawuh ka maranéhna, “Sing jaradi monyét nu hina!”"
    },
    {
      "sura": 7,
      "verse": 167,
      "text": "(Sing inget) nalika Pangéran hidep nguningakeun yén saleresna Mantenna bakal ngutus ka maranéhna (Bani Israél) jalma-jalma anu bakal nibankeun sagoréng-goréngna siksaan ka maranéh nepi ka Poé Kiamat. Sabenerna Pangéran hidep téh gancang pisan siksa-Na jeung sabenerna Mantenna mah Maha Jembar-pangampura (tur) Mahaasih."
    },
    {
      "sura": 7,
      "verse": 168,
      "text": "Kami geus ngabagi-bagi maranéhna di ieu bumi jadi sababaraha golongan. Ti antarana aya jalma-jalma nu soléh jeung aya (ogé) anu henteu kitu. Kami nyoba ka maranéhna ku mangrupa-rupa kani’matan jeung (ogé ku) mangrupa-rupa kagaroréngan sangkan maranéhna balik (kana bebeneran)."
    },
    {
      "sura": 7,
      "verse": 169,
      "text": "Saterusna, sanggeus maranéhna, datang generasi (nu leuwih goréng) nu ngawaris Kitab (Toret). Maranéhna milih ieu harta banda dunyawi nu teu sapira (minangka gaganti tina kahadéan), tuluy maranéhna ngomong, “Urang saréréa (engké ogé) bakal dihampura.” Engké lamun datang ka maranéhna harta banda (dunyawi) saloba éta deui, tangtu maranéhna bakal nyokot ogé kana éta harta. Lainna maranéhna téh geus katalian jangji dina Kitab (Torét) yén maranéhna téh moal nyaritakeun ka Allah anging anu bener. Apan maranéhna téh geus diajar kana sakur nu aya dina jero éta Kitab? Nagri ahérat téh leuwih alus pikeun maranéhna nu takwa. Mangka, naha maranéh teu ngagunakeun akal?"
    },
    {
      "sura": 7,
      "verse": 170,
      "text": "Jalma-jalma nu nyekel kana Kitab (Toret) sarta ngadegkeun salat, sabenerna Kami moal rék mopohokeun ganjaran jalma-jalma nu soléh."
    },
    {
      "sura": 7,
      "verse": 171,
      "text": "(Sing inget) nalika Kami ngangkat éta gunung ka luhureun maranéha, saolah-olah éta (gunung) téh iuh-iuhna méga. Maranéhna yakin yén éta (gunung) téh bakal ninggang ka maranéhna. (Kami ngadawuh ka maranéhna), “Carekel sing pageuh naon baé anu ku Kami geus dibikeun ka maranéh jeung kudu inget terus (amalkeun) kana sakur nu aya di jerona sangkan maranéh jadi jalma-jalma anu takwa!”"
    },
    {
      "sura": 7,
      "verse": 172,
      "text": "(Sing inget) nalika Pangéran hidep ngaluarkeun tina tulang tonggong anak incu Adam katurunan maranéhna, sareng Allah nyandak kasaksian pikeun diri maranéhna sorangan (bari ngadawuh), “Lain Kami téh Pangéran maranéh?” Maranéhna ngajawab, “Sumuhun (Gusti téh Pangéran abdi sadaya). Abdi sadaya nyakséni!” (Kami ngalakukeun kitu téh) sangkan dina Poé Kiamat maranéh teu ngomong kieu, “Saenyana abdi sadaya talodéh kana ieu (katangtuan).”"
    },
    {
      "sura": 7,
      "verse": 173,
      "text": "Atawa sangkan maranéh (teu) ngomong kieu, “Saeunyana karuhun abdi sadaya geus musrik ka (Pangéran) ti baréto, sédéngkeun abdi sadaya téh nyaéta katurunan nu (datang) ti sanggeus aranjeunna. Atuh naha Gusti badé nyiksa abdi sadaya ku margi padamelan jalma-jalma nu (kapungkur) migawé kabatilan?” 358)"
    },
    {
      "sura": 7,
      "verse": 174,
      "text": "Tah kitu pisan Kami ngajelaskeun éta ayat-ayat kalayan jelas sangkan maranéhna mulang deui (kana bebeneran)."
    },
    {
      "sura": 7,
      "verse": 175,
      "text": "Bacakeun ku hidep (Muhammad) ka maranéhna (ngeunaan) béja jalma anu geus dikurniakeun ku Kami ayat-ayat Kami. Tuluy manéhna ngaleupaskeun diri tina éta ayat, tuluy sétan nuturkeun manéhna (nepi ka manéhna kagoda). Mangka, manéhna kaasup jalma-jalma anu sasar."
    },
    {
      "sura": 7,
      "verse": 176,
      "text": "Lamun ngersakeun, tangtu Kami bakal ngaluhurkeun (darajat)na ku éta (ayat-ayat), tapi manéhna geus condong kana dunya jeung nurutkeun hawa napsuna. Mangka, babandinganana téh saperti anjing. Lamun hidep ngagebah, tangtu bakal ngelélkeun létahna, tapi lamun ku hidep diantep, éta anjing téh sarua ngelélkeun létahna (deui). Éta téh babandingan jalma-jalma anu ngabohongkeun ayat-ayat Kami. Ku kituna, pék caritakeun éta kisah-kisah téh sangkan maranéhna daékeun mikir."
    },
    {
      "sura": 7,
      "verse": 177,
      "text": "Goréng patut pisan babandingan kaom nu ngabohongkeun kana ayat-ayat Kami téh. Maranéhna téh ngan ngadoliman ka dirina sorangan."
    },
    {
      "sura": 7,
      "verse": 178,
      "text": "Saha baé jalma nu dipaparinan pituduh ku Allah, nya manéhna téh nu meunang pituduh; Saha baé jalma anu disasarkeun ku Allah, nya maranéhna téh kaasup jalma-jalma anu rugi."
    },
    {
      "sura": 7,
      "verse": 179,
      "text": "Tétéla Kami bener-bener geus nyiptakeun loba pisan ti golongan jin jeung manusa pikeun (asup naraka) Jahanam (ku sabab kasasaranana). Maranéhna téh miboga haté anu ku maranéhna teu digunakeun pikeun ngahartikeun (ayat-ayat Allah), ngabogaan panon anu ku maranéhna henteu digunakeun pikeun nénjo (ayat-ayat Allah), jeung ngabogaan ceuli anu ku maranéhna henteu digunakeun pikeun ngadéngé (ayat-ayat Allah). Maranéhna téh kawas sato ingonan, malah leuwih sasar deui. Maranéhna téh jalma-jalma anu talodéh."
    },
    {
      "sura": 7,
      "verse": 180,
      "text": "Allah ngagaduhan Asmaul Husna (jenengan-jenengan anu saé). Ku sabab kitu, geura ngadoa ka Mantenna kalayan nyébat éta (Asmaul Husna), jeung tinggalkeun baé jalma-jalma nu nyalah-hartikeun jenengan-jenengana-Na. 359) Engké maranéhna téh tangtu bakal meunang wawales tina sagala rupa anu geus dipilampah."
    },
    {
      "sura": 7,
      "verse": 181,
      "text": "Sabagian ti antara jalma-jalma anu ku Kami geus diciptakeun aya sagolongan umat anu méré pituduh kalayan (dasar) anu bener jeung kalayan éta (ogé) maranéhna milampah kaadilan."
    },
    {
      "sura": 7,
      "verse": 182,
      "text": "Jalma-jalma anu ngabohongkeun kana ayat-ayat Kami bakal diantep ku Kami supaya maranéhna saeutik-saeutik (ngajugjug kana kaancuran) tina lebah anu ku maranéhna teu dikayahokeun."
    },
    {
      "sura": 7,
      "verse": 183,
      "text": "Kami bakal méré témpo ka maranéhna. Tétéla siasat Kami téh kacida pisan kuatna. 360)"
    },
    {
      "sura": 7,
      "verse": 184,
      "text": "Naha maranéhna téh teu mikir yén babaturanana téh (Muhammad) henteu gélo saeutik ogé? Anjeunna mah ngan jalma nu purah méré pépéling anu jelas."
    },
    {
      "sura": 7,
      "verse": 185,
      "text": "Naha maranéhna henteu niténan karajaan langit jeung bumi sarta sagala anu diciptakeun ku Allah jeung kana kamungkinan geus deukeutna waktu (kabinasaan) maranéhna? Tuluy, béja mana deui sanggeus ieu nu ku maranéhna bakal dipercaya?"
    },
    {
      "sura": 7,
      "verse": 186,
      "text": "Saha baé anu ku Allah disasarkeun, tangtu moal aya anu kawasa méré pituduh. Allah bakal ngantep maranéhna kagubag-gabig dina kasasaranana. 361)"
    },
    {
      "sura": 7,
      "verse": 187,
      "text": "Maranéhna nanyakeun ka hidep (Muhammad) ngeunaan Kiamat, “Iraha éta kajadianana?” Pok ucapkeun, “Saenyana élmu ngeunaan Kiamat ngan aya di mungguhing Pangéran kuring. Moal aya (hiji jalma) nu bisa ngébréhkeun kana waktu kajadianana iwal ti Mantenna. (Kiamat) téh kacida beuratna (éwuh-pakéwuhna pikeun mahluk) nu di langit jeung di bumi. Kiamat moal datang ka aranjeun anging ngadadak.” Maranéhna nanyakeun deui ka hidep saolah-olah hidep téh nyaho (iraha kajadian Kiamat). Pok atuh ucapkeun deui, “Sabenerna élmu ngeunaan (Poé Kiamat) téh ngan wungkul aya di mungguhing Allah, tapi lolobana manusa téh henteu nyarahoeun.”"
    },
    {
      "sura": 7,
      "verse": 188,
      "text": "Pék caritakeun ku hidep (Muhammad), “Kuring henteu kawasa ngadatangkeun kamangpaatan atawa nolak kana kamadaratan pikeun kuring, anging sakur anu dikersakeun ku Allah. Lamun seug kuring nyaho kana perkara nu gaib, tangtu kuring bakal nyieun kahadéan saloba-lobana sarta bahaya ogé moal nibanan ka kuring. Kuring mah taya lian anging purah méré pépéling jeung purah méré béja pangbubungah ka kaom anu iman.”"
    },
    {
      "sura": 7,
      "verse": 189,
      "text": "Mantenna téh nu nyiptakeun aranjeun tina diri nu sahiji (Adam) jeung ti anjeunna Mantenna ngajadikeun pasanganana sangkan anjeunna condong jeung ngarasa tengtrem ka pasanganana. Tuluy, sanggeus anjeunna sapatemon jeung (garwana), garwana ngandung anu hampang. Mangka, anjeunna lumangsung kalayan hampang. Tuluy, sabot anjeunna ngarasa beurat, duanana (istri sareng carogéna) ngadoa ka Allah Pangéran aranjeunna, “Saleresna, upami Gusti maparinan ka abdi anak anu soléh, tangtu abdi sadaya téh kalebet golongan jalmi-jalmi anu sukuran.” 362)"
    },
    {
      "sura": 7,
      "verse": 190,
      "text": "Saterusna, saparantos Mantenna maparin ka duanana putra anu soléh, maranéhna (jalma-jalma musrik) ngajadikeun sarékat pikeun Allah 363) dina (nyiptakeun) putra nu ku Mantenna geus dipaparinkeun. Mahaluhur Allah tina sakur nu disarékatkeun ku maranéhna."
    },
    {
      "sura": 7,
      "verse": 191,
      "text": "Naha maranéhna nyarékatkeun (Allah ku) berhala nu henteu pisan-pisan bisaeun nyieun naon-naon, malah manéhna (berhala) sorangan diciptakeun?"
    },
    {
      "sura": 7,
      "verse": 192,
      "text": "Éta (berhala) teu bisaeun méré pitulung ka maranéhna jeung (malah) ka dirina sorangan ogé henteu bisaeun nulungan."
    },
    {
      "sura": 7,
      "verse": 193,
      "text": "Lamun aranjeun (hé jalma-jalma musrik) ngajak maranéhna (éta berhala-berhala) pikeun méré pituduh ka aranjeun, éta berhala henteu bisa nyumponan kana panggero aranjeun. Sarua baé (hasilna) pikeun aranjeun, naha aranjeun ngajak ka maranéhna atawa cicing ogé."
    },
    {
      "sura": 7,
      "verse": 194,
      "text": "Saenyana berhala-berhala anu ku maranéh sok disambat ti salian Allah téh nyaéta mahluk (anu héngkér) jiga maranéh. Mangka, sok atuh sambat éta berhala-berhala téh tuluy maranéhna sina nedunan kana panyambat maranéh lamun enya mah maranéh téh jalma-jalma bener."
    },
    {
      "sura": 7,
      "verse": 195,
      "text": "Naha maranéhna (berhala-berhala) téh bogaeun suku paranti leumpang, bogaeun leungeun paranti nyekel kalayan kuat, 364) bogaeun panon paranti nénjo, atawa bogaeun ceuli paranti ngadéngé? Pék caritakeun ku hidep (Muhammad), “Sok geura sambat éta (berhala-berhala aranjeun) téh anu disangka sarékat Allah, tuluy pék geura gawé tipu daya (pikeun nyilakakeun) kuring. Tong ditunda-tunda deui!"
    },
    {
      "sura": 7,
      "verse": 196,
      "text": "Saenyana nu nangtayungan kuring mah nyaéta Allah anu parantos nurunkeun Kitab suci (Al-Qur’an). Mantenna nu nangtayungan ka jalmi-jalmi nu soléh."
    },
    {
      "sura": 7,
      "verse": 197,
      "text": "Berhala-berhala anu ku aranjeun disambat salian ti Allah téh moal sanggup nulungan aranjeun, malahan teu bisaeun nulungan ka dirina sorangan ogé.”"
    },
    {
      "sura": 7,
      "verse": 198,
      "text": "Lamun maranéh nyambat ka éta berhala-berhala pikeun méré pituduh, maranéhna moal bisa ngadéngé. Maranéh nganggap maranéhna téh niténan ka maranéh, padahal maranéhna mah henteu nénjo."
    },
    {
      "sura": 7,
      "verse": 199,
      "text": "Atuh hidep (Muhammad) sing jadi jalma anu méré hampura baé! Pék geura paréntah (jalma-jalma) kana nu ma’rup jeung geura ngabalieur ti jalma-jalma anu bodo!"
    },
    {
      "sura": 7,
      "verse": 200,
      "text": "Lamun sétan datang pikeun ngagoda hidep (Muhammad), atuh geura ménta panangtayungan ka Allah. 365) Sabenerna Mantenna mah Maha Ngadangu (tur) Mahauninga."
    },
    {
      "sura": 7,
      "verse": 201,
      "text": "Saenyana jalma-jalma anu takwa lamun seug dibayang-bayangan ku pikiran jahat (migawé dosa) ti sétan, aranjeunna mah gancang-gancang inget kana (dosa jeung ganjaran ti) Allah. Mangka, harita kénéh aranjeunna mah ningal (kana bebeneran)."
    },
    {
      "sura": 7,
      "verse": 202,
      "text": "Babaturan sétan-sétan (nyaéta jalma kapir jeung jalma pasék) ngabantuan sétan-sétan dina kasasaran, tuluy maranéhna henteu eureun-eureun tina (nyasarkeun)."
    },
    {
      "sura": 7,
      "verse": 203,
      "text": "Upama hidep (Muhammad) henteu ngabacakeun hiji ayat ka maranéhna, maranéhna ngomong kieu, “Ku naoan anjeun henteu nyieun sorangan baé éta ayat?” Pék caritakeun ku hidep (Muhammad), “Saenyana kuring mah ngan wungkul tumut kana naon nu geus diwahyukeun ku Pangéran kuring ka kuring. (Al-Qur’an) téh mangrupa bukti-bukti nu jelas ti Pangéran aranjeun, sarta pituduh jeung jadi rahmat pikeun jalma-jalma anu iman.”"
    },
    {
      "sura": 7,
      "verse": 204,
      "text": "Upama Al-Qur’an dibacakeun, pék déngékeun (kalayan taliti) sarta kudu jempé, sangkan aranjeun dipaparinan rahmat. 366)"
    },
    {
      "sura": 7,
      "verse": 205,
      "text": "Sing inget ka Pangéran hidep dina haté hidep kalayan handap asor jeung rasa ajrih, tur teu narikkeun sora, dina saban-saban isuk jeung pasosoré, jeung kadé ulah kaasup jalma-jalma anu haré-haré."
    },
    {
      "sura": 7,
      "verse": 206,
      "text": "Saenyana jalma-jalma nu aya di mungguhing Pangéran hidep téh henteu nyombongkeun dirina tina ibadah ka Allah sareng aranjeunna ngamahasucikeun (ka Mantenna). Mung ka Allah wungkul aranjeunna sumujud. 367)"
    },
    {
      "sura": 8,
      "verse": 1,
      "text": "Aranjeunna nanyakeun ka hidep (Muhammad) ngeunaan (pangbagian) harta rampasan perang. Pék caritakeun, “Harta rampasan perang téh kagungan Allah sareng Rasul (mungguh katangtuan Allah jeung Rasul-Na). Mangka, kudu takwa aranjeun ka Allah jeung geura oméan hubungan jeung sasama sarta sing ta’at ka Allah jeung ka Rasul-Na upama aranjeun jalma-jalma iman mah.”"
    },
    {
      "sura": 8,
      "verse": 2,
      "text": "Saenyana jalma-jalma anu iman téh nyaéta jalma-jalma anu upama disebut jenengan Allah, 368) mangka ngageter haténa. Lamun seug dibacakeun ayat-ayat-Na ka aranjeunna, mangka tambah-tambah (kuat) imanna, sarta ngan ka Pangéranana aranjeunna tawakal."
    },
    {
      "sura": 8,
      "verse": 3,
      "text": "(Nyaéta) jalma-jalma nu ngadegkeun salat jeung nu ngainpakkeun sabagian rejeki nu ku Kami geus dibikeun ka aranjeunna."
    },
    {
      "sura": 8,
      "verse": 4,
      "text": "Nya aranjeunna téh jalma-jalma nu bener-bener iman. Pikeun aranjeunna darajat (luhung) di mungguhing Pangéranana, pangampura, tur rejeki (ni’mat) anu mulya."
    },
    {
      "sura": 8,
      "verse": 5,
      "text": "(Éta kajadian téh) 369) sakumaha Pangéran hidep miwarang ka hidep supaya indit ti imah kalayan (dumasar kana) bebeneran, sanajan sabagaian jalma-jalma nu iman téh teu mikaresep."
    },
    {
      "sura": 8,
      "verse": 6,
      "text": "Maranéhna ngabantah ka hidep (Muhammad) ngeunaan bebeneran (paréntah milu Perang Badar) sanggeusna tétéla (kalawan janji ti Allah yén maranéhna pasti meunang), saolah-olah maranéhna ngarasa digiring kana pimaoteun jeung nénjo (sabab-sabab éta pimaoteun)."
    },
    {
      "sura": 8,
      "verse": 7,
      "text": "(Sing inget) nalika Allah ngajangjikeun ka aranjeun yén salah sahiji ti antara dua golongan 370) (nu ku aranjeun dihareupan) téh nyaéta milik aranjeun, sedengkeun aranjeun miharep yén anu teu boga kakuatan sanjata téh éta milik aranjeun. Tapi Allah rék netepkeun anu bener (Islam) ku katangtuana-Na jeung ngamusnahkeun jalma-jalma kapir nepi ka akar-akarna,"
    },
    {
      "sura": 8,
      "verse": 8,
      "text": "sangkan Allah netepkeun anu bener (Islam) jeung ngaleungitkeun anu batil (sirik), sanajan jalma-jalma nu boga dosa (musrik) téh teu resepeun."
    },
    {
      "sura": 8,
      "verse": 9,
      "text": "(Sing inget) nalika aranjeun ménta pitulung ka Pangéran aranjeun, tuluy Mantenna nedunan pikeun aranjeun (bari ngadawuh), “Sabenerna Kami rék ngadatangkeun bala bantuan keur aranjeun sarébu malaikat nu datangna ngantai terus-terusan.”"
    },
    {
      "sura": 8,
      "verse": 10,
      "text": "Allah teu ngajantenkeun (éta bala bantuan) anging jadi béja pikabungaheun jeung supaya haté aranjeun jadi tengtrem ku sabab éta. Kaunggulan téh ngan aya di mungguhing Allah wungkul. Sabenerna Allah mah Mahagagah (tur) Mahawijaksana."
    },
    {
      "sura": 8,
      "verse": 11,
      "text": "(Sing inget) nalika Allah ngajadikeun anjeun tunduh minangka katengtreman ti Mantenna, sarta nurunkeun cai (hujan) ti langit ka aranjeun pikeun nyucikeun aranjeun ku éta (hujan), ngaleungitkeun gangguan-gangguan sétan tina diri aranjeun, mengkuhkeun haté aranjeun, jeung mancegkeun dampal suku aranjeun."
    },
    {
      "sura": 8,
      "verse": 12,
      "text": "(Sing inget) nalika Pangéran hidep nurunkeun wahyu ka para malaikat, “Sabenerna Kami marengan aranjeun. Ku kituna, pék pancegkeun (pamadegan) jalma-jalma nu geus iman. Engké Kami bakal nibankeun rasa sieun dina haté-haté jalma-jalma kapir. Ku kituna, geura sabet bagian luhur beuheung maranéhna jeung teukteuk tungtung ramo-ramo maranéhna!” 371)"
    },
    {
      "sura": 8,
      "verse": 13,
      "text": "(Katangtuan) nu kitu téh nyaéta ku sabab saenyana maranéhna nangtang ka Allah jeung ka Rasul-Na. Saha baé jalma anu nangtang ka Allah jeung Rasul-Na, sabenerna Allah mah anu pohara beurat siksaan-Na."
    },
    {
      "sura": 8,
      "verse": 14,
      "text": "Tah saperti kitu (hukuman dunya nu ditibankeun ka maranéhna). Ku kituna, pék geura rasakeun éta hukuman téh! (Dina Poé Kiamat engké) sabenerna pikeun jalma-jalma kapir mah siksa naraka."
    },
    {
      "sura": 8,
      "verse": 15,
      "text": "Hé jalma-jalma nu iman, upama aranjeun paamprok jeung jalma-jalma kapir nu bakal nyerang aranjeun, omat ulah balik deui nukangan maranéhna (mundur)!"
    },
    {
      "sura": 8,
      "verse": 16,
      "text": "Saha baé jalma anu mundur dina éta waktu, kajaba ngabélok pikeun ngatur (siasat) perang atawa rék ngagabung jeung pasukan séjénna, nya manéhna pasti bakal balik mawa kamurkaan Allah. Tempatna ogé nyaéta naraka Jahanam. (Éta téh) paggoréng-goréngna tempat pangbalikan."
    },
    {
      "sura": 8,
      "verse": 17,
      "text": "Mangka, (sabenerna mah) lain aranjeun nu maéhan maranéhna téh, tapi Allah anu maéhan maranéhna. Lain hidep nu malédog waktu hidep malédog téh, tapi Allah nu malédog. (Allah midamel kitu téh pikeun ngabinasakeun maranéhna) jeung maparin kaunggulan ka jalma-jalma mu’min kalayan kaunggulan anu hadé. 372) Sabenerna Allah mah Maha Ngadangu (tur) Mahauninga."
    },
    {
      "sura": 8,
      "verse": 18,
      "text": "Éta téh (nyaéta kaunggulan anu gedé). Sabenerna Allah ngalemahkeun tipu daya jalma-jalma kapir."
    },
    {
      "sura": 8,
      "verse": 19,
      "text": "Upama maranéh (kaom kapir) ménta kaputusan (ngeunaan pihak mana anu bener), tétéla éta kaputusan téh geus datang ka maranéh (nyaéta kaunggulan kaom muslimin dina Perang Badar). Lamun seug maranéh eureun (ngamusuhan ka Rasul), nya éta téh leuwih alus pikeun maranéh. (Tapi) lamun seug maranéh balik deui (migawé kadoliman anu sarupa), tangtu Kami bakal balik (ngéléhkeun maranéh). Pasukan manéh téh saeutik ogé moal bisa nolak marabahaya ti maranéh sok sanajan (jumlahna loba). Sabenerna Allah nyarengan ka jalma-jalma nu iman."
    },
    {
      "sura": 8,
      "verse": 20,
      "text": "Hé jalma-jalma nu iman, kudu ta’at ka Allah jeung ka Rasul-Na jeung omat ulah ngabalieur ti Mantenna, padahal aranjeun ngadéngé (paréntah-paréntah jeung cegahanana)."
    },
    {
      "sura": 8,
      "verse": 21,
      "text": "Poma aranjeun ulah saperti jalma-jalma (munapék jeung musrik) anu nyarita kieu, “Kuring saréréa mah ngadéngékeun,” padahal maranéhna teu ngadéngékeun (teu ngalaksanakeun)."
    },
    {
      "sura": 8,
      "verse": 22,
      "text": "Saenyana panggoréng-goréngna mahluk nu kumarayap di luhureun bumi mungguhing Allah mah nyaéta nu torék jeung nu pireu (teu daék ngadéngé jeung teu daék ngomong kahadéan), nyaéta jalma-jalma nu teu ngarti."
    },
    {
      "sura": 8,
      "verse": 23,
      "text": "Lamun seug Allah uninga aya kahadéan di diri maranéhna, tangtu Mantenna bakal ngersakeun maranéhna bisa ngadéngé. 373) Lamun seug Allah ngajadikeun maranéhna bisa ngadéngé, tangtu maranéhna ngabalieur jeung maranéhna mémang ngabalieurkeun diri."
    },
    {
      "sura": 8,
      "verse": 24,
      "text": "He jalma-jalma nu iman, geura cumponan pangajak Allah jeung Rasul-Na (Muhammad) upama anjeunna ngajak ka aranjeun kana sagala rupa anu méré kahirupan ka aranjeun. Sing nyaho yén sabenerna Allah méré wates antara jalma jeung haténa. 374) Saenyana mung ka Allah wungkul aranjeun bakal dikumpulkeun."
    },
    {
      "sura": 8,
      "verse": 25,
      "text": "Geura jaga diri aranjeun tina siksaan nu datangna lain ngan saukur ka jalma-jalma nu dolim wungkul ti antara aranjeun. Kanyahokeun yén sabenerna Allah téh Mahabeurat siksa-Na."
    },
    {
      "sura": 8,
      "verse": 26,
      "text": "Sing inget waktu aranjeun (umat Islam) masih saeutik (jumlahna) tur katindes di bumi (Mekah). (Dina éta mangsa) aranjeun ngarasa sieun yén jalma-jalma bakal nyulik aranjeun, terus Mantenna maparin tempat padumukan (Madinah), ngajadikeun aranjeun kuat kalayan pitulung-Na, jeung maparin rejeki anu aralus sangkan aranjeun sukuran."
    },
    {
      "sura": 8,
      "verse": 27,
      "text": "Hé jalma-jalma nu iman, omat aranjeun ulah rék hianat ka Allah jeung ka Rasul-Na. Omat ogé ulah rék hianat kana amanat anu dipercayakeun ka aranjeun, bari aranjeun téh nyaho."
    },
    {
      "sura": 8,
      "verse": 28,
      "text": "Kanyahokeun yén harta aranjeun jeung anak-anak aranjeun téh teu aya lain iwal ti cocoba. Sabenerna di mungguhing Allah aya ganjaran anu gedé pisan."
    },
    {
      "sura": 8,
      "verse": 29,
      "text": "Hé jalma-jalma nu iman, upama aranjeun takwa ka Allah, tangtu Mantenna bakal masihan Furqān (kamampuan pikeun ngabédakeun antara nu haq jeung nu batil) ka aranjeun, ngahapus kana sagala kasalahan aranjeun, sarta ngahampura (kana dosa-dosa) aranjeun. Allah téh anu kagungan kurnia nu ageung."
    },
    {
      "sura": 8,
      "verse": 30,
      "text": "(Sing inget) nalika jalma-jalma kapir ngarencanakeun tipu daya ka hidep (Muhammad) pikeun menjarakeun, maéhan, atawa ngusir hidep. Maranéhna nyieun tipu daya jeung Allah ngabalés éta tipu daya. Allah téh pangalus-alusna nu males tipu daya."
    },
    {
      "sura": 8,
      "verse": 31,
      "text": "Upama ayat-ayat Kami dibacakeun ka maranéhna, maranéhna ngomong kieu, “Saenyana kuring saréréa geus ngadéngé (ayat nu saperti kieu). Upama hayang mah, tangtu kuring saréréa bisa ngucapkeun nu saperti ieu ogé. Ieu (Al-Qur’an) mah taya lian anging saukur dongéng-dongéng jalma-jalma baheula.”"
    },
    {
      "sura": 8,
      "verse": 32,
      "text": "(Sing inget) nalika (jalma-jalma musrik) nyarita kieu, “Nun Gusti, upama ieu (Al-Qur’an) téh bebeneran ti mungguhing Gusti, mangga atuh geura lungsurkeun hujan ka abdi sadaya mangrupi batu ti langit atanapi tibankeun ka abdi sadaya siksaan anu kacida nyerina.”"
    },
    {
      "sura": 8,
      "verse": 33,
      "text": "Allah teu pati-pati rék nyiksa maranѐhna satungtung hidep (Muhammad) aya kénéh di antara maranéhna, jeung Allah moal nyiksa maranѐhna upama maranéhna masih ménta panghampura. 375)"
    },
    {
      "sura": 8,
      "verse": 34,
      "text": "Naon halanganana Allah teu nyiksa maranѐhna, sedengkeun maranéhna téh terus-terusan ngahalang-halang (jalma) nu rék (ibadah di) Masjidil Haram? Maranéhna téh lain jalma-jalma nu hak jadi pangurusna. Jalma nu boga hak pikeun ngurusna téh nyaéta ngan jalma-jalma anu takwa. Tapi lolobana ti maranéhna téh teu nyahoeun."
    },
    {
      "sura": 8,
      "verse": 35,
      "text": "Salat maranéhna di sakuriling Baitullah téh ngan saukur susuitan jeung kekeprokan. Ku kituna, pék rasakeun ieu siksaan ku sabab maranéh terus-terusan ingkar."
    },
    {
      "sura": 8,
      "verse": 36,
      "text": "Saenyana jalma-jalma kapir téh ngainpakkeun harta bandana pikeun ngahalang-halang (batur) tina jalan Allah. Maranéhna bakal terus ngainpakkeun hartana, tuluy (éta perkara) téh jadi (sabab) kahanjakalan anu gedé keur maranéhna. Ahirna maranéhna bakal diéléhkeun. Maranéhna ogé bakal dikumpulkeun ka naraka Jahanam."
    },
    {
      "sura": 8,
      "verse": 37,
      "text": "(Maksudna dikumpulkeun téh nyaéta) sangkan Allah misahkeun (golongan) nu goréng tinu hadé jeung ngajadikeun sawaréh (golongan) nu goréng aya di luhureun sawaréhna deui, tuluy kabéhanana ditumpukkeun, saterasna Mantenna ngasupkeun (maranéhna) ka naraka Jahanam. Nya maranéhna téh jalma-jalma anu rugi."
    },
    {
      "sura": 8,
      "verse": 38,
      "text": "Pék caritakeun ku hidep (Muhammad) ka jalma-jalma nu kupur yén upama maranéhna eureun (tina kakapiranana jeung asup Islam), tangtu Allah bakal ngahampura kana dosa-dosana anu geus ti heula. Tapi, upama maranéhna balik deui (merangan Nabi), pasti tumiba (ka maranéhna) sunnah (aturan Allah pikeun ngahukuman) ka jalma-jalma anu geus ti heula."
    },
    {
      "sura": 8,
      "verse": 39,
      "text": "Geura perangan maranéhna nepi ka taya deui pitnah (panganiyayan atawa kamusrikan), jeung nepi ka agama téh wungkul karana Allah! Upama maranéhna eureun (tina kakapiranana), sabenerna Allah mah Maha Ningali kana sagala nu dipilampah ku maranéhna."
    },
    {
      "sura": 8,
      "verse": 40,
      "text": "Upama maranéhna ngabalieur, sing nyaho yén saenyana Allah téh nu nangtayungan aranjeun. Mantenna téh panghadé-hadéna anu nangtayungan jeung panghadéna-hadéna anu nulungan."
    },
    {
      "sura": 8,
      "verse": 41,
      "text": "Kanyahokeun, saenyana naon baé nu ku aranjeun katampa mangrupa rampasan perang, 376) éta téh sabenerna saperlimana kagungan Allah, Rasul, kulawarga (Rasul), budak yatim, jalma-jalma miskin, jeung Ibnu sabil, 377) upama aranjeun iman ka Allah jeung kana naon anu geus diturunkeun ku Kami ka abdi Kami (Muhammad) dina poé al-furqān, 378) nyaéta poé paamprokna dua pasukan. 379) Allah Mahakawasa kana sagala perkara."
    },
    {
      "sura": 8,
      "verse": 42,
      "text": "(Nyaéta) waktu aranjeun aya di pinggir léngkob anu deukeut (kota Madinah) jeung maranéhna aya di sisi léngkob anu jauh (ti Kota Madinah), sedengkeun kapilah mah aya di lebah leuwih handap tibatan hidep (mapai sisi laut). 380) Saupama aranjeun ngayakeun jangji (pikeun nangtukeun poé peperangan), tangtu aranjeun béda pamadegan dina nangtukeun poé peperangan, tapi (éta kajadian perang téh) supaya Allah ngalaksanakeun kana sagala urusan anu kudu kajadian, supaya jalma-jalma anu binasa téh binasa ku katerangan anu nyata, jeung supaya jalma nu hirup téh hirupna ku katerangan anu nyata (deui). Saleresna Allah mah Maha Ngadangu (tur) Mahauninga."
    },
    {
      "sura": 8,
      "verse": 43,
      "text": "(Sing inget) nalika Allah mintonkeun maranéhna ka hidep (Muhammad) dina jero impian hidep (dina jumlah) nu saeutik. Lamun seug Allah mintonkeun maranéhna ka hidep (dina jumlah) nu loba, tangtu aranjeun bakal ngarasa gimir jeung bakal pacéngkad dina éta perkara, tapi Allah geus nyalametkeun (aranjeun tina éta kabéh). Saleresna Allah Mahauninga kana naon nu aya di jero haté."
    },
    {
      "sura": 8,
      "verse": 44,
      "text": "(Sing inget ogé) waktu Mantenna mintonkeun maranéhna ka aranjeun (jalma-jalma iman), dina waktu aranjeun paamprok jeung maranéhna (anu jumlahna) ngan saeutik mungguhing téténjoan panon aranjeun, jeung Mantenna mintonkeun aranjeun (anu jumlahna) ngan saeutik mungguhing téténjoan panon maranéhna, supaya Allah ngalaksanakeun kana sagala urusan anu kudu dilaksanakeun. Ngan ka Allah wungkul dipulangkeuna sagala urusan."
    },
    {
      "sura": 8,
      "verse": 45,
      "text": "Hé jalma-jalma anu iman, upama aranjeun paamprok jeung pasukan (musuh), atuh pék pancegkeun haté jeung sebut (jenengan) Allah saloba-lobana supaya aranjeun untun."
    },
    {
      "sura": 8,
      "verse": 46,
      "text": "Kudu ta’at ka Allah jeung ka Rasul-Na, sarta omat ulah rék pasalia paham nu nyebabkeun aranjeun ngarasa gimir jeung leungitna kakuatan aranjeun. Kudu sabar. Saleresna Allah nyarengan jalma-jalma anu sabar."
    },
    {
      "sura": 8,
      "verse": 47,
      "text": "Omat aranjeun ulah saperti jalma-jalma anu kaluar ti lembur-lembur kalayan adigung jeung miboga sipat hayang katingal ku batur (riya) sarta ngahalang-halang (batur) tina jalan Allah. Allah mah Maha ngawengku kana sagala nu dipilampah ku maranéhna."
    },
    {
      "sura": 8,
      "verse": 48,
      "text": "(Sing inget ogé) waktu sétan ngajadikeun karasa alus pikeun maranéhna pagawéan-pagawéan (dosa) nu dipilampah ku maranéhna sarta maranéhna ngomong kieu, “Teu aya (saurang ogé jalma) nu bakal bisa ngéléhkeun aranjeun dina poé ieu, jeung sabenerna kuring anu nangtayungan aranjeun.” Mangka, dina waktu dua pasukan geus adu hareupan mah, sétan ngaléos baé ka tukang bari ngomong, “Sabenerna kuring mah lulubaran ti aranjeun. Sabenerna kuring ningali (para malaikat) anu teu katingal ku aranjeun. Sabenerna kuring sieun ku Allah.” Saleresna Allah téh nu pohara pisan siksa-Na."
    },
    {
      "sura": 8,
      "verse": 49,
      "text": "(Sing inget ogé) waktu jalma-jalma munapék jeung jalma-jalma anu aya panyakit dina haténa nyarita kieu, “Maranéhna téh (jalma-jalma mu’min) geus ditipu ku agamana.” (Allah ngawaler), “Saha baé anu tawekal ka Allah, apan saleresna Allah mah Mahaperkasa (tur) Mahawijaksana.”"
    },
    {
      "sura": 8,
      "verse": 50,
      "text": "Upama hidep ningali waktu para malaikat nyabut nyawa jalma-jalma kapir bari nyabok beungeut jeung neunggeul tonggong maranéhna (jeung nyarita kieu), “Pék rasakeun ku maranéh ieu siksaan nu ngaduruk,” (tangtu hidep bakal ningali perkara anu pohara rongkahna)."
    },
    {
      "sura": 8,
      "verse": 51,
      "text": "Éta téh disababkeun ku pagawéan leungeunna (sorangan). Saleresna Allah mah sama sakali henteu ngadoliman ka hamba-hamba-Na."
    },
    {
      "sura": 8,
      "verse": 52,
      "text": "(Kaayaan maranéhna téh) sarupa jeung kaayaan kaom Fir’aun jeung jalma-jalma anu saméméhna. Maranéhna ingkar kana ayat-ayat Allah. Ku sabab kitu, nya Allah nyiksa ka maranéhna lantaran dosa-dosana (sorangan). Saleresna Allah mah Mahakuat (tur) Maha Beurat-siksaan-Na."
    },
    {
      "sura": 8,
      "verse": 53,
      "text": "Anu kitu téh ku sabab sabenerna Allah moal bakal ngarobah hiji ni’mat anu ku Mantenna geus dipaparinkeun ka hiji kaom, nepi ka maranéhna ngarobah kana naon nu aya dina dirina sorangan. 381) Saleresna Allah Maha Ngadangu (tur) Mahauninga."
    },
    {
      "sura": 8,
      "verse": 54,
      "text": "(Kaayaan maranéhna téh) sarua jeung kaayaan kaomna Fir’aun jeung jalma-jalma anu saméméhna. Maranéhna ngabohongkeun kana ayat-ayat Pangéranana. Nya Kami ngabinasakeun maranéhna lantaran dosa-dosana, jeung Kami ngéremkeun kaom Fir’aun (reujeung manéhna). Kabéhanana ogé mahluk nu dolim."
    },
    {
      "sura": 8,
      "verse": 55,
      "text": "Sabenerna pangjahat-jahatna mahluk nu kumelendang mungguhing Allah mah nyaéta jalma-jalma kapir sabab maranéhna teu iman."
    },
    {
      "sura": 8,
      "verse": 56,
      "text": "(Nyaéta) jalma-jalma anu geus nyieun pasini jangji jeung hidep ti antara maranéhna. Saban-saban jangji, maranéhna sok jalir baé, sedengkeun maranéhna teu takwa."
    },
    {
      "sura": 8,
      "verse": 57,
      "text": "Upama hidep (Muhammad) bener-bener manggihan maranéhna di pangperangan, pék paburencaykeun jalma-jalma nu aya di satukangeun maranéhna ku (numpes) maranéhna, supaya maranéhna ngalap atikan."
    },
    {
      "sura": 8,
      "verse": 58,
      "text": "Upama hidep bener-bener ngarasa hariwang (kana tumibana) hianat ti hiji kaom, prak atuh balikkeun baé éta (pasini) téh ka maranéhna kalayan cara nu saimbang (adil tur jujur). Saleresna Allah teu mikaresep ka jalma-jalma nu sok hianat."
    },
    {
      "sura": 8,
      "verse": 59,
      "text": "Ulah pisan éta jalma-jalma kapir rék nyangka (yén) maranéhna bisa leupas (tina kakawasaan Allah). Saenyana maranéhna téh moal bisa ngalemahkeun (Allah)."
    },
    {
      "sura": 8,
      "verse": 60,
      "text": "Geura siap-siap pikeun (nyanghareupan) maranéhna nu kadada-kaduga ku aranjeun, mangrupa kakuatan (nu ku aranjeun dipikaboga) jeung pasukan kuda! Ku éta (persiapan) téh aranjeun nyebabkeun gimir pikeun musuh Allah, musuh aranjeun, jeung jalma-jalma séjénna salian ti maranéhna anu teu dipikanyaho ku aranjeun. Naon baé anu diinpakkeun ku aranjeun dina jalan Allah, tangtu bakal dibales kalayan sampurna ka aranjeun, sedengkeun aranjeun moal rék didoliman."
    },
    {
      "sura": 8,
      "verse": 61,
      "text": "(Tapi) lamun seug maranéhna condong kana katengtreman, mangka hidep (Muhammad) kudu condong ka dinya jeung kudu takwa ka Allah. Saleresna Mantenna mah Maha Ngadangu (tur) Mahauninga."
    },
    {
      "sura": 8,
      "verse": 62,
      "text": "Lamun seug maranéhna rék nipu ka hidep, saleresna cukup baé Allah (nu jadi panangtayungan) pikeun hidep. Mantenna anu mengkuhkeun hidep ku pitulung-Na jeung ku (dukungan) jalma-jalma mu’min."
    },
    {
      "sura": 8,
      "verse": 63,
      "text": "Mantenna geus ngahijikeun haté aranjeunna (jalma-jalma anu iman). Sok sanajan hidep (Muhammad) ngainpakkeun sakabéh (kakayaan) nu aya di bumi, pasti hidep moal bisa ngahijikeun haté aranjeunna. Saleresna Mantenna mah Mahagagah (tur) Mahawijaksana."
    },
    {
      "sura": 8,
      "verse": 64,
      "text": "Hé Nabi (Muhammad), cukup Allah (nu nangtayungan) pikeun hidep jeung pikeun jalma-jalma mu’min anu tumut ka hidep."
    },
    {
      "sura": 8,
      "verse": 65,
      "text": "Hé Nabi (Muhammad), geura gedurkeun sumanget kaom mu’min pikeun perang! Upama aya dua puluh jalma nu sabar ti antara aranjeun, tangtu aranjeun bisa ngéléhkeun dua ratus (musuh). Upama aya saratus jalma (nu sabar) ti antara aranjeun, tangtu aranjeun bisa ngéléhkeun sarébu jalma kapir, lantaran saenyana maranéhna kaom nu teu paham. 382)"
    },
    {
      "sura": 8,
      "verse": 66,
      "text": "Ayeuna mah (waktu turun ieu ayat) Allah geus ngahampangkeun aranjeun, lantaran Allah uninga yén aya kakurangan dina diri aranjeun. Ku kituna, upama aya ti antara aranjeun saratus jalma nu sabar, tangtu aranjeunna bisa ngéléhkeun dua ratus (musuh); jeung upama ti antara aranjeun aya sarébu jalma (nu sabar), tangtu aranjeunna bisa ngéléhkeun dua rébu jalma kalayan widi Allah. Allah mah nyarengan jalma-jalma nu sabar."
    },
    {
      "sura": 8,
      "verse": 67,
      "text": "Teu pantes pikeun hiji nabi miboga boyongan saméméh anjeunna bisa ngalumpuhkeun musuh di bumi. Aranjeun mikahayang harta banda dunya, sedengkeun Allah mah ngersakeun (ganjaran) ahérat. Allah mah Mahagagah (tur) Mahawijaksana."
    },
    {
      "sura": 8,
      "verse": 68,
      "text": "Lamun seug teu aya katangtuan nu leuwih ti heula ti Allah, 383) tangtu aranjeun ditibanan siksaan anu kacida gedéna sabab (tebusan) nu dicokot ku aranjeun."
    },
    {
      "sura": 8,
      "verse": 69,
      "text": "Mangka, pék geura dalahar tina sabagian rampasan perang anu geus dicokot ku aranjeun, mangrupa kadaharan anu halal tur alus. Kudu takwa ka Allah! Saleresna Allah Maha Jembar-pangampura (tur) Mahaasih."
    },
    {
      "sura": 8,
      "verse": 70,
      "text": "Hé Nabi (Muhammad), pék caritakeun ku hidep ka boyongan perang anu aya dina leungeun hidep, “Upama Allah uninga aya kahadéan dina haté aranjeun, tangtu Mantenna bakal maparin nu leuwih alus tibatan (tebusan) nu geus dicokot ti aranjeun, sarta Mantenna bakal ngahampura ka aranjeun.” Allah mah Maha Jembar-pangampura (tur) Mahaasih."
    },
    {
      "sura": 8,
      "verse": 71,
      "text": "Tapi upama maranéhna (para boyongan) boga maksud rék ngahianat ka hidep (Muhammad), tétéla saméméhna ogé maranéhna téh geus hianat ka Allah. Teras Mantenna ngajadikeun hidep pikeun ngéléhkeun maranéhna (dina Perang Badar). Saleresna Allah Mahauninga (tur) Mahawijaksana."
    },
    {
      "sura": 8,
      "verse": 72,
      "text": "Saenyana jalma-jalma nu iman, anu hijrah, anu jihad ku harta jeung jiwa ragana dina jalan Allah, jeung anu méré tempat matuh sarta anu nulungan (ka kaom Muhajirin), nya aranjeunna téh sabagianana nangtayungan ka sabagianana deui. Jalma-jalma nu iman, tapi acan hijrah, nya teu aya kawajiban saeutik ogé pikeun aranjeun pikeun nangtayungan ka maranéhna nepi ka maranéhna hijrah. (Tapi,) upama maranéhna ménta tulung ka aranjeun dina (urusan ngabéla) agama, mangka wajib pikeun aranjeun méré pitulung, kajaba dina nyanghareupan kaom nu geus katalian jangji jeung maranéhna. Allah mah Mahauninga kana sagala anu dipilampah ku aranjeun."
    },
    {
      "sura": 8,
      "verse": 73,
      "text": "Ari jalma-jalma kapir, sabagian ti maranéhna téh mѐrѐ pitulung ka sabagianana deui. Upama aranjeun teu ngalaksanakeun naon nu geus diparéntahkeun ku Allah (pikeun silih nangtayungan), tangtu bakal kajadian bancang pakéwuh di bumi jeung karuksakan anu pohara gedéna."
    },
    {
      "sura": 8,
      "verse": 74,
      "text": "Jalma-jalma nu iman, nu hijrah, anu jihad dina jalan Allah, jeung jalma-jalma anu méré tempat pamatuhan jeung méré pitulung (ka kaom Muhajirin), nya aranjeunna téh jalma-jalma anu bener-bener iman. Aranjeunna bakal meunang panghampura jeung rejeki anu mulya."
    },
    {
      "sura": 8,
      "verse": 75,
      "text": "Jalma-jalma anu iman sanggeus éta, anu hijrah, tur jihad babarengan jeung aranjeun, nya aranjeunna téh kaasup (golongan) aranjeun. Jalma-jalma nu boga hubungan karabat mah, nya sawaréhna leuwih boga hak ka anu sawaréhna deui (tibatan nu lain karabat) mungguh kitab Allah. Saleresna Allah téh Mahauninga kana sagala perkara."
    },
    {
      "sura": 9,
      "verse": 1,
      "text": "(Ieu téh béwara ngeunaan) putusna hubungan ti Allah sareng Rasul-Na (Muhammad) ka jalma-jalma musrik, anu (jeung maranéhna) aranjeun geus nyieun parjangjian."
    },
    {
      "sura": 9,
      "verse": 2,
      "text": "Pék (kaom musrik) kumelendang di ieu bumi dina sajero opat bulan, jeung kudu nyaho yén saenyana maranéhna téh moal bisa ngalemahkeun Allah. Saleresna Allah téh ngahinakeun ka jalma-jalma kapir. 384)"
    },
    {
      "sura": 9,
      "verse": 3,
      "text": "Ieu téh hiji béwara ti Allah jeung Rasul-Na ka umat manusa dina poé Haji Akbar, 385) yén saleresna Allah jeung Rasul-Na ngalubarkeun diri ti jalma-jalma musrik. Ku lantaran kitu, lamun maranéhna (kaom musrik) tobat, tangtu éta leuwih alus pikeun maranéhna; tapi lamun maranéhna ngabalieur, mangka kudu nyaho yén saenyana maranéhna moal bisa ngalemahkeun Allah. Geura béré pangbubungah ku hidep (Muhammad) ka jalma-jalma kapir téh (yén maranéhna téh bakal meunang) siksaan nu pohara nyerina."
    },
    {
      "sura": 9,
      "verse": 4,
      "text": "(Éta katangtuan téh lumaku,) kajaba (pikeun) jalma-jalma musrik anu geus ngayakeun perjangjian jeung aranjeun, tur maranéhna henteu ngurangan (eusi perjangjian) jeung teu (ogé) ngabantu ka saurang ogé anu ngamusuhan ka aranjeun. Ku sabab kitu, aranjeun kudu nyampurnakeun perjangjian jeung maranéhna nepi ka mangsa anu geus ditangtukeun. Saleresna Allah téh mikacinta ka jalma-jalma nu takwa."
    },
    {
      "sura": 9,
      "verse": 5,
      "text": "Nalika bulan-bulan haram geus kaliwat, 386) atuh pek geura paéhan (dina peperangan) jalma-jalma musrik (nu salila ieu ngadoliman ka aranjeun) di mana baé kapanggihan ku aranjeun! Pék téwak jeung kepung maranéhna sarta intip dina saban-saban tempat pangintipan! Lamun maranéhna tobat, ngadegkeun salat, jeung mayar jakat, mangka geura béré kabébasan pikeun maranéhna. Saleresna Allah téh Maha Jembar-pangampura (tur) Mahaasih."
    },
    {
      "sura": 9,
      "verse": 6,
      "text": "Lamun aya hiji jalma ti jalma-jalma musrik ménta panyalindungan ka hidep (Muhammad), atuh pék geura lindungan manéhna sangkan ngaregepkeun dawuhan Allah, tuluy anteurkeun ka tempat anu aman pikeun manéhna. Éta téh ku sabab maranéhna kaom anu henteu nyahoeun."
    },
    {
      "sura": 9,
      "verse": 7,
      "text": "Rék mungkin kumaha aya perjangjian (daméi) pikeun jalma-jalma musrik di mungguhing Allah jeung Rasul-Na? Kajaba pikeun jalma-jalma anu geus ngayakeun perjangjian (jeung aranjeun) di deukeut Masjidil Haram (Hudaibiyah), 387) salila maranéhna jujur ka aranjeun. Nya aranjeun ogé kudu jujur ka maranéhna. Saleresna Allah téh mikacinta ka jalma-jalma anu takwa."
    },
    {
      "sura": 9,
      "verse": 8,
      "text": "Rék mungkin kumaha (aya perjangjian daméi), padahal lamun maranéhna ngéléhkeun aranjeun, tangtu maranéhna moal maliré kana tali kakulawargaan jeung aranjeun, sarta moal (maliré) kana perjangjian. Maranéhna misuka ka aranjeun téh ngan dina sungutna wungkul, sedengkeun haténa mah mungkir. Lolobana maranéhna mah jalma-jalma pasék."
    },
    {
      "sura": 9,
      "verse": 9,
      "text": "Maranéhna nukeurkeun ayat-ayat Allah ku harga anu murah. Tuluy maranéhna ngahalangan (batur) tina jalan Allah. Saenyana goréng pisan sakur nu geus dipilampah ku maranéhna."
    },
    {
      "sura": 9,
      "verse": 10,
      "text": "Maranéhna téh teu miara (hubungan) karabat jeung jalma-jalma mu’min, jeung teu (ogé nyumponan) perjangjian. Maranéhna téh jalma-jalma nu ngaliwatan wates."
    },
    {
      "sura": 9,
      "verse": 11,
      "text": "Lamun seug maranéhna tobat, ngadegkeun salat, jeung mayar jakat mah, nya maranéhna téh dulur saagama. Kami ngajelaskeun kalayan rinci éta ayat-ayat pikeun kaom anu nyaho."
    },
    {
      "sura": 9,
      "verse": 12,
      "text": "Lamun seug maranéhna ngarempak sumpah sanggeus (paheutna) perjangjian jeung ngajejeléh agama aranjeun, atuh pék baé geura perangan pamingpin-pamingpin jalma kapir téh, lantaran saenyana maranéhna téh jalma-jalma anu teu bisa dipercaya, sangkan maranéhna eureun (tina kakupuran jeung kaniaya)."
    },
    {
      "sura": 9,
      "verse": 13,
      "text": "Naha aranjeun bet teu (buru-buru) merangan kaom nu geus ngarempak sumpah-sumpah (jangji-jangji)na, padahal apan maranéhna anu (baheula) hayangeun pisan ngusir ka Rasul, jeung apan maranéhna anu geus ngamimitian merangan ka aranjeun téh? Ngan Allah anu leuwih hak dipikasieun ku aranjeun mah, lamun aranjeun ngaku bener-bener jalma-jalma anu iman."
    },
    {
      "sura": 9,
      "verse": 14,
      "text": "Geura perangan maranéhna, tangtu Allah bakal nyiksa ka maranéhna ku (alatan) leungeun-leungeun aranjeun, bakal ngahinakeun ka maranéhna, jeung bakal ngameunangkeun aranjeun ti maranéhna, sarta bakal nyugemakeun haté kaom mu’min."
    },
    {
      "sura": 9,
      "verse": 15,
      "text": "Mantenna (ogé) bakal ngaleungitkeun kaambek (ti) haté maranéhna (jalma-jalma mu’min). Allah nampi tobat ti saha baé nu dikersakeun ku Mantenna. Da Allah mah Mahauninga (tur) Mahawijaksana."
    },
    {
      "sura": 9,
      "verse": 16,
      "text": "Naha aranjeun nyangka yén bakal diantep kitu baé (tanpa diuji), padahal Allah teu acan uninga (dina kanyatanana) jalma-jalma anu jihad ti antara aranjeun jeung henteu ngajadikan salian Allah, Rasul-Na, jeung jalma-jalma mu’min minangka sobat dalit. Allah mah Mahataliti kana naon-naon nu dipilampah ku aranjeun."
    },
    {
      "sura": 9,
      "verse": 17,
      "text": "Henteu pantes jalma-jalma musrik ngama’murkeun masjid-masjid Allah, sedengkeun maranéhna ngaku yén maranéhna téh jalma kapir. Maranéhna téh jalma-jalma anu gugur sagala amal pagawéanana jeung maranéhna bakal salilana dina jero naraka."
    },
    {
      "sura": 9,
      "verse": 18,
      "text": "Saenyana anu pantes ngama’murkeun masjid-masjid Allah mah ngan jalma-jalma anu iman ka Allah jeung kana Poé Ahir, (tetep) ngadegkeun salat, mayar jakat, jeung henteu sieun (kana naon ogé) anging ka Allah. Nya aranjeunna téh anu diharepkeun kaasup golongan jalma-jalma anu maunang pituduh."
    },
    {
      "sura": 9,
      "verse": 19,
      "text": "Naha (jalma-jalma) anu méré nginum ka jalma-jalma nu ngalaksanakeun haji jeung purah ngurus Masjidil Haram disaruakeun jeung jalma-jalma nu iman ka Allah jeung kana Poé Ahir, sarta aranjeunna jihad dina jalan Allah? Maranéhna henteu sarua mungguhing Allah. Allah henteu rék maparin pituduh ka jalma-jalma anu dolim. 388)"
    },
    {
      "sura": 9,
      "verse": 20,
      "text": "Jalma-jalma anu iman jeung hijrah sarta jihad dina jalan Allah, ku harta banda jeung jiwana, leuwih luhur darajatna mungguhing Allah. Aranjeunna téh jalma-jalma anu untung."
    },
    {
      "sura": 9,
      "verse": 21,
      "text": "Pangéranana méré béja pikabungaheun ka aranjeunna ku méré rahmat, karidoan, tur sawarga. Aranjeunna meunang kani’matan nu langgeng di sawarga."
    },
    {
      "sura": 9,
      "verse": 22,
      "text": "Aranjeunna langgeng cicing di jero (sawarga) salamina. Saleresna di mungguhing Allah téh aya ganjaran nu pohara badagna."
    },
    {
      "sura": 9,
      "verse": 23,
      "text": "Hé jalma-jalma nu iman, omat ulah rék ngajadikeun bapa-bapa jeung dulur-dulur aranjeun minangka anu nangtayungan lamun maranéhna leuwih resep kana kakapiran tinimbang kaimanan. Saha baé ti antara aranjeun anu ngajadikeun maranéhna minangka anu nangtayungan, mangka maranéhna téh jalma-jalma anu dolim."
    },
    {
      "sura": 9,
      "verse": 24,
      "text": "Pok ucapkeun ku hidep (Muhammad), “Lamun bapa-bapa aranjeun, anak-anak aranjeun, dulur-dulur aranjeun, istri-istri aranjeun, kulawarga aranjeun, harta banda nu diupayakeun ku aranjeun, dagangan nu dipikasieun rugina ku aranjeun, jeung imah-imah tempat cicing nu dipikabetah ku aranjeun leuwih dipikaresep ku aranjeun tinimbang Allah jeung Rasul-Na, jeung jihad di jalan-Na, mangka tungguan baé nepi ka Allah méré putusan. Da Allah mah moal bakal maparin pituduh ka jalma-jalma anu pasék."
    },
    {
      "sura": 9,
      "verse": 25,
      "text": "Tétéla Allah geus nulungan ka aranjeun (jalma-jalma mu’min) dina loba médan perang jeung dina (perang) Hunén, waktu lobana jumlah aranjeun ngajadikeun aranjeun ngarasa adigung (nepi ka ngajadikeun aranjeun balangah). Mangka, jumlah aranjeun nu loba téh teu aya paédahna keur aranjeun saeutik ogé, tur ieu bumi nu lega téh karasa rupek pikeun aranjeun. Saterusna aranjeun balik deui lumpat ka tukang (paburincay)."
    },
    {
      "sura": 9,
      "verse": 26,
      "text": "Tuluy Allah ngalungsurkeun katengtreman ka Rasul-Na jeung ka jalma-jalma anu iman, sarta Mantenna ngalungsurkeun wadyabalad (para malaikat) anu henteu katingali ku aranjeun, sareng Mantenna nyiksa ka jalma-jalma anu kalir. Éta téh babales pikeun jalma-jalma kapir."
    },
    {
      "sura": 9,
      "verse": 27,
      "text": "Salajengna Allah nampi tobat jalma nu dikersakeun ku Mantenna. Allah mah apan Maha Jembar-pangampura (tur) Mahaasih."
    },
    {
      "sura": 9,
      "verse": 28,
      "text": "Hé jalma-jalma iman, saenyana jalma-jalma musrik téh najis (kotor jiwana), ku sabab kitu kadé maranéhna ulah sina ngadeukeutan Masjidil Haram 389) sanggeus ieu taun-taun maranéhna. 390) Sarta lamun arajeun sieun jadi miskin (sabab jalma-jalma kapir teu datang), 391) tangtu Allah bakal ngabeungharkeun ka aranjeun ku kurnia-Na upama Mantenna ngersakeun. Saleresna Allah mah Mahauninga (tur) Mahawijaksana."
    },
    {
      "sura": 9,
      "verse": 29,
      "text": "Pék geura perangan jalma-jalma anu teu iman ka Allah jeung kana Poé Ahir, anu henteu ngaharamkeun kana sagala nu diharamkeun ku Allah sareng ku Rasul-Na, jeung anu henteu daék ngagem agama anu bener (agama Allah), (nyaéta jalma-jalma) nu geus dipaparinan Kitab (Yahudi jeung Nasrani), nepi ka maranéhna mayar jijyah 392) kalayan patuh, bari maranéhna dina kaayaan tunduk."
    },
    {
      "sura": 9,
      "verse": 30,
      "text": "Jalma-jalma Yahudi ngomong kieu, “Ujér téh putra Allah.” Jalma-jalma Nasrani ngomong kieu, “Al-Masih téh putra Allah.” Éta nu kitu téh ucapan anu kaluar ti sungut maranéhna. Maranéhna tuturut kana omongan jalma-jalma kapir saméméhna. Allah ngala’nat ka maranéhna. Kumaha maranéhna maké bisa ngabalieur?"
    },
    {
      "sura": 9,
      "verse": 31,
      "text": "Maranéhna geus ngajadikeun para rabi (Yahudi) jeung para rahib (Nasrani) minangka pangéran-pangéran salian ti Allah, 393) jeung nya kitu deui (Nasrani ngajadikan) al-Masih putra Maryam (minangka pangéran). Padahal maranéhna téh henteu diparéntah anging nyembah ka Pangéran Nu Mahatunggal, anu henteu aya deui Pangéran anging Mantenna nyalira. Mahasuci Mantenna tina sagala anu ku maranéhna disarékatkeun."
    },
    {
      "sura": 9,
      "verse": 32,
      "text": "Maranéhna hayangeun mareuman cahaya (agama) Allah ku sungut-sungut (ucapan-ucapanana), nanging Allah nolak, malahan Mantenna ngersakeun pikeun nyampurnakeun cahaya-Na, sanajan jalma-jalma kapir ngéwaeun ogé."
    },
    {
      "sura": 9,
      "verse": 33,
      "text": "Mantenna anu geus ngutus Rasul-Na (ku nyandak) pituduh (Al-Qur’an) sareng agama anu bener sangkan Mantenna meunangkeun agama-Na ngungkulan sakabéh agama nu lain, sanajan jalma-jalma nu musrik teu misuka."
    },
    {
      "sura": 9,
      "verse": 34,
      "text": "Hé jalma-jalma anu iman, sabenerna kalolobaan ti para rabi (Yahudi) jeung pandita (Nasrani) téh ngadahar harta-harta manusa ku jalan anu batil. Maranéhna ogé ngahalangan (batur) tina jalan Allah. Ari jalma-jalma anu ngumpul-ngumpul emas jeung pérak, tapi henteu ngainpakkeun éta hartana di jalan Allah, pék ku hidep geura bubungah maranéhna (yén maranéhna bakal meunang) siksaan anu kacida nyerina."
    },
    {
      "sura": 9,
      "verse": 35,
      "text": "(Sing inget) dina poé dipanaskeunana éta emas jeung pérak di naraka Jahanam, tuluy distrikakeun (ku éta emas téh kana) tarang-tarangna, gigir-gigirna, jeung tonggong tonggongna (bari dipokeun ka maranéhna), “Ieu téh (harta banda) anu ku maranéh diteundeun téa pikeun diri maranéh sorangan (teu diinpakkeun). Ku lantaran kitu, geura rasakeun ku maranéh ayeuna (akibat tina) naon nu salila ieu ku maranéh diteundeun téa!"
    },
    {
      "sura": 9,
      "verse": 36,
      "text": "Saenyana wilangan bulan mungguhing Allah téh éta aya dua welas bulan, (sakumaha) anu tos ditetepkeun ku Allah (di Loh Mahpud) waktu Mantenna nyiptakeun langit jeung bumi. Ti antarana aya opat bulan haram. Éta téh (katetepan) agama anu lempeng, ku kituna aranjeun ulah ngadoliman ka diri aranjeun sorangan dina éta (opat bulan) téa, jeung geura perangan kaom musrikin sakumaha maranéhna ogé merangan ka aranjeun. Kanyahokeun yén saleresna Allah téh nyarengan jalma-jalma nu takwa."
    },
    {
      "sura": 9,
      "verse": 37,
      "text": "Sabenerna ngundur-ngundur éta (bulan haram) 394) téh taya lian anging nambahan kakupuran. Jalma-jalma kapir disasarkeun ku sabab éta. Maranéhna geus ngahalalkeun dina sataun, jeung ngaharamkeun deui dina sataun nu séjénna, supaya bisa ngaluyukeun jeung wilangan nu geus diharamkeun ku Allah téa. Tuluy maranéhna ngahalalkeun sakur nu geus diharamkeun ku Allah. Geus dipapaéskeun (ku sétan) ka maranéhna éta pagawéan-pagawéan maranéhna nu goréng téh. Allah moal maparin pituduh ka kaom anu kapir."
    },
    {
      "sura": 9,
      "verse": 38,
      "text": "Hé jalma-jalma nu iman, ku naon lamun dicaritakeun ka aranjeun, “Jung geura indit (perang) di jalan Allah,” aranjeun boga rasa beurat jeung condong kana (kahirupan) dunya? Naha aranjeun téh leuwih suka kana kahirupan dunya tibatan kahirupan ahérat? Padahal kasenangan dunya (lamun dibandingkeun jeung kasenangan ahérat mah) ngan saeutik pisan."
    },
    {
      "sura": 9,
      "verse": 39,
      "text": "Lamun aranjeun henteu indit perang, tangtu Allah bakal nyiksa ka aranjeun ku siksaan nu kacida milaraanana, sarta bakal ngaganti (aranjeun) ku hiji kaom salian ti aranjeun, jeung da aranjeun téh henteu matak ngamadaratkeun ka Mantenna saeutik ogé. Apan Allah mah Mahakawasa kana sagala perkara."
    },
    {
      "sura": 9,
      "verse": 40,
      "text": "Lamun aranjeun henteu daék nulungan ka anjeunna (Muhammad) apanan sabenerna Allah geus nulungan ka anjeunna waktu diusir (ti Mekah) ku jalma-jalma kapir, padahal anjeunna téh ngan salah saurang ti anu duaan waktu anjeunna aya dina jero guha, anjeunna nyarios ka sobatna, “Anjeun ulah nalangsa apan saleresna Allah téh nyarengan urang duaan.” Lajeng Allah ngalungsurkeun katengtreman ka anjeunna jeung nguatan ka anjeunna ku mangpirang-pirang balad (malaikat) anu henteu katémbong ku aranjeun, sarta Mantenna ngajadikeun pangajak jalma-jalma kapir jadi anu panghandapna, sedengkeun dawuhan Allah éta anu pangluhungna. Allah téh Mahaperkasa (tur) Mahawijaksana. 395)"
    },
    {
      "sura": 9,
      "verse": 41,
      "text": "Geura indit aranjeun (pikeun perang) rék dina kaayaan boga rasa hampang atawa boga rasa beurat, sarta geura der jihad ku harta-harta aranjeun jeung ku diri-diri aranjeun dina jalan Allah! Éta téh leuwih alus pikeun aranjeun, lamun seug aranjeun nyaho."
    },
    {
      "sura": 9,
      "verse": 42,
      "text": "Saupama (pangajak hidep ka maranéhna téh) kauntungan anu gampang dipimeunang jeung lalampahan nu teu pati jauh, tangtu maranéhna téh nurut ka hidep, tapi (maranéhna nolak sabab) tempat nu dituju téh karasa jauh pisan pikeun maranéhna. Maranéhna bakal sumpah kalawan (nyebut jenengan) Allah, “Demi Allah, upami abdi sadaya kawasa, tinangtos angkat ngiring perang sareng aranjeun.” Maranéhna geus nyilakakeun dirina sorangan. 396) Allah uninga yén sabenerna maranéhna téh jalma-jalma anu bohong."
    },
    {
      "sura": 9,
      "verse": 43,
      "text": "Allah ngahapunten ka hidep (Muhammad). Ku naon hidep make bet ngidinan ka maranéhna (teu miluan perang) saméméh nyata ka hidep jalma-jalma nu bener-bener (aya halangan) jeung (nyata ka hidep) jalma-jalma nu bohong?"
    },
    {
      "sura": 9,
      "verse": 44,
      "text": "Jalma-jalma nu iman ka Allah jeung kana Poé Ahir moal bakal ménta ijin ka hidep supaya henteu (milu) jihad ku harta-hartana jeung ku jiwa-jiwana. Allah mah Mahauninga ka jalma-jalma anu takwa."
    },
    {
      "sura": 9,
      "verse": 45,
      "text": "Sabenerna nu bakal ménta ijin mah ngan jalma-jalma anu henteu iman ka Allah jeung ka Poé Ahir sarta jalma nu mangmang haténa. Ku lantaran kitu, maranéhna bakal mandeg mayong dina kamangmangan."
    },
    {
      "sura": 9,
      "verse": 46,
      "text": "Lamun seug maranéhna boga karep hayang indit (ti mimiti kénéh), tangtu maranéhna bakal nyiapkeun diri pikeun indit, tapi (maranéhna seunggaheun. Ku sabab kitu,) Allah mikaceuceub kana inditna. Mangka, Mantenna ngalemahkeun kahayangna. Dicaritakeun ka maranéhna, “Cicing baé maranéh mah babarengan jeung jalma-jalma anu cicing!”"
    },
    {
      "sura": 9,
      "verse": 47,
      "text": "Lamun maranéhna indit babarengan jeung aranjeun, tangtu maranéhna téh moal nambahan (kakuatan) ka aranjeun, malah ngan saukur nyieun kakacowan, jeung tangtu maranéhna tingsulusup dina sela-sela barisan aranjeun pikeun ngayakeun kaributan (dina jero barisan aranjeun), sedengkeun ti antara aranjeun ogé aya jalma-jalma anu kacida resepna ngadéngékeun (caritaan) maranéhna. Allah mah Mahauninga ka jalma-jalma nu dolim."
    },
    {
      "sura": 9,
      "verse": 48,
      "text": "Tetela saméméhna ogé maranéhna téh geus néangan kakacowan, jeung maranéhna geus ngabolak-balik mangpirang-pirang urusan (ku mangpirang-pirang tipu daya) pikeun (nyilakakeun) hidep, nepi ka datangna bebeneran (mangrupa pitulung Allah) jeung ahirna urusan (agama) Allah nu unggul, padahal maranéhna mah ngéwaeun pisan."
    },
    {
      "sura": 9,
      "verse": 49,
      "text": "Ti antara maranéhna aya jalma nu nyarita kieu, “Mugi hidep (Muhammad) ngawidian ka kuring (teu ngiring perang), sinareng mugi anjeun ulah nibankeun pitnah ka sim kuring.” Kanyahokeun yén puguh maranéhna téh geus ragrag kana jero pitnah. 397) Sabenerna (naraka) Jahanam téh bakal ngawengku ka jalma-jalma kapir."
    },
    {
      "sura": 9,
      "verse": 50,
      "text": "Upami hidep meunang sarupaning kahadéan, tangtu éta téh milaraan (haté) maranéhna, tapi lamun hidep meunang musibah, maranéhna ngomong kieu, “Untung urang mah geus ati-ati ti saméméhna ogé (ku teu miluan perang).” Maranéhna ngaléos bari barungah."
    },
    {
      "sura": 9,
      "verse": 51,
      "text": "Pék caritakeun ku hidep, “Moal pisan-pisan rék tumiba ka urang salian ti nu geus ditakdirkeun ku Allah pikeun urang. Mung Mantenna anu maparin pitulung ka urang saréréa, jeung ka Allah wungkul kaom mu’minin kudu tawakal.”"
    },
    {
      "sura": 9,
      "verse": 52,
      "text": "Pék caritakeun (deui) ku hidep, “Henteu aya deui nu didago-dago (kadatanganana) ku aranjeun pikeun kuring saréréa, iwal ti salah sahiji tina dua kahadéan (meunang perang atawa maot dina kaayaan sahid). Kuring saréréa mah ngadago-dago pikeun aranjeun Allah nimbankeun siksaan (nu gedé) ti Mantenna atawa (siksaan) anu maké palantaraan leungeun kuring saréréa. Ku sabab kitu, dagoan ku aranjeun, da sabenerna kuring saréréa ogé keur pada ngadagoan babarengan jeung aranjeun.”"
    },
    {
      "sura": 9,
      "verse": 53,
      "text": "Pék caritakeun (deui), “(Hé jalma-jalma munapék,) pék geura inpakkeun harta banda aranjeun kalayan rido atawa kapaksa, (tapi kanyahokeun yén éta inpak téh) moal pisan bakal ditarima (ku Allah) ti aranjeun mah, da sabenerna aranjeun mah kaom anu pasék.”"
    },
    {
      "sura": 9,
      "verse": 54,
      "text": "Henteu aya nu ngahalangan ka maranéhna tina ditarima sagala impakna, iwal ti ku sabab sabenerna maranéhna geus kupur ka Allah jeung ka Rasul-Na, jeung maranéhna henteu ngadegkeun salat anging bari ngedul jeung henteu (ogé) ngainpakkeun harta-hartana kajaba bari kapaksa."
    },
    {
      "sura": 9,
      "verse": 55,
      "text": "Ku sabab kitu, atuh harta banda jeung anak-anak maranéhna téh ulah matak ngajadikeun hidep hélok. Saleresna ku cara kitu, Allah ngersakeun nyiksa ka maranéhna dina kahirupan dunya, jeung engké nyawana kaluar kalayan susah, sedengkeun maranéhna aya dina kakapiran."
    },
    {
      "sura": 9,
      "verse": 56,
      "text": "Maranéhna (jalma-jalma munapék) bakal sumpah ku (jenengan) Allah yén sabenerna maranéhna bener-bener ti golongan aranjeun; padahal maranéhna lain ti golongan aranjeun, tapi maranéhna mah kaom anu kacida sieunna (ku aranjeun)."
    },
    {
      "sura": 9,
      "verse": 57,
      "text": "Lamun seug maranéhna manggih tempat panyalindungan, atawa guha-guha, atawa liang-liang (jero taneuh), tangtu maranéhna ngaléos bari gagancangan muru ka dinya."
    },
    {
      "sura": 9,
      "verse": 58,
      "text": "Ti antara maranéhna aya nu nyawad ka hidep ngeunaan urusan (pambagian) sidekah, nyaéta lamun maranéhna dibéré bagian tina éta sidekah, maranéhna ngarasa sugema, tapi lamun maranéhna henteu kabéré tina éta sidekah, maranéhna téh ngambek."
    },
    {
      "sura": 9,
      "verse": 59,
      "text": "Lamun seug maranéhna bener-bener rido mah kana sagala rupa nu geus dipaparinkeun ku Allah sareng Rasul-Na, tur nyarita, “Allah cekap pikeun abdi sadaya. Mantenna bakal maparin ka abdi sadaya bagian tina kurnia-Na. Saleresna mung ka Allah abdi sadaya miharep,” (tangtu nu kitu téh leuwih hadé pikeun maranéhna)."
    },
    {
      "sura": 9,
      "verse": 60,
      "text": "Sabenerna sidekah (jakat) téh ngan wungkul (dibagikeun) pikeun jalma-jalma pakir, jalma-jalma miskin, para amil, jalma-jalma nu dililindeuk haténa (para mualap), pikeun (ngamerdikakeun) budak beulian, pikeun (ngabébaskeun) jalma-jalma nu boga hutang, pikeun (jalma-jalma nu) berjuang di jalan Allah, jeung ka (jalma-jalma) nu keur lalampahan jauh (anu ngabutuhkeun pitulung). Éta téh kawajiban ti Allah. Allah téh Mahauninga (tur) Mahawijaksana. 398)"
    },
    {
      "sura": 9,
      "verse": 61,
      "text": "Sabagian ti maranéhna (kaom munapék) aya jalma-jalma anu milaraan ka Nabi jeung nyebutkeun kieu, “Nabi sok percaya kana naon baé anu didéngé (sadéng-déngéna).” Carioskeun ku hidep, “(Muhammad téh) cepil nu alus keur aranjeun. Anjeunna iman ka Allah, percayaeun ka jalma-jalma nu iman, jeung jadi rahmat pikeun jalma-jalma nu iman ti antara aranjeun.” Jalma-jalma nu milaraan ka utusan Allah tangtu bakal meunang siksaan nu kacida nyerina."
    },
    {
      "sura": 9,
      "verse": 62,
      "text": "Maranéhna (kaom munapék) téh sumpah ka aranjeun (kaom muslim) ku nyebut (jenengan) Allah sangkan aranjeun rido (ka maranéhna), padahal Allah jeung Rasul-Na nu leuwih hak ku maranéhna ditéangan rido-Na mah, lamun maranéha bener-bener jalma-jalma nu iman."
    },
    {
      "sura": 9,
      "verse": 63,
      "text": "Naha maranéhna henteu nyaho yén saenya-enyana saha baé jalma anu ngamusuhan ka Allah jeung ka Rasul-Na, tangtu naraka Jahanam bener-bener pikeun manéhna tur langgeng di dinyana. Éta téh kahinaan anu kacida gedéna."
    },
    {
      "sura": 9,
      "verse": 64,
      "text": "Jalma-jalma munapék téh sieun pisan turun hiji surat nu ngabolékérkeun naon eusi haténa. Pok caritakeun ku hidep (Muhammad), “Pék teruskeun ngageuhgeuykeun (Allah jeung Rasul-Na). Sabenerna Allah bakal ngabolékérkeun naon nu dipikasieun ku aranjeun.”"
    },
    {
      "sura": 9,
      "verse": 65,
      "text": "Sabenerna lamun hidep nanyakeun ka maranéhna (ngeunaan naon nu dilakukeun ku maranéhna), tangtu maranéhna bakal ngajawab, “Sabenerna kuring saréréa téh ngan saukur banyol jeung heureuy baé.” Caritakeun ku hidep, “Naha pantes aranjeun ngageuhgeuykeun Allah, ayat-ayat Mantenna, jeung Rasul-Na?"
    },
    {
      "sura": 9,
      "verse": 66,
      "text": "Teu perlu maranéh nyieun-nyieun alesan, da sabenerna maranéh geus kapir sanggeus iman. Upama Kami ngahampura ka sagolongan ti antara maranéh (ku sabab tobat), Kami (ogé) bakal nyiksa ka sagolongan (lianna) bongan maranéhna téh jalma-jalma nu sok migawé dosa."
    },
    {
      "sura": 9,
      "verse": 67,
      "text": "Jalma-jalma munapék, boh lalakina boh awéwéna, sabagian ti antara maranéhna sarua baé jeung nu sabagian deui. Maranéhna nitah migawé kagoréngan jeung nyarék migawé kahadéan. Maranéhna ngeupeulkeun leungeun-leungeunna (korét). Maranéhna geus poho ka Allah, (akibatna) Allah ogé mopohokeun ka maranéhna. Sabenerna jalma-jalma nu menapék téh jalma-jalma anu pasék."
    },
    {
      "sura": 9,
      "verse": 68,
      "text": "Allah geus ngancam ka jalma-jalma munapék, boh lalakina boh awéwéna, jeung ka jalma-jalma kapir ku naraka Jahanam. Maranéhna langgeng di dinyana. Geus cukup éta (naraka) pikeun maranéhna. Allah ngala’nat ka manaréhna. Manaréhna meunang siksaan anu langgeng."
    },
    {
      "sura": 9,
      "verse": 69,
      "text": "(Maranéh, hé jalma-jalma munapék) saperti kaayaan jalma-jalma saméméh maranéh. Kaayaan maranéhna mah leuwih kuat tinimbang maranéh jeung leuwih loba harta banda jeung anak-anakna. Maranéhna geus ngarasakeun bagianana jeung maranéh ogé geus ngarasakeun bagian maranéh, sakumaha jalma-jalma anu saméméh maranéh ogé kitu. Maranéh geus ngobrolkeun (hal-hal anu batil) sakumaha maranéhna ogé kitu. Maranéhna téh amal-amalna mubadir di dunya jeung di ahérat. Maranéhna téh jalma-jalma anu rugi."
    },
    {
      "sura": 9,
      "verse": 70,
      "text": "Naha can datang ka maranéhna béja penting ngeunaan jalma-jalma nu saméméh maranéhna, (nyaéta) kaom Nuh, ‘Ad, Samud, kaom Ibrahim, urang nagri Madyan, jeung (kaom Lut anu) nagri-nagrina nu geus diancurkeun? 399) Geus datang ka maranéhna rasul-rasul Mantenna kalayan nyandak katerangan-katerangan anu nyata. Allah henteu pisan-pisan rék ngadoliman ka maranéhna, tapi maranéhna sorangan nu ngadoliman ka dirina sorangan."
    },
    {
      "sura": 9,
      "verse": 71,
      "text": "Jalma-jalma anu iman, boh lalakina boh awéwéna, sabagianana téh (nyaéta) jadi anu nulungan ka nu sabagianana deui. Aranjeunna nitah migawé kahadéan, nyegah migawé kagoréngan, ngadegkeun salat, ngaluarkeun jakat, jeung taat ka Allah tur ka Rasul-Na. Aranjeunna téh anu bakal dipaparinan rahmat ku Allah. Saleresna Allah mah Mahaperkasa (tur) Mahawijaksana."
    },
    {
      "sura": 9,
      "verse": 72,
      "text": "Allah geus ngajangjikeun ka kaom mu’minin, boh lalakina boh awéwéna, (bakal meunang) mangprang-pirang sawarga anu di handapeunana cur-cor walungan-walungan, bari aranjeunna langgeng di dinyana, jeung tempat-tempat anu éndah di sawarga Aden. Karidoan ti Allah éta leuwih ageung. Éta téh kauntungan anu agung pisan."
    },
    {
      "sura": 9,
      "verse": 73,
      "text": "Hé Nabi, geura der jihad (ngalawan) jalma-jalma kapir jeung jalma-jalma munapék, sarta témbongkeun sikep anu tegas ka maranéhna! Pitempateun maranéhna téh naraka Jahanam. Éta téh panggoréng-goréngna tempat pangbalikan."
    },
    {
      "sura": 9,
      "verse": 74,
      "text": "Maranéhna (jalma-jalma munapék) sumpah ku (jenengan) Allah, yén maranéhna henteu kungsi ngucapkeun (omongan anu matak nganyerikeun ka hidep), padahal tétéla maranéhna geus ngucapkeun éta omongan kakapiran (ku jalan nyawad hidep) jeung (ku sabab kitu) jadi kapir sanggeus (asup) Islam. Maranéhna mikahayang kana naon anu ku henteu kahontal ku maranéhna. 400) Maranéhna moal nyawad (hidep) lamun Allah jeung Rasul-Na geus nganugrahakeun kurnia-Na ka maranéhna. Mangka, lamun seug maranéhna tobat, tangtu éta téh leuwih alus pikeun maranéhna. Tapi lamun maranéhna ngabalieur, tangtu Allah bakal nyiksa ka maranéhna ku siksaan nu pohara nyerina di dunya jeung ahérat. Maranéhna moal bakal boga nu nangtayungan jeung nu bakal nulungan di ieu bumi."
    },
    {
      "sura": 9,
      "verse": 75,
      "text": "Ti antara maranéhna aya jalma anu geus jangji ka Allah kieu, “Sabenerna upami Allah maparin ka kuring saréréa tina sabagian kurnia-Na, tinangtos kuring saréréa bakal sidekah sareng janten jalmi-jalmi anu soléh.”"
    },
    {
      "sura": 9,
      "verse": 76,
      "text": "Nalika Allah geus maparin ka maranéhna sabagian tina kurnia-Na, maranéhna kalah ka korét, ngabalieur, jeung jadi jalma-jalma nu nentang (bebeneran)."
    },
    {
      "sura": 9,
      "verse": 77,
      "text": "Ku sabab kitu, (akibat éta kakapiran,) Allah nambahan kamunapékan dina haté maranéhna nepi ka hiji poé maranéhna panggih sareng Mantenna, lantaran maranéhna geus sulaya tina jangji anu geus diikrakeun ka Allah, ogé lantaran maranéhna sok ngabohong."
    },
    {
      "sura": 9,
      "verse": 78,
      "text": "Naha maranéh henteu nyaho yén sabenerna Allah Mahauninga kana rasiah jeung haréwos maranéhna, tur yén sabenerna Allah Mahauninga kana perkara-perkara anu gaib?"
    },
    {
      "sura": 9,
      "verse": 79,
      "text": "(Jalma-jalma munapék téh) nyaéta anu nyawad ka jalma-jalma mu’min anu ngaluarkeun sidekah kalayan ihlas tur (anu nyawad ka) jalma-jalma anu henteu boga (sidekahkeuneun) iwal ti sakadugana, tuluy éta jalma-jalma munapék téh moyok ka aranjeunna. Allah bakal males kana pamoyok maranéhna. Maranéhna bakal meunang siksaan nu kacida nyerina."
    },
    {
      "sura": 9,
      "verse": 80,
      "text": "(Sarua baé) naha hidep (Muhammad) mangméntakeun hampura pikeun maranéhna atawa hidep henteu mangméntakeun pangampura pikeun maranéhna. Sok sanajan hidep mangméntakeun pangampura pikeun maranéhna tujuh puluh kali ogé, Allah mah moal pisan-pisan ngahampura ka maranéhna. Éta kitu téh ku lantaran maranéhna geus kapir ka Allah jeung ka Rasul-Na. Allah mah moal maparin pituduh ka kaom anu pasék."
    },
    {
      "sura": 9,
      "verse": 81,
      "text": "Jalma-jalma anu ditinggalkeun (teu milu perang) téh ngarasa bungah bari darariuk (tur) caricing sanggeus angkatna Rasulullah (ka médan peperangan). Maranéhna henteu mikaresep jihad dina jalan Allah. Maranéhna justru ngomong kieu, “Aranjeun ulah indit (perang) dina kaayaan panas saperti kieu.” Béjakeun ku hidep, “Seuneu naraka Jahanam téh leuwih pohara panasna,” lamun seug maranéhna ngarti mah."
    },
    {
      "sura": 9,
      "verse": 82,
      "text": "Ku sabab kitu, keun baé maranéhna sina seuri saeutik (di dunya) jeung sina ceurik loba (di ahérat) minangka wawales kana naon baé anu geus diupayakeun ku maranéhna."
    },
    {
      "sura": 9,
      "verse": 83,
      "text": "Upami Allah mulangkeun hidep ka hiji golongan ti antara maranéhna (jalma-jalma munapék), tuluy maranéhna ménta idin ka hidep pikeun kaluar (indit milu perang), nya pok caritakeun ku hidep, “Maranéh teu meunang babarengan kaluar jeung kuring salilana, jeung teu meunang merangan musuh babarengan jeung kuring deui. Sabenerna maranéh leuwih suka cicing ti mimiti ogé. Ku lantaran kitu, dariuk baé (cicing) maranéh mah babarengan jeung anu teu marilu perang!” 401)"
    },
    {
      "sura": 9,
      "verse": 84,
      "text": "Omat hidep (Muhammad) salawasna ulah nyolatan (layon) salah saurang anu maot ti antara maranéhna (jalma-jalma munapék), jeung hidep ulah nangtung (ngadoakeun) di luhur kuburanana. Sabenerna maranéhna geus kupur ka Allah jeung Rasul-Na sarta maot dina kaayaan pasék."
    },
    {
      "sura": 9,
      "verse": 85,
      "text": "Omat harta banda jeung anak-anak maranéhna ulah matak ngajadikeun hidep kabongroy. Sabenerna (ku sabab harta banda jeung anak-anakna) Allah ngersakeun rék nyiksa maranѐhna di dunya jeung (ngantep) nyawa maranéhna leupas dina kaayaan kapir."
    },
    {
      "sura": 9,
      "verse": 86,
      "text": "Lamun seug diturunkeun hiji surat (nu maréntahkeun ka jalma munapék), “Geura iman ka Allah jeung jihad babarengan jeung Rasul-Na”, tangtu jalma-jalma anu sanggup ogé ti antara maranéhna ménta idin ka hidep (pikeun teu milu jihad), jeung maranéhna ngomong, “Mugi abdi sadaya mah dikantunkeun baé ku anjeun nyarengan jalma-jalma nu cicing aya di imah.” 402)"
    },
    {
      "sura": 9,
      "verse": 87,
      "text": "Maranéhna resep babarengan jeung nu henteu milu perang. 403) Haténa geus dikonci nepi ka teu ngarti."
    },
    {
      "sura": 9,
      "verse": 88,
      "text": "Tapi ari Rasul jeung kaom mu’minin anu nyarengan anjeunna mah ngalaksanakeun jihad ku harta jeung ku jiwana. Aranjeunna pisan nu meunang rupa-rupa kahadéan jeung nu meunang kabagjaan."
    },
    {
      "sura": 9,
      "verse": 89,
      "text": "Allah geus nyiapkeun pikeun aranjeunna sawarga anu di handapeunana cur-cor walungan-walungan. Aranjeunna langgeng di dinyana. Éta téh kaunggulan anu kacida gedéna."
    },
    {
      "sura": 9,
      "verse": 90,
      "text": "Jalma-jalma Arab Badewi nu nyieun-nyieun alesan datang (ka Nabi) sangkan maranéhna diijinan (pikeun teu milu perang), sedengkeun ari jalma-jalma nu ngabohongkeun ka Allah sareng ka Rasul-Na mah cicing (teu mintonkeun alesan). Bakal tumiba ka jalma-jalma kapir ti antara maranéhna siksaan nu kacida matak nyerina."
    },
    {
      "sura": 9,
      "verse": 91,
      "text": "Henteu matak jadi dosa (lantaran teu indit jihad) ka jalma-jalma nu lemah, nu gering, jeung nu henteu boga harta pikeun diinpakkeun (pikeun perang), saupama maranéhna ihlas ka Allah jeung ka Rasul-Na. Henteu aya jalan saeutik ogé pikeun nyalahkeun jalma-jalma nu nyieun kahadéan. Da Allah mah Maha Jembar-pangampura (tur) Mahaasih."
    },
    {
      "sura": 9,
      "verse": 92,
      "text": "Henteu (ogé matak jadi dosa) pikeun jalma-jalma nu dina waktu aranjeunna datang ka hidep sangkan ku hidep dibéré tutumpakan, tuluy hidep nyarita, “Kuring henteu boga tutumpakan pikeun mawa aranjeun.” Tuluy aranjeunna indit bari nyurucud cipanonna lantaran nalangsa sabab aranjeunna henteu manggih harta anu bisa diinpakkeun (pikeun miluan perang). 404)"
    },
    {
      "sura": 9,
      "verse": 93,
      "text": "Sabenerna hiji-hijina jalan (keur nyalahkeun) mah ngan ka jalma-jalma anu ménta idin ka hidep (teu miluan perang) padahal maranéhna beunghar. Maranéhna leuwih suka babarengan jeung anu teu milu perang. Allah geus ngonci haténa nepi ka maranéhna henteu nyahoeun."
    },
    {
      "sura": 9,
      "verse": 94,
      "text": "Maranéhna (jalma-jalma munapék nu teu ngilu perang) bakal nyieun-nyieun alesan ka aranjeun waktu aranjeun geus balik deui ka maranéhna. Atuh pok ucapkeun ku hidep (Muhammad), “Aranjeun ulah nyieun-nyieun alesan da kuring saréréa moal percaya ka aranjeun. Tétéla Allah geus masihan ka kuring saréréa sabagian béja (ngeunaan) kalakuan aranjeun. Allah bakal ningali amal aranjeun (nya kitu deui) Rasul-Na. Tuluy aranjeun bakal dibalikkeun ka Allah Nu Mahauninga ka nu gaib jeung ka nu nyata, tuluy Mantenna pasti ngabéjakeun ka aranjeun sagala anu geus dipilampah ku aranjeun.”"
    },
    {
      "sura": 9,
      "verse": 95,
      "text": "Éngke maranéhna bakal susumpahan ka aranjeun kalayan (nami) Allah waktu aranjeun balik ka maranéhna supaya aranjeun henteu ngabalieur ti maranéhna. 405) Atuh, prak baé aranjeun ngabalieur ti maranéhna lantaran sabenerna maranéhna téh (jiwana) kotor, jeung tempat pangbalikan maranéhna téh (naraka) Jahanam minangka wawales tina sagala anu geus diupayakeun ku maranéhna."
    },
    {
      "sura": 9,
      "verse": 96,
      "text": "Maranéhna bakal susumpahan ka aranjeun supaya aranjeun rido ka maranéhna. Tapi, saupama aranjeun rido (ogé) ka maranéhna, sabenerna Allah mah moal rido ka jalma-jalma nu pasék."
    },
    {
      "sura": 9,
      "verse": 97,
      "text": "Urang Arab Badewi 406) téh pohara leuwih kuat kupurna jeung munapékna, sarta leuwih wajar henteu ngarti kana batas-batas (katangtuan) nu diturunkeun ku Allah ka Rasul-Na. 407) Allah téh Mahauninga (tur) Mahawijaksana."
    },
    {
      "sura": 9,
      "verse": 98,
      "text": "Ti antara urang Arab Badewi téh aya nu nganggap yén sagala rupa anu diinpakkeun (di jalan Allah) ku maranéhna téh ngarupakeun hiji karugian. Maranéhna nunggu-nunggu marabahaya anu bakal tumiba ka aranjeun. (Sabalikna malah) ka maranéhna tumibana éta (siksa) nu goréng téh. Allah Maha Ngadangu (tur) Mahauninga."
    },
    {
      "sura": 9,
      "verse": 99,
      "text": "Ti antara urang Arab Badewi aya nu iman ka Allah jeung kana Poé Ahir. 408) Maranéhna nganggap yén sagala nu diinpakkeun (di jalan Allah) ku maranéhna téh minangka (cukang lantaran) pikeun ngadeukeutkeun diri ka Allah jeung (cukang lantaran pikeun meunang) doa-doa Rasul. Kanyahokeun yén sabenerna (inpak) téh (mangrupa hiji jalan) pikeun ngadeukeutkeun diri (ka Allah). Engké Allah bakal ngasupkeun maranéhna kana rahmat (sawarga)-Na. Saleresna Allah Mahajembar Panghampura (tur) Mahawelas."
    },
    {
      "sura": 9,
      "verse": 100,
      "text": "Jalma-jalma nu ti heula tur nu awal (asup Islam) ti kaom Muhajirin tur kaom Ansor 409) jeung jalma-jalma nu nuturkeun ka aranjeunna kalayan hadé, 410) nya Allah bakal ngaridoan ka aranjeunna jeung aranjeunna ogé mikarido ka Allah. Allah nyayagikeun pikeun aranjeunna sawarga-sawarga nu di handapeunana cur-cor walungan-walungan. Aranjeunna bakal langgeng di jerona salawasna. Éta téh mangrupakeun kaunggulan nu agung."
    },
    {
      "sura": 9,
      "verse": 101,
      "text": "Ti antara urang Arab Badewi anu (cicing) di sakuriling aranjeun 411) aya jalma-jalma munapék. (Nya kitu ogé) ti sawaréhna warga Madinah (aya jalma-jalma munapék). Maranéhna kabina-bina dina kamunapékanana téh. Hidep (Muhammad) mah moal nyaho, tapi Kami mah nyaho. Kami bakal nyiksa ka maranéhna dua kali, 412) tuluy maranéhna bakal dibalikkeun kana siksaan nu gedé."
    },
    {
      "sura": 9,
      "verse": 102,
      "text": "(Aya ogé) jalma-jalma séjén nu rumasa kana dosa-dosana. Maranéhna nyampuradukkeun amal anu hadé jeung amal anu goréng. Muga-muga baé Allah nampi kana tobat maranéhna. Saleresna Allah mah Maha Jembar-pangampura (tur) Mahawelas."
    },
    {
      "sura": 9,
      "verse": 103,
      "text": "Prak cokot jakat ti sabagian harta maranéhna pikeun ngabersihkeun 413) jeung nyucikeun 414) maranéhna, sarta doakeun maranéhna sabab sabenerna doa hidep mangrupakeun katengtremen pikeun maranéhna. Allah téh Maha Ngadangu (tur) Mahauninga."
    },
    {
      "sura": 9,
      "verse": 104,
      "text": "Naha maranéhna teu nyaho yén Allah bakal nampi tobat hamba-hamba-Na tur nampi jakatna, jeung yén Allah téh Maha Nampi-tobat (tur) Mahaasih?"
    },
    {
      "sura": 9,
      "verse": 105,
      "text": "Pok ucapkeun ku hidep (Muhammad), “Sok digarawé, mangka Allah, Rasul-Na, jeung jalma-jalma nu iman bakal ningali kana pagawéan aranjeun. Aranjeun bakal dibalikkeun ka (Dat) Nu Mahauninga kana perkara gaib jeung anu nyata. Tuluy Mantenna bakal ngabéjakeun ka aranjeun sagala nu dipilampah ku aranjeun.”"
    },
    {
      "sura": 9,
      "verse": 106,
      "text": "Aya (ogé) jalma-jalma nu séjénna nu diengkékeun (walesanana) ngantosan kaputusan Allah. Bisa jadi Mantenna rék nyiksa maranéhna atawa bisa jadi ogé bakal nampi tobatna. Allah mah Mahauninga (tur) Mahawijaksana."
    },
    {
      "sura": 9,
      "verse": 107,
      "text": "(Ti antara jalma-jalma munapék téh) aya nu ngadegkeun masjid pikeun nimbulkeun kamadaratan (ka jalma-jalma mu’min), (nyebabkeun) kakapiran, ngabengkahkeun antara kaom mu’minin, jeung nunggu datangna jalma-jalma nu ti baheulana geus merangan Allah jeung Rasul-Na. 415) Maranéhna kalawan pasti bakal susumpahan kieu, “Kuring saréréa teu aya maksud naon-naon kajaba ngamaksud hadé.” Allah nyaksian yén sabenerna maranéhna téh jalma-jalma bohong (dina sumpahna)."
    },
    {
      "sura": 9,
      "verse": 108,
      "text": "Omat hidep ulah ngadegkeun salat di jero (éta masjid nu diwangun ku jalma-jalma munapék téa) salilana. Sabenerna masjid anu diadegkeun kalayan dasar katakwaan ti poé awalna kénéh éta leuwih hak pikeun hidep ngadegkeun salat di jerona. Di jerona aya jalma-jalma anu resep ngabersihkeun diri. Allah mah cinta ka jalma-jalma anu ngabersihkeun diri."
    },
    {
      "sura": 9,
      "verse": 109,
      "text": "Ku sabab kitu, naha jalma-jalma anu ngadegkeun wangunan (masjid) kalayan dasar katakwaan ka Allah sareng karidoan Mantenna anu leuwih alus, atawa jalma-jalma anu ngadegkeun wangunan di sisi gawir anu ampir-ampiran runtuh, tuluy éta (wangunan) téh runtuh bareng jeung manéhna ka naraka Jahanam? Allah moal maparin pituduh ka kaom nu dolim."
    },
    {
      "sura": 9,
      "verse": 110,
      "text": "Wangunan anu diadegkeun ku maranéhna téh sok jadi sabab kamangmangan (kamunapékan) dina jero haténa nepi ka haténa ancur. 416) Allah mah Mahauninga (tur) Mahawijaksana."
    },
    {
      "sura": 9,
      "verse": 111,
      "text": "Saleresna Allah ngagaleuh ti jalma-jalma mu’min jiwa jeung harta bandana ku sawarga anu geus dicawiskeun pikeun aranjeunna. Aranjeunna perang dina jalan Allah nepi ka maéhan atawa ditelasan. (Éta téh) jangji anu bener ti Allah dina Torét, Injil, jeung Al-Qur’an. Saha deui atuh anu leuwih nepatan kana jangjina salian ti Allah? Ku kituna, geura barungah ku jual-beuli anu geus dijalankeun ku aranjeun. Éta téh kaunggulan nu agung."
    },
    {
      "sura": 9,
      "verse": 112,
      "text": "(Aranjeunna téh nyaéta) jalma-jalma nu tobat, nu ibadah, nu muji (Allah), nu ngumbara (demi élmu jeung agama), nu ruku jeung sujud, nu midamel kahadéan jeung nyarék migawé kagoréngan, sarta nu ngajaga kana hukum-hukum Allah. Atuh prak béjakeun béja anu pikabungaheun ka jalma-jalma mu’min."
    },
    {
      "sura": 9,
      "verse": 113,
      "text": "Henteu aya hak pikeun Nabi jeung jalma-jalma anu iman mangméntakeun hampura (ka Allah) keur jalma-jalma musrik sanajan maranéhna téh barayana anu deukeut, sanggeus jelas pikeun maranéhna yén maranéhna téh nu bakal ngeusian naraka Jahim."
    },
    {
      "sura": 9,
      "verse": 114,
      "text": "Anapon paméntaan hampura ti Ibrahim (ka Allah) pikeun ramana, taya lian lantaran jangji anjeunna ka ramana. Ku kituna, barang geus tétéla ka (Ibrahim) yén ramana téh musuh Allah, anjeunna terus baé lulubaran ti ramana. Saenyana Ibrahim téh jalma nu lembut haténa (tur) santun."
    },
    {
      "sura": 9,
      "verse": 115,
      "text": "Allah moal pisan-pisan nyasarkeun ka hiji kaom sanggeus Mantenna maparin pituduh ka maranéhna nepi ka Mantenna nerangkeun ka maranéhna kana sagala anu kudu dijauhan ku maranéhna. Saleresna Allah Mahauninga kana sagala perkara. 417)"
    },
    {
      "sura": 9,
      "verse": 116,
      "text": "Sabenerna mung kagungan Allah karajaan langit jeung bumi. Mantenna nu (kawasa) ngahirupkeun jeung ngamaotkeun. Moal pisan-pisan aya nu nangtayungan jeung maparin pitulung salian ti Allah."
    },
    {
      "sura": 9,
      "verse": 117,
      "text": "Saleresna Allah geus nampi tobat Nabi, 418) kaom Muhajirin, jeung kaom Ansor anu tumut ka Nabi dina mangsa susah, sanggeus haté sabagian jalma ampir-ampiran nyimpang, (nangin) Allah nampi tobat aranjeunna. Saleresna Allah Mahadeudeuh (tur) Mahaasih ka aranjeunna."
    },
    {
      "sura": 9,
      "verse": 118,
      "text": "Pikeun tilu jalma 419) anu ditinggalkeun (jeung diengkékeun ditarima tobatna) nepi ka bumi téh karasa heurin pikeun maranéhna, padahal apan bumi téh lega, jeung jiwana (ogé karasa) heurin pikeun dirina, sarta maranéhna nyahoéun yén geus teu aya deui tempat lumpat tina (siksa) Allah iwal ka Mantenna wungkul. Tuluy (sanggeus éta kabéh) Allah nampi tobat maranéhna sangkan tetep aya dina tobatna. Saleresna Allah mah Maha Nampi-tobat (tur) Mahaasih."
    },
    {
      "sura": 9,
      "verse": 119,
      "text": "Hé jalma-jalma anu iman, kudu takwa ka Allah jeung kudu tetep babarengan jeung jalma-jalma anu bener!"
    },
    {
      "sura": 9,
      "verse": 120,
      "text": "Henteu pantes keur jalma-jalma anu nyicingan Madinah jeung urang Arab Badewi nu cicing di sabudeureun maranéhna teu indit marengan Rasulullah (milu perang). Henteu pantes ogé pikeun maranéhna leuwih mikacinta ka diri-dirina tibatan ka Rasulullah. Éta téh ku sabab maranéhna teu kakeunaan ku halabhab, capé, jeung lapar di jalan Allah, sarta maranéhna henteu nincak tempat anu bisa ngahudangkeun amarah jalma-jalma kapir. Heunteu pati-pati nibankeun musibah ka musuh, kajaba (sakabéhna) dicatet jadi amal soléh pikeun maranéhna. Saleresna Allah moal nyapirakeun ganjaran jalma-jalma anu midamel kahadéan."
    },
    {
      "sura": 9,
      "verse": 121,
      "text": "Aranjeunna henteu pati-pati ngainpakkeun (harta), boh leutik boh gedé, jeung teu pati-pati mapai hiji léngkob (pikeun jihad), 420) anging dicatet pikeun aranjeunna (jadi amal soléh), supaya diwales ku Allah kalayan (ganjaran) anu leuwih hadé tinimbang sagala anu dipilampak ku aranjeunna."
    },
    {
      "sura": 9,
      "verse": 122,
      "text": "Henteu sakuduna sakabéh jalma-jalma mu’min indit (ka tempat perang). Naha henteu aya anu indit sabagian ti unggal golongan pikeun neuleuman élmu agama, sangkan bisa méré pépéling ka kaomna dina waktu maranéhna mulang deui, sangkan maranéhna bisa ngaraksa diri."
    },
    {
      "sura": 9,
      "verse": 123,
      "text": "Hé jalma-jalma anu iman, prak geura perangan jalma-jalma kapir anu aya di sabudeureun aranjeun, jeung maranéhna sina ngarasaeun kategesan aranjeun! Kanyahokeun ku aranjeun yén Allah téh nyarengan jalma-jalma anu takwa."
    },
    {
      "sura": 9,
      "verse": 124,
      "text": "Lamun hiji surah (dina Al-Qur’an) diturunkeun, ti antara maranéhna (jalma-jalma munapék) aya nu ngomong kieu, 421) “Saha ti antara aranjeun anu tambah-tambah imanna ku sabab turunna éta surat?” Anapon pikeun jalma-jalma anu iman mah, (surat anu turun) téh pasti nambah imanna jeung aranjeunna ngarasa bungah."
    },
    {
      "sura": 9,
      "verse": 125,
      "text": "Anapon (pikeun) jalma-jalma anu dina haténa aya panyakit mah, 422) (éta surah anu turun téh) bakal nambahan kakapiranana anu geus aya, jeung maranéhna bakal paéh dina kaayaan kapir."
    },
    {
      "sura": 9,
      "verse": 126,
      "text": "Naha maranéhna (jalma-jalma munapék) henteu niténan yén sabenerna maranéhna téh ditibanan cocoba 423) dina saban taun sakali atawa dua kali, tapi maranéhna henteu (ogé daék) tobat jeung henteu daék nyokot atikan?"
    },
    {
      "sura": 9,
      "verse": 127,
      "text": "Di mana diturunkeun hiji surat (anu nyaritakeun aibna jalma-jalma munapék), sawaréhna nempo ka sawaréhna deui (bari ngomong kieu), “Naha aya (ti antara jalma mu’min) anu nempo ka aranjeun?” Sanggeus kitu maranéhna indit (tina tempat anu dibacakeun éta surat). Allah méngparkeun haté maranéhna (tina iman) lantaran sabenerna maranéhna téh kaom nu teu ngarti."
    },
    {
      "sura": 9,
      "verse": 128,
      "text": "Tétéla geus datang ka aranjeun hiji Rasul ti kaom aranjeun sorangan. Anjeunna teu kinten ngaraos abotna kana sagala anu dipikasusah ku aranjeun. Anjeunna miharep pisan (kana kaimanan jeung kaislaman) aranjeun. Anjeunna pohara mikadeudeuh tur mikaasih ka jalma-jalma mu’min."
    },
    {
      "sura": 9,
      "verse": 129,
      "text": "Upama maranéhna ngabalieur (tina kaimanan), atuh pok ucapkeun baé ku hidep, “Cekap baé Allah keur kuring mah. Taya deui Pangéran anging Mantenna. Mung ka Mantenna kuring tawekal sarta Mantenna anu kagungan ‘Arasy (singgasana) nu agung.”"
    },
    {
      "sura": 10,
      "verse": 1,
      "text": "Alif Lām Rā. 424) Éta téh ayat-ayat kitab (Al-Qur’an) anu ngandung hikmah."
    },
    {
      "sura": 10,
      "verse": 2,
      "text": "Naha pantes jadi perkara nu ngahérankeun ka manusa yén Kami geus ngawahyukeun ka hiji lalaki (Muhammad) ti antara maranéhna (nyaéta), “Geura béré pépéling ka manusa jeung geura bubungah jalma nu iman (ku béja) yén aranjeunna ngabogaan kalungguhan nu luhur di mungguhing Pangéranana.” Jalma-jalma kapir nyarita kieu, “Sabenerna manéhna (Muhammad) mah tukang sihir anu nyata.”"
    },
    {
      "sura": 10,
      "verse": 3,
      "text": "Sabenerna Pangéran aranjeun téh Allah nu nyiptakeun langit jeung bumi dina genep mangsa, tuluy Mantenna istiwā’ di luhureun `Arasy 425) pikeun ngatur sadaya urusan. Moal aya saurang ogé nu bakal nyapa’atan kajaba sanggeus aya widi ti Mantenna. Éta téh Allah, Pangéran aranjeun. Ku kituna, prak geura ibadah ka Mantenna! Naha maranéh téh henteu nyokot atikan?"
    },
    {
      "sura": 10,
      "verse": 4,
      "text": "Mung ka Mantenna aranjeun kabéh bakal mulang téh. Éta téh jangji Allah anu bener tur pasti. Sabenerna nya Mantenna nu nyiptakeun mahluk ti mimiti kénéh, tuluy Mantenna mulangkeun (ngahirupkeun) deui (sanggeus hudang ti kubur) supaya Mantenna maparin ganjaran ka jalma-jalma nu iman jeung ngadamel amal soléh kalayan adil. Sedengkeun pikeun anu kupur mah (disadiakeun) inuman nu ngagolak pisan jeung siksaan nu kacida peurihna ku sabab maranéhna terus-terusan kapir."
    },
    {
      "sura": 10,
      "verse": 5,
      "text": "Mantenna nu ngajadikeun panonpoé moncorong jeung bulan cahayaan. Mantenna nu netepkeun tempat-tempat orbitna éta (bulan) supaya aranjeun nyaho wilangan taun jeung itungan (waktuna). Allah teu pati-pati ngajadikeun éta kabéh anging kalayan ḥaq. 426) Mantenna ngajelaskeun tanda-tanda (kaagungana-Na) kalayan rinci pikeun kaom nu ngarti."
    },
    {
      "sura": 10,
      "verse": 6,
      "text": "Sabenerna dina gunta-gantina peuting jeung beurang sarta dina naon-naon nu diciptakeun ku Allah di langit jeung bumi téh ngandung tanda-tanda (kakawasaan Allah) pikeun kaom anu takwa."
    },
    {
      "sura": 10,
      "verse": 7,
      "text": "Sabenerna jalma-jalma anu teu miharep papanggih jeung Kami (di ahérat), nu ngarasa sugema ku kahirupan dunya, nu ngarasa tengtrem ku éta (kahirupan dunyana), jeung nu mopohokeun kana tanda-tanda (kaagungan) Kami,"
    },
    {
      "sura": 10,
      "verse": 8,
      "text": "atuh pitempateun maranéhna téh seuneu naraka karana sagala nu terus-terusan diupayakeun ku maranéhna."
    },
    {
      "sura": 10,
      "verse": 9,
      "text": "Sabenerna jalma-jalma nu iman jeung migawé amal soléh, tangtu Pangéran bakal maparin pituduh ka aranjeunna ku sabab kaimanana. (Aranjeunna aya) di sawarga nu pinuh kani’matan anu di handapeunana cur-cor walungan-walungan."
    },
    {
      "sura": 10,
      "verse": 10,
      "text": "Doa 427) aranjeunna di jero sawarga téh nyaéta subḥānakallāhuma (Mahasuci Gusti, nun Pangéran abdi sadaya). Panghormatan aranjeunna di sawarga téh nyaéta (ucapan) salām. 428) Doa pamungkasna téh nyaéta alḥamdu lillāhi rabbil ‘ālamīn (sagala puji kagungan Allah, Pangéran sakumna alam)."
    },
    {
      "sura": 10,
      "verse": 11,
      "text": "Upami Allah ngaénggalkeun dikabulkeunana kagoréngan manusa, sakumaha maranéhna ngaburu-buru dikabulkeunana kahadéan, tangtu ajal maranéhna dipungkasan. Tapi, Kami ngantep jalma-jalma nu teu miharep kana papanggih jeung Kami (di ahérat) sina mandeg-mayong dina kasasaranana."
    },
    {
      "sura": 10,
      "verse": 12,
      "text": "Upama jalma (kapir) ditibanan ku kasusah, manéhna ngadoa ka Kami bari ngagoler, diuk, atawa nangtung. Tapi, waktu Kami geus ngaleungitkeun éta kasusah, manéhna (balik deui kana kasasaran) jiga nu teu kungsi ngadoa ka Kami pikeun (ngaleungitkeun) kasusah nu nibanan ka manéhna. Tah jiga kitu, dijadikeun karasa hadé pikeun jalma-jalma nu ngaliwat wates naon nu geus dipilampah ku maranéhna."
    },
    {
      "sura": 10,
      "verse": 13,
      "text": "Tétéla Kami geus ngabinasakeun generasi nu saméméh maranéh (hé kapir Mekah) waktu maranéhna migawé kadoliman sanajan geus datang ka maranéhna para rasul kalayan mawa bukti-bukti anu nyata. Tapi, maranéhna téh sama sakali teu daékeun baé iman. Jadi, Kami males ka kaom anu nyieun dosa."
    },
    {
      "sura": 10,
      "verse": 14,
      "text": "Tuluy Kami ngajadikeun maranéh jadi gaganti di bumi sanggeus maranéhna (dibinasakeun), supaya Kami bisa niténan 429) kumaha maranéh milampah (naha milampah kahadéan atawa kagoréngan?)"
    },
    {
      "sura": 10,
      "verse": 15,
      "text": "Nalika dibacakeun ayat Kami ka maranéhna kalayan jelas, jalma-jalma nu teu miharep patepung jeung Kami (di ahérat) mah nyarita kieu, “Sok atuh geura ngadatangkeun Al-Qur’an nu salian ti ieu 430) atawa ganti (sakalian éta Al-Qur’an) téh!” 431) Pék caritakeun ku hidep (Muhammad), “Henteu pantes pikeun kuring ngarobah éta (Al-Qur’an) sakahayang sorangan. Kuring henteu tumut kajaba kana sagala nu geus diwahyukeun ka kuring. Saenyana kuring sieun ku siksaan dina poé anu rongkah (Poé Kiamat) upama ngarempak ka Pangéran kuring.”"
    },
    {
      "sura": 10,
      "verse": 16,
      "text": "Pék caritakeun ku hidep (Muhammad), “Upami Allah ngersakeun, tangtu kuring moal macakeun ieu (Al-Qur’an) ka aranjeun jeung Mantenna moal ngabéjakeun ieu (Al-Qur’an) ka aranjeun. Tétéla kuring téh pan geus cicing jeung aranjeun ti baheula kénéh (saméméh turun Al-Qur’an). Naha aranjeun téh teu ngagunakeun akal?”"
    },
    {
      "sura": 10,
      "verse": 17,
      "text": "Ku kituna, saha atuh nu leuwih dolim tibatan jalma nu ngaya-ngayakeun kabohongan ka Allah, atawa nu ngabohongkeun kana ayat-ayat-Na? Sabenerna moal bakal untung jalma-jalma nu doraka téh."
    },
    {
      "sura": 10,
      "verse": 18,
      "text": "Maranéhna nyembah ka salian ti Allah nu teu bisa ngadatangkeun kamadaratan jeung (ogé) kamangpaatan ka maranéhna. Maranéhna nyarita kieu, “Maranéhna (sesembahan) téh nu bakal nulungan ka urang saréréa di payuneun Allah.” Pék caritakeun ku hidep, “Naha maranéh rék ngabéjaan Allah naon-naon nu (disangka yén) henteu kauninga ku Mantenna boh di langit boh dibumi?” Maha suci Allah sareng Mahaluhur tina sagala nu disarékatkeun ku maranéhna."
    },
    {
      "sura": 10,
      "verse": 19,
      "text": "Saenyana manusa téh baheulana mah umat anu ngahiji (dina kataohidan), tuluy maranéhna pasalia paham. Saupama teu aya katangtuan nu ti heula ti Pangéran hidep, 432) tangtu ti antara maranéhna geus dibéré kaputusan (siksa di dunya) ku sabab naon nu geus dipasalia-pahamkeun ku maranéhna."
    },
    {
      "sura": 10,
      "verse": 20,
      "text": "Maranéhna nyarita kieu, “Naha atuh teu diturunkeun ka manéhna (Muhammad) hiji mujijat ti Pangéranana (saperti nabi-nabi nu lain)?” Pék caritakeun ku hidep, “Sabenerna perkara gaib téh ngan kagungan Allah. Ku kituna, seug geura daragoan (siksaan Allah)! Sabenerna kuring ogé kaasup jalma-jalma nu ngadagoan babarengan jeung aranjeun.”"
    },
    {
      "sura": 10,
      "verse": 21,
      "text": "Upama Kami meré rahmat ka manusa sanggeus (datangna) musibah nibanan ka maranéhna, nya maranéhna buru-buru nyieun tipu daya (pikeun nangtang) ayat-ayat Kami. Pék caritakeun ku hidep, “Allah leuwih gancang wawales-Na (tina tipu dayana).” Sabenerna malaikat-malaikat Kami nyatet tipu daya maranéh."
    },
    {
      "sura": 10,
      "verse": 22,
      "text": "Mantenna (Allah) anu ngalantarankeun maranéh bisa lumampah di darat jeung (lalayaran) di laut. Nepi ka upama maranéh aya dina parahu, tuluy éta (parahu) téh lalayaran mawa maranéhna (jalma-jalma nu aya di jerona) katebak ku angin hadé, bari maranéhna ogé bungah ku éta angin, ujug-ujug datang angin ngagelebug jeung gelombang ombak narajang kana éta (parahu) ti saban arah, sarta maranéhna nyangka kakepung (ku bahaya), nya maranéhna téh ngadoa ka Allah kalayan ngaihlaskeun kataatan ka Mantenna, “Upami Gusti nyalametkeun abdi sadaya tina ieu (bahaya), tangtos abdi sadaya bakal janten jalmi-jalmi anu sukuran.”"
    },
    {
      "sura": 10,
      "verse": 23,
      "text": "Tapi sanggeus Mantenna nyalametkeun maranéhna, justru maranéhna kalah ka nyieun kadoliman di ieu bumi tanpa (alesan) nu bener. Hé manusa, sabenerna (bahaya) kadoliman maranéh téh bakal malik ka diri maranéh sorangan. (Éta téh ngan saukur) kani’matan dunyawi wungkul. Tuluy ka Kami pangbalikan maranéh téh. Jaga Kami bakal ngabéjakeun sagala nu geus dipilampah ku maranéh."
    },
    {
      "sura": 10,
      "verse": 24,
      "text": "Sabenerna kahirupan dunya téh saperti cai (hujan) nu ku Kami diturunkeun ti langit, tuluy tuwuh pepelakan nu subur (ku sabab cai éta). Ti antarana aya nu sok didahar ku manusa jeung sasatoan, nepi ka upama bumi geus sampurna kaéndahanana jeung maké hiasan, 433) sarta nu marelakna nyangka yén manéhna pasti bakal ngawasa kana éta bumi (metik hasilna), ujug-ujug tumiba siksa Kami ti peuting atawa ti beurang, tuluy ku Kami (éta pepelakan) téh dibinasakeun, nepi ka saperti can kungsi aya pepelakan saméméhna. Nya kitu Kami ngajelaskeun tanda-tanda kakawasaan (Kami) kalayan rinci pikeun kaom anu mikir."
    },
    {
      "sura": 10,
      "verse": 25,
      "text": "Allah ngajak (manusa) ka Dārussalām (sawarga), sareng maparin pituduh ka saha baé nu dikersakeun ku Mantenna kana jalan nu lempeng (agama Islam)"
    },
    {
      "sura": 10,
      "verse": 26,
      "text": "Pikeun jalma-jalma nu migawé kahadéan (aya ganjaran) nu pangalusna (sawarga) katut tambahna (kani’matan ningali Allah). Rarai aranjeunna moal katutupan kebul hideung sareng (moal ogé ku) kahinaan. Nya aranjeunna téh pangeusi sawarga sarta langgeng di dinyana."
    },
    {
      "sura": 10,
      "verse": 27,
      "text": "Jalma-jalma anu ngupayakeun kagoréngan (meunang) wawales sabanding jeung kagorénganana sarta bakal ditutupan ku kahinaan. Moal aya saurang ogé pikeun maranéhna nu bakal ngaraksa tina siksa Allah. Beungeutna saperti ditutupan ku poékna peuting. Nya maranéhna téh pangeusi naraka sarta langgeng di dinyana."
    },
    {
      "sura": 10,
      "verse": 28,
      "text": "(Sing inget) nalika Kami ngumpulkeun maranéhna sakabéhanana (jalma-jalma nu iman jeung jalma-jalma nu kapir), tuluy Kami ngadawuh ka jalma-jalma nu migawé kamusrikan, “Caricing di tempat maranéh bareng jeung sesembahan maranéh!” Tuluy Kami misahkeun di antara maranéhna (jeung jalma nu iman). (Ti dinya,) sesembahan maranéhna ngomong kieu, “Maranéh sakali-kali teu kungsi nyembah ka kuring."
    },
    {
      "sura": 10,
      "verse": 29,
      "text": "Cekap Allah nu janten saksi antara kuring saréréa jeung maranéh (kaom musrikin), yén sabenerna kuring saréréa mah teu tanggung jawab kana pagawéan maranéh nyembah (ka kuring).” 434)"
    },
    {
      "sura": 10,
      "verse": 30,
      "text": "Nya di dinya (Padang Mahsar), unggal jiwa bakal ngarasakeun wawales tina sagala nu geus dipigawé ku maranéhna (alus goréngna), jeung maranéhna bakal dipulangkeun ka Allah, nu sabenerna nangtayungan ka maranéhna, sarta leungit wéh sagala nu diaya-ayakeun ku maranéhna téh."
    },
    {
      "sura": 10,
      "verse": 31,
      "text": "Pék caritakeun ku hidep (Muhammad), “Saha anu maparin rejeki ka aranjeun ti langit jeung ti bumi? Atawa saha anu kawasa (nyiptakeun) pangdéngé jeung panénjo? Saha nu ngaluarkeun nu hirup ti nu paéh, jeung nu ngaluarkeun nu paéh ti nu hirup? Saha nu ngatur éta sagala urusan téh?” Nya maranéhna bakal ngajawab kieu, “Allah.” Ku kituna, pok caritakeun ku hidep (Muhammad), “Naha aranjeun teu takwa?”"
    },
    {
      "sura": 10,
      "verse": 32,
      "text": "Éta téh Allah, Pangéran maranéh nu sabenerna. Ku kituna, teu aya deui sanggeusna pituduh iwal ti kasasaran. Ku naon maranéh bisa dipéngkolkeun (tina pituduh)?"
    },
    {
      "sura": 10,
      "verse": 33,
      "text": "Nya kitu, geus pasti (lumaku) katangtuan Pangéran anjeun pikeun jalma-jalma anu pasék. Sabenerna maranéhna téh henteu iman."
    },
    {
      "sura": 10,
      "verse": 34,
      "text": "Pék caritakeun ku hidep (Muhammad), “Naha aya ti antara nu disarekatkeun maranéh nu bisa ngamimitian nyiptakeun (mahluk), tuluy bisa ngahirupkeunana deui?” Pok ogé caritakeun ku hidep, “Allah nu ngawitan nyiptakeun mahluk téh, teras Mantenna ngahirupkeuna deui. Ku kituna, ku naon maranéh bisa dipaléngoskeun (tina bebeneran)?”"
    },
    {
      "sura": 10,
      "verse": 35,
      "text": "Pék caritakeun ku hidep (Muhammad), “Naha aya ti antara sakutu-sakutu maranéh nu bisa ngabingbing kana bebeneran?” Pok ogé caritakeun ku hidep, “Allah nu ngabingbing kana bebeneran. Ku kituna, naha nu ngabingbing kana bebeneran téh leuwih pantes diturutan atawa nu nu teu bisa ngabingbing malah kudu dibingbing? Ku kituna, naha maranéh (bet migawé kitu)? Kumaha maranéh nyokot kaputusan?”"
    },
    {
      "sura": 10,
      "verse": 36,
      "text": "Lolobana maranéhna téh henteu nuturkeun anging kana sangkaan wungkul. Sabenerna sangkaan téh euweuh gunana saeutik ogé pikeun ngahontal pituduh. Saleresna Allah téh Mahauninga kana sagala nu dipigawé ku maranéhna."
    },
    {
      "sura": 10,
      "verse": 37,
      "text": "Teu mungkin ieu Al-Qur’an téh dijieun-jieun ku salian ti Allah, malahan mah (Al-Qur’an téh) nu ngaenyakeun (kitab-kitab) nu diturunkeun saméméhna tur nu ngajelaskeun kalayan rinci katetapan (Allah). Teu aya kamangmangan dina eusina, (diturunkeun) ti Pangéran sakumna alam."
    },
    {
      "sura": 10,
      "verse": 38,
      "text": "Malah, naha (pantes) maranéhna nyarita kieu, “Manéhna (Muhammad) nu geus jijieunan (Al-Qur’an) téh.” Caritakeun ku hidep (Muhammad), “(Mun enya kitu mah), cing pék jieun surah nu sarua jeung Al-Qur’an, jeung pék geura ajak ku maranéh saha baé nu bisa (diajak) salian ti Allah (pikeun ngabantuan maranéh), lamun enya mah maranéh téh jalma-jalma anu bener.”"
    },
    {
      "sura": 10,
      "verse": 39,
      "text": "Malah, maranéhna téh ngabohongkeun kana naon-naon nu ku maranéhna can dipikanyaho kalayan sampurna, jeung can datang katerangan ka maranéhna. Kitu deui jalma-jalma saméméh maranéhna ogé ngabohongkeun (ka para rasul). Ku kituna, geura titénan kumaha balukarna jalma-jalma nu dolim téh."
    },
    {
      "sura": 10,
      "verse": 40,
      "text": "Ti antara maranéhna aya nu iman kana éta (Al-Qur’an) jeung aya ogé nu teu iman kana éta (Al-Qur’an). Da Pangéran hidep mah langkung uninga ka jalma-jalma anu nyieun karuksakan."
    },
    {
      "sura": 10,
      "verse": 41,
      "text": "Upama maranéhna ngabohongkeun ka hidep, atuh pok caritakeun, “Pikeun kuring amal kuring, jeung pikeun aranjeun amal aranjeun. Aranjeun lubaran tina sagala nu dipilampah ku kuring. Kuring ogé lulubaran tina sagala nu dipilampah ku aranjeun.”"
    },
    {
      "sura": 10,
      "verse": 42,
      "text": "Ti antara maranéhna aya nu ngadédéngékeun ka hidep. Naha hidep bisa ngajadikeun jalma nu torék jadi bisa ngadéngé, sok sanajan maranéhna henteu ngarti?"
    },
    {
      "sura": 10,
      "verse": 43,
      "text": "Ti antara maranéhna aya nu ningali ka hidep. Naha hidep bisa méré pidutuh ka jalma nu lolong, sanajan maranéhna teu bisaeun nénjo?"
    },
    {
      "sura": 10,
      "verse": 44,
      "text": "Saleresna Allah mah henteu ngadoliman ka manusa saeutik ogé, tapi manusa nu ngadoliman ka dirina sorangan."
    },
    {
      "sura": 10,
      "verse": 45,
      "text": "(Sing inget) kana poéan (waktu) Allah ngumpulkeun maranéhna. (Maranéhna ngarasa) saolah-olah tacan kungsi cicing (di dunya) anging ngan sakeudeung dina mangsa beurang, (jiga waktu) maranéhna (sakeudeung) silih wawuhan jeung sasamana (sanggeus dihudangkeun ti alam kubur). Kacida rugina jalma-jalma nu ngabohongkeun kana bakal patepangna jeung Allah, jeung maranéhna lain jalma-jalma nu meunang pituduh."
    },
    {
      "sura": 10,
      "verse": 46,
      "text": "Sabenerna upama Kami némbongkeun ka hidep (Muhammad) bagian tina (siksa) nu ku Kami geus dijangjikeun ka maranéhna (di dunya), atawa lamun Kami nyabut nyawa hidep (saacan datangna éta siksa), nya ngan ka Kami pangbalikan maranéhna. Saterusna Allah jadi saksi kana naon nu geus dipilampah ku maranéhna."
    },
    {
      "sura": 10,
      "verse": 47,
      "text": "Saban-saban umat ngabogaan rasul. Nya upama rasul maranéhna geus datang (dina Poé Kiamat), mangka diputuskeun (ku Allah) di antara maranéhna kalayan adil jeung maranéhna henteu didoliman (saeutik ogé)."
    },
    {
      "sura": 10,
      "verse": 48,
      "text": "Maranéhna (kapir-kapir Mekah) nyarita kieu, “Iraha (datangna) jangji (siksa) téh, lamun enya mah aranjeun (Muhammad jeung nu milu ka anjeunna) jalma-jalma nu bener?”"
    },
    {
      "sura": 10,
      "verse": 49,
      "text": "Pék caritakeun ku hidep, “Kuring henteu kawasa (nolak) madarat jeung henteu kawasa (ngadatangkeun) mangpaat pikeun diri kuring, kajaba sagala nu dikersakeun ku Allah.” Saban-saban umat ngabogaan ajalna (batas waktuna). Upama ajalna datang, maranéhna moal bisa ménta dipundurkeun sanajan sakeudeng, jeung maranéhna (ogé) moal bisa ménta dipajukeun."
    },
    {
      "sura": 10,
      "verse": 50,
      "text": "Pék caritakeun ku hidep (Muhammad), “Terangkeun ka kuring upama datang ka aranjeun siksaan Mantenna ti peuting atawa ti beurang, mana nu dipénta digancangkeun ku jalma-jalma doraka téh?”"
    },
    {
      "sura": 10,
      "verse": 51,
      "text": "Tuluy naha sanggeus kajadian éta siksa aranjeun kakara ngaimankeun? Atawa (kakara) ayeuna (aranjeun percaya)? Padahal saméméhna aranjeun sok ménta baé supaya digancangkeun?"
    },
    {
      "sura": 10,
      "verse": 52,
      "text": "Tuluy dibéjakeun ka jalma-jalma nu dolim, “Prak rasakeun ku maranéh siksaan nu langgeng! Maranéh téh moal diwales iwal (satimpal) jeung nu salila ieu geus dipilampah ku maranéh.”"
    },
    {
      "sura": 10,
      "verse": 53,
      "text": "Maranéhna bakal nanya ka hidep (Muhammad), “Naha bener (siksa nu geus dijangjikeun ku Allah) téh?” Geura jawab ku hidep, “Enya, demi Pangéran kuring. Sabenerna éta (siksaan) téh pasti bener, jeung aranjeun moal pisan-pisan bisa ngahindar tina éta (siksaan).”"
    },
    {
      "sura": 10,
      "verse": 54,
      "text": "Lamun saban jalma anu migawé kadoliman (ngabogaan) sagala nu aya di ieu bumi, tangtu maranéhna bakal nebus dirina ku éta (kakayaan), jeung maranéhna nyumputkeun kahanjakalna waktu maranéhna geus nénjo éta siksaan. Tuluy, diputuskeun (ku Allah) di antara maranéhna ku cara adil, sedengkeun maranéhna teu didoliman (saeutik ogé)."
    },
    {
      "sura": 10,
      "verse": 55,
      "text": "Sing nyaho yén sabenerna mung kaagungan Allah sagala nu aya di langit jeung nu aya di bumi. Sing nyaho ogé yén saenyana jangji Allah téh bener. Tapi lolobana maranéhna téh teu nyahoeun."
    },
    {
      "sura": 10,
      "verse": 56,
      "text": "Nya Mantenna nu ngahirupkeun tur nu ngamaotkeun, jeung mung ka Mantenna maranéh bakal dibalikkeun."
    },
    {
      "sura": 10,
      "verse": 57,
      "text": "Hé manusa, sabenerna geus datang ka maranéh piwulang (Al-Qur’an) ti Pangéran maranéh, ubar pikeun (panyakit) nu aya dina dada, pituduh, jeung rahmat pikeun jalma-jalma mu’min."
    },
    {
      "sura": 10,
      "verse": 58,
      "text": "Pék caritakeun ku hidep (Muhammad), “Kalayan kurnia Allah jeung rahmat-Na, sakuduna ku alatan éta téh maranéhna bungah. Éta téh leuwih alus tibatan sagala anu geus dikumpul-kumpul ku maranéhna."
    },
    {
      "sura": 10,
      "verse": 59,
      "text": "Pék caritakeun ku hidep (Muhammad), “Terangkeun ka kuring ngeunaan rejeki anu ku Allah diturunkeun ka aranjeun, tuluy aranjeun ngajadikeun sabagianana haram jeung sabagianana deui halal.” Caritakeun deui, “Naha Allah geus méré ijin ka aranjeun (ngeunaan hal ieu), atawa aranjeun geus ngaya-ngayakeun (hiji perkara) kalayan atas nami Allah?”"
    },
    {
      "sura": 10,
      "verse": 60,
      "text": "Naon baé sangkaan jalma-jalma nu ngaya-ngayakeun kabohongan ka Allah (ngeunaan naon baé nu bakal dipasihkeun ku Allah ka maranéhna) dina Poé Kiamat? Sabenerna Allah bener-bener kagungan kurnia (anu dipaparinkeun ku Mantenna) ka manusa, tapi lolobana maranéhna téh henteu daék sukuran."
    },
    {
      "sura": 10,
      "verse": 61,
      "text": "Hidep (Muhammad) teu pati-pati aya dina hiji urusan, teu pati-pati maca hiji ayat tina Al-Qur’an, jeung teu pati-pati milampah hiji pagawéan, kajaba Kami jadi saksi pikeun aranjeun waktu milampah (éta kabéh). Moal aya nu bisa leupas tina (pangaweruh) Pangéran sanajan sagedé żarrah, boh di bumi boh di langit. Moal aya hiji perkara ogé nu leuwih leutik jeung moal aya hiji perkara anu leuwih gedé tibatan éta, kajaba kabéhanana dicatet dina Kitab anu nyata (Loh Mahpud)."
    },
    {
      "sura": 10,
      "verse": 62,
      "text": "Sing inget yén sabenerna pikeun wali-wali Allah mah teu aya rasa hariwang anu datang ka aranjeunna, jeung aranjeunna mah moal (ngarasa) sedih."
    },
    {
      "sura": 10,
      "verse": 63,
      "text": "Nyaéta jalma-jalma anu iman tur salawasna takwa."
    },
    {
      "sura": 10,
      "verse": 64,
      "text": "Pikeun aranjeunna aya béja pikabungaheun dina kahirupan dunya jeung dina kahirupan ahérat. Moal aya parobahan pikeun kalimah-kalimah (katetepan jeung jangji) Allah. Éta anu kitu téh kabagjaan anu kacida gedéna."
    },
    {
      "sura": 10,
      "verse": 65,
      "text": "Hidep (Muhamammad) ulah ngarasa sedih ku omongan maranéhna. Sabenerna kakawasaan téh sakabéhna kagungan Allah. Apan Mantenna mah Maha Ngadangu (tur) Mahauninga."
    },
    {
      "sura": 10,
      "verse": 66,
      "text": "Sing inget yén sabenerna mung kagungan Allah sakabéh anu aya di langit jeung nu aya di bumi. Jalma-jalma anu nyembah ka sarékat-sarékat salian ti Allah teu nurut kana (hiji kayakinan). Maranéhna téh teu nurut anging kana sangkaan wungkul. Maranéhna ngan saukur nyangka wungkul."
    },
    {
      "sura": 10,
      "verse": 67,
      "text": "Mantenna anu ngajadikeun peuting pikeun maranéh sangkan maranéh istirahat dina éta (waktu), jeung anu ngajadikeun beurang caang (sangkan maranéh néangan kurnia Allah). Sabenerna dina éta kajadian téh aya tanda-tanda (kakawasaan Allah) pikeun jalma-jalma anu (daék) ngadéngé."
    },
    {
      "sura": 10,
      "verse": 68,
      "text": "Maranéhna (nu nyarékatkeun Allah saperti Yahudi jeung Nasrani) ngomong kieu, “Allah téh kagungan putra.” Mahasuci Allah. Mantenna mah Mahasugih. Mung kagungan Mantenna sakabéh nu aya di langit jeung nu aya di bumi. Maranéh henteu boga alesan nu kuat ngeunaan ieu. Naha pantes maranéh ngomongkeun ngeunaan Allah ku perkara-perkara anu maranéh sorangan teu nyaho?"
    },
    {
      "sura": 10,
      "verse": 69,
      "text": "Caritakeun ku hidep (Muhammad), “Sabenerna jalma-jalma nu nyieun-nyieun kabohongan ka Allah téh moal untung.”"
    },
    {
      "sura": 10,
      "verse": 70,
      "text": "(Keur maranéhna) kasenangan (sawatara) keur di dunya, saterusna ngan ka Kami tempat maranéhna balik. Tuluy Kami nibankeun ka maranéhna siksaan nu kacida beuratna bongan maranéhna terus-terusan kapir."
    },
    {
      "sura": 10,
      "verse": 71,
      "text": "Baca (dugikeun ku hidep Muhammad) ka maranéhna béja penting ngeunaan Nuh, waktu anjeunna nyarios ka kaomna, “Hé kaom kuring, lamun seug aranjeun ngarasa beurat cicing jeung kuring (babarengan jeung kuring), jeung (ngarasa beurat ku) panggeuing kuring (ka aranjeun) ku ayat-ayat Allah, mangka ngan ka Allah kuring tawekal. Ku kituna, geura buleudkeun putusan aranjeun jeung geura kumpulkeun sarékat-sarékat aranjeun (pikeun ngabinasakeun kuring), tuluy éta putusan aranjeun téh tong dirasiahkeun. Tuluy geura jalankeun ka kuring ulah diengkékeun deui (éta tindakan) ka kuring."
    },
    {
      "sura": 10,
      "verse": 72,
      "text": "Upama aranjeun ngabalieur (tina panggeuing kuring), kuring moal ménta buruh ti aranjeun saeutik ogé. Buruh kuring teu aya deui anging ti Allah, jeung kuring dipiwarang sangkan asup kana golongan jalma-jalma muslim.”"
    },
    {
      "sura": 10,
      "verse": 73,
      "text": "Maranéhna ngabohongkeun ka anjeunna (Nuh), tuluy Kami nyalametkeun anjeunna jeung jalma-jalma nu babarengan jeung anjeunna dina parahu. Kami ngajadikeun aranjeunna kalipah (nu nyekel kakawasaan). Kami ngéremkeun jalma-jalma anu ngabohongkeun kana ayat-ayat Kami. Ku kituna, pék titénan kumaha balukarna jalma-jalma anu dibéré panggeuing téh."
    },
    {
      "sura": 10,
      "verse": 74,
      "text": "Tuluy Kami ngutus sanggeus anjeunna (Nuh) sababaraha rasul ka kaomna (masing-masing). Éta rasul téh datang ka maranéhna bari mawa katerangan-katerangan anu nyata, tapi maranéhna embungeun iman sabab baheula ogé geus (biasa) ngabohongkeunana. Tah saperti kitu Kami ngonci haté jalma-jalma anu ngaliwatan wates."
    },
    {
      "sura": 10,
      "verse": 75,
      "text": "Tuluy sanggeusna éta (rasul-rasul), Kami ngutus Musa jeung Harun ka Fir’aun jeung gegedén-gegedén kaomna, kalayan mawa tanda-tanda (kakawasaan) Kami, tapi maranéhna kalah ka nyombongkeun diri, jeung maranéhna téh kaom anu doraka."
    },
    {
      "sura": 10,
      "verse": 76,
      "text": "Dina waktu datang ka maranéhna bebeneran (mujijat) ti mungguhing Kami, maranéhna ngomong kieu, “Sabenerna ieu téh sihir anu nyata.”"
    },
    {
      "sura": 10,
      "verse": 77,
      "text": "Musa nyarios, “Naha (pantes) maranéh nyebutkeun kana bebeneran (mujijat) nu datang ka maranéh, ‘ari ieu téh sihir’? Padahal ari tukang-tukang sihir mah moal meunang kaunggulan.”"
    },
    {
      "sura": 10,
      "verse": 78,
      "text": "Maranéhna ngomong deui, “Naha anjeun (Musa) datang ka kuring saréréa téh pikeun méngkolkeun kuring saréréa tina naon-naon anu ku kuring saréréa kapanggih dipilampah ku karuhun kuring saréréa jeung sangkan aranjeun duaan kumawasa di ieu bumi (nagri Mesir)? Kalah kumaha ogé kuring saréréa mah moal rék percaya ka aranjeun duaan.”"
    },
    {
      "sura": 10,
      "verse": 79,
      "text": "Fir’aun nyarita (ka gegedén-gegedén kaomna), “Datangkeun ku maranéh ka kuring sakabéh ahli-ahli sihir anu jarago!”"
    },
    {
      "sura": 10,
      "verse": 80,
      "text": "Mangka, waktu daratang ahli-ahli téa, Musa nyanggem ka maranéhna. “Alungkeun ku maranéh naon baé anu ku maranéh rék dialungkeun!”"
    },
    {
      "sura": 10,
      "verse": 81,
      "text": "Sanggeus tukang-tukang sihir ngalungkeun (tambang), Musa nyarios, “Sagala rupa anu ku aranjeun dipibawa téh éta pisan anu nyata-nyata sihir mah! Saleresna Allah bakal ngabatalkeun (ngéléhkeun) kana éta (sihir). Saleresna Allah moal rék ngantep kalakuan jalma-jalma anu nyieun karuksakan.”"
    },
    {
      "sura": 10,
      "verse": 82,
      "text": "Allah bakal mengkuhkeun anu bener ku katetapan-katetapana-Na, sok sanajan jalma-jalma anu doraka mah teu misuka."
    },
    {
      "sura": 10,
      "verse": 83,
      "text": "Henteu aya anu iman ka Musa anging turunan ti kaomna (Musa), éta ogé bari sarieuneun ku Fir’aun jeung gegedén kaomna anu bakal nyiksa maranéhna. Sabenerna Fir’aun téh tétéla geus sawenang-wenang di ieu bumi, jeung sabenerna manéhna téh kaasup kana golongan anu ngaliwatan wates."
    },
    {
      "sura": 10,
      "verse": 84,
      "text": "Musa nyarios, “Hé kaom kuring, lamun aranjeun iman ka Allah, mangka ka Mantenna wungkul aranjeun kudu tawekal, lamun bener mah aranjeun jadi jalma-jalma muslim (anu sumerah diri ka Allah).”"
    },
    {
      "sura": 10,
      "verse": 85,
      "text": "Terus maranéhna nyarita, “Ngan wungkul ka Allah abdi sadaya tawekal, Nun Pangéran abdi sada! Mugi Gusti ulah ngajantenkeun abdi sadaya jadi (sasaran) pitnah pikeun kaom anu dolim."
    },
    {
      "sura": 10,
      "verse": 86,
      "text": "Mugi Gusti nyalametkeun abdi sadaya kalayan rahmat Gusti tina (tipu daya) jalma-jalma kapir.”"
    },
    {
      "sura": 10,
      "verse": 87,
      "text": "Kami geus ngawahyukeun ka Musa jeung dulurna (Harun), “Candak ku aranjeun duaaan sababaraha imah nu aya di Mesir pikeun padumukan kaom aranjeun, jeung jadikeun imah-imah aranjeun téh tempat kiblat (tempat ibadah), adegkeun salat, jeung bubungah ku hidep jalma-jalma mu’min.”"
    },
    {
      "sura": 10,
      "verse": 88,
      "text": "Musa nyarios, “Nun gusti Pangéran abdi sadaya, saleresna Gusti tos maparin ka Fir’aun sareng ka gegedén kaomna perhiasan sareng harta kakayaan (anu seueur) dina kahirupan dunya. Nun Gusti Pangéran abdi sadaya, (akibat tina pamasihan éta téh) maranéhna geus nyasarkeun (manusa) tina jalan Gusti. Nun Gusti Pangéran abdi sadaya, mugi Gusti ngabinasakeun harta banda maranéhna tur konci haténa nepi ka maranéhna henteu iman jeung nénjo siksaan anu kacida nyerina.”"
    },
    {
      "sura": 10,
      "verse": 89,
      "text": "Mantenna (Allah) ngadawuh, “Saenyana paménta aranjeun duaan téh bener-bener geus diijabah. Ku sabab éta, aranjeun duaan kudu tetep istikomah (dina jalan nu lempeng), jeung kadé aranjeun duaan ulah pisan nuturkeun jalan jalma-jalma anu teu nyaho.”"
    },
    {
      "sura": 10,
      "verse": 90,
      "text": "Kami geus ngajadikeun Bani Israél bisa meuntas lautan éta (Laut Merah). Tuluy Fir’aun katut bala wadyabaladna téh ngudag ka maranéhna ku lantaran rék nganiaya jeung nandasa (maranéhna), nepi ka waktu Fir’aun kekerelepan (hampir paéh) titeuleum, manéhna ngomong, “Abdi iman yén teu aya deui Pangéran (anu kawasa jeung hak disembah) anging Pangéran anu diimanan ku Bani Israél, sareng abdi kalebet ti antawis muslimin (anu sumerah diri ka Allah).”"
    },
    {
      "sura": 10,
      "verse": 91,
      "text": "Naha (karék) ayeuna (manéh iman) padahal manéh téh bener-bener geus doraka ti baheula jeung manéh téh kaasup kana golongan jalma-jalma anu nyieun karuksakan?"
    },
    {
      "sura": 10,
      "verse": 92,
      "text": "Mangka, dina ieu poé Kami nyalametkeun jasad manéh (hé Fir’aun) sangkan manéh jadi atikan pikeun jalma-jalma sanggeus manéh, tapi sabenerna lolobana manusa lengah (teu maliré) kana tanda-tanda (kakawasaan) Kami."
    },
    {
      "sura": 10,
      "verse": 93,
      "text": "Sabenerna Kami geus nempatkeun Bani Israél di padumukan anu bener (alus jeung nyaman, nyaéta Nagri Mesir jeung Nagri Syam), jeung Kami geus maparin rejeki ka maranéhna anu hadé. Tuluy, maranéhna téh henteu aya dina pasalia paham nepi ka datang ka maranéhna élmu (nu disebut dina kitab Torét). Saleresna Pangéran hidep bakal mutuskeun perkara anu jadi pasalia paham di antara maranéhna dina Poé Kiamat."
    },
    {
      "sura": 10,
      "verse": 94,
      "text": "Mangka, upama hidep (Muhammad) aya dina kamangmangan kana sagala (carita nabi-nabi baheula) anu ku Kami geus diturunkeun ka hidep, geura tanyakeun ku hidep ka jalma-jalma anu maca Kitab saméméh hidep. Sabenerna geus datang ka hidep bebeneran ti Pangéran hidep. Ku sabab éta, omat hidep ulah pisan-pisan kaasup golongan jalma-jalma anu mangmang."
    },
    {
      "sura": 10,
      "verse": 95,
      "text": "Omat hidep ulah pisan-pisan jadi golongan jalma-jalma anu ngabohongkeun kana ayat-ayat Allah anu nyebabkeun hidep kaasup golongan anu rugi."
    },
    {
      "sura": 10,
      "verse": 96,
      "text": "Sabenerna jalma-jalma anu geus dipastikeun meunang katangtuan 435) Pangéran hidep, maranéhna moal daékeun iman."
    },
    {
      "sura": 10,
      "verse": 97,
      "text": "Sok sanajan sagala tanda-tanda (kaagungan Allah) datang ka maranéhna, (maranéhna moal daék iman) nepi ka maranéhna nyaksian siksaan anu kacida nyerina."
    },
    {
      "sura": 10,
      "verse": 98,
      "text": "Kunaon euweuh (pangeusi) hiji nagri anu iman nepi ka imanna téh mangpaat pikeun maranéhna, kajaba ti kaom Yunus? Nalika maranéhna (kaom Yunus téh) iman, Kami ngaleungitkeun siksaan anu matak hina ti maranéhna dina kahirupan dunya, jeung Kami maparin kasenangan hirup (sawatara) ka maranéhna (di dunya) nepi kana waktu anu ditangtukeun."
    },
    {
      "sura": 10,
      "verse": 99,
      "text": "Upama Pangéran hidep ngersakeun, tangtu manusa nu aya di ieu bumi sakabéhna iman. Naha hidep (Muhammad) rék maksa ka manusa sangkan maranéhna téh jadi jalma-jalma anu iman?"
    },
    {
      "sura": 10,
      "verse": 100,
      "text": "Moal aya saurang ogé anu iman, anging kalayan widi ti Allah. Allah bakal nibankeun siksaan ka jalma-jalma anu henteu daék ngarti."
    },
    {
      "sura": 10,
      "verse": 101,
      "text": "Caritakeun ku hidep (Muhammad), “Titénan sagala anu aya di langit jeung bumi!” Moal aya gunana tanda-tanda (kakawasaan Allah) jeung pépéling éta (pikeun ngahindar tina siksa Allah) pikeun jalma-jalma anu teu iman."
    },
    {
      "sura": 10,
      "verse": 102,
      "text": "Maranéhna moal ngadagoan anging saperti poé-poé (kajadian-kajadian) anu sarua jeung kajadian (anu tumiba) ka jalma-jalma baheula saméméh maranéhna. Caritakeun ku hidep (Muhammad), “Geura dagoan ku aranjeun (siksa Allah). Sabenerna kuring ogé babarengan jeung aranjeun kaasup golongan anu ngadagoan.”"
    },
    {
      "sura": 10,
      "verse": 103,
      "text": "Tuluy, Kami nyalametkeun rasul-rasul Kami jeung jalma-jalma anu iman. Da apan katangtuan Kami nyalametkeun jalma-jalma anu iman mah!"
    },
    {
      "sura": 10,
      "verse": 104,
      "text": "Caritakeun ku hidep (Muhammad), “Hé manusa, lamun aranjeun mangmang ngeunaan agama kuring, kuring henteu nyembah ka (naon baé atawa saha baé) anu ku aranjeun disembah salian ti Allah. Tapi kuring nyembah ka Allah anu bakal ngamaotkeun aranjeun. Kuring diparéntah sangkan asup golongan jalma-jalma mu’min."
    },
    {
      "sura": 10,
      "verse": 105,
      "text": "Kuring ogé meunang paréntah (pikeun ngucapkeun), ‘Sanghareupkeun pameunteu hidep kana agama (Islam) kalayan lempeng, jeung omat sakali-kali hidep ulah kaasup jalma musrik!’”"
    },
    {
      "sura": 10,
      "verse": 106,
      "text": "Omat hidep ulah nyembah salain Allah, anu teu méré mangpaat ka hidep jeung henteu (ogé) méré madarat ka hidep, sabab upama hidep milampah (nu kitu), sabenerna hidep téh kaasup golongan anu dolim."
    },
    {
      "sura": 10,
      "verse": 107,
      "text": "Upama Allah nibankeun kamadaratan ka hidep, moal aya anu bisa ngaleungitkeunana anging Mantenna. Upama Allah ngersakeun maparin kahadéan ka hidep, mangka moal aya nu bisa nolak kana kurnia-Na. Mantenna maparinkeun éta kahadéen ka saha baé nu dikersakeun ti antara hamba-hamba-Na. Mantenna téh Maha Jembar-pangampura (tur) Mahawelas."
    },
    {
      "sura": 10,
      "verse": 108,
      "text": "Caritakeun ku hidep (Muhammad), “Hé manusa, sabenerna geus datang ka aranjeun bebeneran (Al-Qur’an) ti Pangéran aranjeun. Saha baé jalma anu meunang pituduh, mangka sabenerna (éta pituduh téh mangpaat) pikeun dirina sorangan. Saha baé jalma anu sasar, mangka sabenerna sasarna téh (nyilakakeun) dirina sorangan. Kuring mah lain nu ngajaga kana diri aranjeun.”"
    },
    {
      "sura": 10,
      "verse": 109,
      "text": "Kudu tumut hidep kana sagala anu diwahyukeun ka hidep, jeung kudu sabar nepi ka Allah maparin putusan. Mantenna téh Hakim Anu Pangsaé-saéna."
    },
    {
      "sura": 11,
      "verse": 1,
      "text": "Alif Lām Mīm Rā. 436) (Ieu téh) hiji Kitab anu ayat-ayatna disusun kalayan tartib, tuluy dijelaskeun kalayan diwincik 437) (anu diturunkeun) ti mungguhing (Allah) Nu Mahawijaksana (tur) Mahauninga."
    },
    {
      "sura": 11,
      "verse": 2,
      "text": "Pék caritakeun ku hidep (Muhammad), “Omat aranjeun ulah rék nyembah (naon baé) salian ti Allah. Sabenerna kuring (Muhammad) nu méré pépéling jeung méré pangbubungah ti Mantenna ka aranjeun."
    },
    {
      "sura": 11,
      "verse": 3,
      "text": "Aranjeun kudu ménta hampura ka Pangéran, terus kudu tobat ka Mantenna, tangtu Mantenna bakal maparin kasenangan anu hadé ka aranjeun (di dunya) nepi ka waktu anu geus ditangtukeun (maot), jeung Mantenna bakal maparin ganjarana-Na (jaga di ahérat) ka saban jalma anu migawé amal soléh. Upama aranjeun ngabalieur, nya sabenerna kuring hariwang boh bisi aranjeun (ditibanan) siksa dina poé nu agung (Kiamat)."
    },
    {
      "sura": 11,
      "verse": 4,
      "text": "Mung ka Allah pangbalikan aranjeun, jeung Mantenna téh Mahakawasa kana sagala perkara."
    },
    {
      "sura": 11,
      "verse": 5,
      "text": "Sing inget yén sabenerna maranéhna nutupan (naon nu aya dina) dadana pikeun nyumputkeun diri ti Mantenna. Kudu inget waktu maranéhna nutupan awakna ku kaén, Allah mah uningaeun kana sagala anu ku maranéhna disumputkeun jeung nu ku maranéhna dinyatakeun. Saleresna Mantenna Mahauninga (sagala) eusina haté."
    },
    {
      "sura": 11,
      "verse": 6,
      "text": "Teu aya hiji ogé mahluk anu kumelendang di luhureun bumi, anging Allah anu ngarejekianana. Mantenna uninga tempat padumukanana jeung tempat pamatuhanana. 438) Sakabéhna (dicatet) dina Kitab anu nyata (Loh Mahpud)."
    },
    {
      "sura": 11,
      "verse": 7,
      "text": "Mantenna anu nyiptakeun langit jeung bumi salila genep poé (mangsa), jeung (saméméhna) arsy-Na téh aya di luhureun cai. (Éta téh) sangkan Mantenna nguji aranjeun, saha ti antarana anu pangalus-alus amal. 439) Saenyana upami hidep (Muhammad) nyarita (ka pangeusi Mekah), “Saenyana aranjeun bakal dihudangkeun deui sanggeus maot,” tangtu jalma-jalma kapir bakal nyarita kieu, “Ieu (Al-Qur’an) mah teu aya lian iwal ti sihir anu nyata.”"
    },
    {
      "sura": 11,
      "verse": 8,
      "text": "Saenyana upama Kami nangguhkeun siksa ka maranéhna nepi ka mangsa anu ditangtukeun, tangtu maranéhna bakal ngomong kieu, “Naon anu ngahalanganana?” Sing inget kana mangsa datangna siksa ka maranéhna. Éta siksa téh moal bisa disingkahan. Maranéhna dikurung ku éta (siksa) anu tadina (keur di dunya mah) ku maranéhna sok diguguyonkeun."
    },
    {
      "sura": 11,
      "verse": 9,
      "text": "Saenyana upama Kami ngajadikeun manusa ngarasakeun rahmat (ni’mat) ti Kami, tuluy Kami nyabut deui éta rahmat, pasti maranéhna bener-bener bakal pegat pangharepan tur bakal pohara kupurna (kana ni’mat Allah)."
    },
    {
      "sura": 11,
      "verse": 10,
      "text": "Saenyana upama Kami ngajadikeun manéhna (manusa) mgarasakeun ni’mat sanggeus bencana anu tumiba ka maranéhna, tangtu manéhna bener-bener bakal nyarita kieu, “Geus leungit éta bencana téh ti kuring.” Saenyana manéhna pohara gumbirana tur pohara gumedéna."
    },
    {
      "sura": 11,
      "verse": 11,
      "text": "Anging jalma-jalma anu sabar jeung migawé amal soléh. Pikeun aranjeunna mah pangampura jeung ganjaran anu pohara gedéna."
    },
    {
      "sura": 11,
      "verse": 12,
      "text": "Bisa jadi hidep (Muhammad) seja ninggalkeun sabagian anu geus diwahyukeun ka hidep, ku kituna dada hidep ngarasa sesek, lantaran (sieun) maranéhna ngomong kieu, “Naha atuh henteu diturunkeun ka manéhna harta (kakayaan) atawa manéhna datang dibarengan ku Malaikat?'' Sabenerna hidep téh taya lian anging nu méré pépéling. Ari Allah téh anu miara sagala perkara."
    },
    {
      "sura": 11,
      "verse": 13,
      "text": "Malah maranéhna ngomong kieu, “Manéhna (Muhammad) geus jijieunan kana éta (Al-Qur’an).” Caritakeun ku hidep, “(Lamun kitu mah,) pék atuh datangkeun sapuluh surat anu dijieun-jieun anu sarupa jeung Al-Qur'an, jeung pék sambat saha baé sakamampuh aranjeun (nyambatna) salian ti Allah, lamun aranjeun bener mah!”"
    },
    {
      "sura": 11,
      "verse": 14,
      "text": "Upama maranéhna (nu disambat) henteu nyumponan kana éta pangajak aranjeun, mangka caritakeun ku hidep, “Kanyahokeun saenyana éta (Al-Qur’an) téh bener-bener diturunkeun ku élmu Allah, jeung (kanyahokeun yén) teu aya pangéran salian ti Mantenna. Naha aranjeun daék sumerah diri (asup Islam)?”"
    },
    {
      "sura": 11,
      "verse": 15,
      "text": "Saha baé anu miharep kahirupan dunya jeung papaésna, tangtu Kami bakal méré (wawales) pagawéan maranéhna di ieu dunya kalayan sampurna tur maranéhna di ieu dunya moal rék dirugikeun."
    },
    {
      "sura": 11,
      "verse": 16,
      "text": "Éta téh jalma-jalma anu moal meunang naon-naon di ahérat salian naraka. Sia-sia sagala anu geus dipigawé ku maranéhna (di dunya) jeung mubadir sagala anu geus dipigawé ku maranéhna. 440)"
    },
    {
      "sura": 11,
      "verse": 17,
      "text": "Naha (jalma kapir nu miharep kahirupan dunya wungkul téh) sarua jeung jalma (mu’min) anu geus ngabogaan bukti anu nyata (Al-Qur’an) ti Pangéranana, anu dituturkeun deui ku hiji saksi 441) ti Allah, tur nu ti saméméhna ogé geus aya Kitab Musa anu jadi padoman jeung rahmat, tur anu aranjeunna iman kana éta Kitab? Saha baé jalma ti antara maranéhna (urang Qurésy) jeung sarékat-sarékatna anu ingkar kana Al-Qur'an, nya naraka pisan tempat nu diancamkeun. Ku sabab kitu, ulah mangmang deui kana Al-Qur’an. Sabenerna Al-Qur’an téh bener-bener ti Pangéran hidep, tapi kalobaana mah jalma téh henteu iman."
    },
    {
      "sura": 11,
      "verse": 18,
      "text": "Saha deui atuh nu leuwih dolim tibatan jalma anu nyieun-nyieun kabohongan ka Allah? Maranéhna bakal disinghareupkeun ka Pangéranana, tur para saksi 442) bakal nyarita, “Tah jalma-jalma ieu nu geus ngabohong ka Pangéranana téh.” Sing inget yén la'nat Allah téh ditibankeun ka jalma-jalma anu dolim,"
    },
    {
      "sura": 11,
      "verse": 19,
      "text": "(nyaéta) jalma-jalma nu ngahalang-halang (batur) tina jalan Allah jeung maranéhna miharep (sangkan) éta jalan béngkok. Maranéhna pisan anu ingkar kana ayana Poé Ahir"
    },
    {
      "sura": 11,
      "verse": 20,
      "text": "Maranéhna téh teu mampu ngahalangan (siksa Allah) di ieu bumi, jeung sakali-kali moal aya anu nulungan maranéhna salian ti Allah. Éta siksa bakal ditikel-tikelkeun keur maranéhna (jaga di ahérat). Maranéhna teu mampu ngadéngé (pituduh) jeung teu bisa nénjo (kakawasaan Allah)."
    },
    {
      "sura": 11,
      "verse": 21,
      "text": "Maranéhna téh jalma-jalma anu ngarugikeun dirina sorangan. Ku kituna, nya leungit naon anu ku maranéhna sok diaya-ayakeun téh."
    },
    {
      "sura": 11,
      "verse": 22,
      "text": "Teu aya kamangmangan yén saenyana maranéhna (jaga) di ahérat jadi jalma-jalma anu pangrugi-rugina."
    },
    {
      "sura": 11,
      "verse": 23,
      "text": "Saenyana jalma-jalma anu iman, migawé amal soléh, sarta handap asor ka Pangéranana, tah éta mah pangeusi sawarga. Maranéhna bakal lawas di dinyana."
    },
    {
      "sura": 11,
      "verse": 24,
      "text": "Paupamaan éta dua golongan téh (jalma kapir jeung jalma mu'min) saperti jalma anu lolong tur anu torék, jeung jalma anu ningali tur anu ngadéngé. Naha éta dua golongan téh sarua? Ku naon atuh maranéh teu nyokot atikan?"
    },
    {
      "sura": 11,
      "verse": 25,
      "text": "Saenyana Kami geus ngutus Nuh ka kaomna. (Anjeunna nyarios kieu), “Saenyana kuring nu méré pépéling anu nyata pikeun aranjeun saréréa."
    },
    {
      "sura": 11,
      "verse": 26,
      "text": "Sangkan aranjeun ulah nyembah iwal ka Allah. Saenyana kuring hariwang bisi aranjeun ditibanan siksa (dina) poé nu (sisana) kacida peurihna.”"
    },
    {
      "sura": 11,
      "verse": 27,
      "text": "Mangka, para gegedén anu kapir ti kaomna ngomong kieu, “Kuring saréréa henteu ningal anjeun, kajaba ngan saukur manusa (biasa) saperti kuring saréréa. Kuring saréréa henteu ningal ka nu ngilu ka anjeun téh kajaba jalma-jalma anu hina ti antara kuring saréréa, sarta anu sok gancang percaya. Kuring saréréa henteu ningal yén aranjeun boga kaleuwihan di luhureun kuring saréréa, malah kuring saréréa yakin yén aranjeun téh jalma-jalma anu bohong.”"
    },
    {
      "sura": 11,
      "verse": 28,
      "text": "Anjeunna (Nuh) nyarios. “Hé kaom kuring, kumaha pamadegan aranjeun upama kuring boga bukti nu nyata ti Pangéran, jeung kuring dipaparinan rahmat ti mungguhing Mantenna, tapi éta (rahmat) téh disamarkeun pikeun aranjeun. Naha kuring rék maksa aranjeun pikeun narimana, padahal aranjeun henteu misuka?”"
    },
    {
      "sura": 11,
      "verse": 29,
      "text": "(Anjeunna nyarios) kieu, “Hé kaom kuring, kuring henteu ménta harta banda (keur buruh) pangajak kuring ka aranjeun. Buruhan keur kuring mah ngan ti Allah. Kuring teu pisan-pisan rék ngusir jalma-jalma anu geus iman. Saenyana aranjeunna bakal papangggih jeung Pangéranana (di ahérat), tapi kuring nganggap aranjeun minangka kaom anu bodo.”"
    },
    {
      "sura": 11,
      "verse": 30,
      "text": "(Anjeunna nyarita) kieu, “Hé kaom kuring, saha anu bakal nulungan ka kuring tina siksa (Allah), lamun kuring ngusir aranjeunna (jalma-jalma anu iman)? Naha maranéh téh teu nyokot atikan? 443)"
    },
    {
      "sura": 11,
      "verse": 31,
      "text": "Kuring henteu nyarita ka aranjeun yén kuring téh boga pependeman (rejeki) ti Allah. Kuring mah henteu nyaho ka nu gaib. Kuring henteu ogé nyarita yén saenyana kuring téh malaikat. Kuring henteu ogé nyarita ka jalma-jalma anu dianggap hina ku paningali aranjeun yén Allah moal sakali-kali ngadatangkeun kahadéan ka maranéhna. Allah langkung uninga kana sagala anu aya dina diri maranéhna. Upama kuring kitu, tangtu kuring téh kaasup jalma-jalma anu dolim.”"
    },
    {
      "sura": 11,
      "verse": 32,
      "text": "Maranéhna ngomong kieu, “Hé Nuh, saenyana anjeun geus ngabantah ka kuring saréréa sarta geus manjangkeun bantahan ka kuring saréréa. Ku kituna, sok atuh geura ngadatangkeun ka kuring saréréa siksaan anu geus diancamkeun upama anjeun kaasup jalma-jalma anu bener mah!"
    },
    {
      "sura": 11,
      "verse": 33,
      "text": "Anjeunna ngawaler kieu, “Sabenerna mung Allah wungkul nu bakal ngadatangkeun siksa ka aranjeun lamun Mantenna ngersakeun. Aranjeun sama sakali moal bisa ngaleupaskeun diri (tina éta siksa)."
    },
    {
      "sura": 11,
      "verse": 34,
      "text": "Naséhat kuring moal aya mangpaatna keur aranjeun, sok sanajan kuring hayang nganaséhatan ka aranjeun, upami Allah ngersakeun badé nyasarkeun aranjeun. Mung Mantenna Pangéran aranjeun téh, jeung ka Mantenna aranjeun bakal dipulangkeun deui.”"
    },
    {
      "sura": 11,
      "verse": 35,
      "text": "Malah, maranéhna (jalma-jalma kapir Mekah) ngomong kieu, “Manéhna ngan saukur jijieunan (Al-Qur’an).” Pék caritakeun ku hidep (Muhammad), “Upama kuring jijieunan (Al-Qur’an), nya kuring wungkul anu nanggung dosana ogé, tapi kuring bébas tina dosa anu dipigawé ku maranéh.”"
    },
    {
      "sura": 11,
      "verse": 36,
      "text": "Diwahyukeun ka Nuh, “Saenyana moal pisan-pisan rék iman ti kaom anjeun, kajaba jalma anu geus bener-bener iman. Ku kituna, omat anjeun ulah rék sedih ku perkara anu terus-terusan dipigawé ku maranéhna."
    },
    {
      "sura": 11,
      "verse": 37,
      "text": "Geura nyieun parahu kalayan panalingaan jeung pituduh wahyu Kami, jeung omat anjeun ulah rék nyarita deui jeung Kami ngeunaan jalma-jalma anu dolim, lantaran saenyana maranéhna téh bakal diteuleumkeun.”"
    },
    {
      "sura": 11,
      "verse": 38,
      "text": "Nya prak baé anjeunna (Nuh) téh ngamimitian ngadamel parahu. Saban-saban gegedén ti kaomna ngaliwat ka anjeunna, maranéhna ngageuhgeuykeun ka anjeunna. Anjeunna ngawaler kieu, “Lamun aranjeun ngageuhgeuykeun ka kuring saréréa, saenyana kuring saréréa (ogé) bakal ngageuhgeuykeun ka aranjeun jiga aranjeun ngageuhgeuykeun (kuring saréréa)."
    },
    {
      "sura": 11,
      "verse": 39,
      "text": "Mangka, engké aranjeun bakal nyaho saha (ti antara urang saréréa) nu bakal ditibanan siksa anu ngahinakeun, jeung (saha) nu bakal ditibanan siksaan anu langgeng.”"
    },
    {
      "sura": 11,
      "verse": 40,
      "text": "Nepi ka waktu paréntah Kami (keur ngabinasakeun maranéhna) datang, jeung tanur (tungku) geus mancerkeun cai, 444) Kami ngadawuh kieu ka anjeunna (Nuh), “Geura asupkeun kana parahu sakabéh sasatoan sajodo-sajodo jeung kulawarga anjeun, kajaba jalma-jalma anu geus kakeunaan katetapan ti heula (bakal cilaka). Taékeun ogé jalma-jalma anu iman.” Teu aya nu iman sasarengan anjeunna téh anging saeutik pisan."
    },
    {
      "sura": 11,
      "verse": 41,
      "text": "Anjeunna (Nuh) nyarios kieu, “Pék geura naraék kana ieu (parahu) kalayan (nyebat) jenengan Allah, dina waktu balayarna jeung waktu balabuhna. Saleresna Pangéran kuring téh leres-leres Maha Jembar-pangampura (tur) Mahaasih.”"
    },
    {
      "sura": 11,
      "verse": 42,
      "text": "Éta parahu téh lalayaran mawa aranjeunna dina gelombang ombak saperti gunung-gunung. Anjeunna (Nuh) nyauran putrana, 445) sedengkeun putrana téh aya di tempat (jauh) anu mencil, “Hé anaking, geura tumpak kana ieu (parahu) jeung urang saréréa. Omat ulah babarengan jeung jalma-jalma kapir!”"
    },
    {
      "sura": 11,
      "verse": 43,
      "text": "Putrana ngajawab kieu, “Abdi mah rék néangan panyalindungan ka gunung anu bakal nyalametkeun abdi tina cai (nu rongkah).” (Nuh) nyarios kieu, “Moal aya anu bisa luput dina poé ieu tina katangtuan (siksaan) Allah, anging anu dirahmatan ku Mantenna.” Gelombang ombak jadi panghalang antara Nuh jeung putrana, mangka putrana téh ka asup jalma anu diteuleumkeun."
    },
    {
      "sura": 11,
      "verse": 44,
      "text": "Didawuhkeun (ku Allah), “Hé bumi, geura teureuy cai manéh! Hé langit, geura raat (nurunkeun cai hujan)!” Atuh éta hujan téh raat; Urusan (ngabinasakeun jalma-jalma nu doraka) ogé diréngsékeun; 446) jeung éta (parahu) geus balabuh di luhur gunung Judiy. 447) Didawuhkeun (ku Allah), “Kabinasaan pikeun kaom anu dolim.”"
    },
    {
      "sura": 11,
      "verse": 45,
      "text": "Lajeng anjeunna (Nuh) meredih ka Pangéranana, bari nyarios kieu, “Nun Gusti Pangéran abdi, saleresna pun anak téh kalebet kulawargi abdi, sareng saleresna jangji Gusti téh leres pisan. Gusti téh hakim anu pangadil-adilna.”"
    },
    {
      "sura": 11,
      "verse": 46,
      "text": "Mantenna (Allah) ngadawuh, “Hé Nuh, saenyana manéhna téh lain kulawarga anjeun (nu geus dijangjikeun rék disalametkeun), sabab pagawéan manéhna téh bener-bener teu hadé. 448) Ku sabab kitu, ulah meredih ka Kami tina sagala anu ku anjeun teu dipikanyaho (hakékatna). Sabenerna Kami geus nganaséhatan ka anjeun sangkan ulah kaasup jalma-jalma anu bodo.”"
    },
    {
      "sura": 11,
      "verse": 47,
      "text": "Anjeunna (Nuh) nyarios kieu, “Nun Gusti Pangéran abdi, saleresna abdi nyalindung ka Gusti tina nyuhunkeun pitulung ka Gusti ngeunaan perkara anu abdi nyalira henteu terang (kana hakékatna). Upami Gusti henteu ngahapunten ka abdi jeung teu mikawelas ka abdi, tangtos abdi téh kalebet jalma-jalma anu rugi.”"
    },
    {
      "sura": 11,
      "verse": 48,
      "text": "Didawuhkeun (ngalangkungan wahyu), “Hé Nuh, geura turun (tina parahu hidep) kalayan pinuh kasalametan jeung pinuh kaberkahan ti Kami ka hidep jeung ka umat-umat (mu’min) anu babarengan jeung hidep. Aya ogé umat-umat (kapir) anu dibéré kani’matan (hirup di dunya) ku Kami, tuluy maranéhna téh bakal ditibanan siksaan anu kacida nyerina ti Kami.”"
    },
    {
      "sura": 11,
      "verse": 49,
      "text": "Tah éta téh sabagian béja gaib anu diwahyukeun ku Kami ka hidep (Muhammad), anu can kungsi dipikanyaho ku hidep jeung ku kaom hidep saméméhna. Ku kituna, hidep kudu sabar. Saenyana akibat (anu hadé) téh nyaéta pikeun jalma-jalma anu takwa."
    },
    {
      "sura": 11,
      "verse": 50,
      "text": "Ka kaom Ad (Kami ngutus) dulur maranéhna, nyaéta Hud. Anjeunna nyarios kieu, “Hé kaom kuring, geura sembah Allah! Sama sakali teu aya Pangéran pikeun aranjeun salian ti Mantenna. (Salila ieu) aranjeun mah ngan saukur ngaaya-aya wungkul (ku jalan nyarékatkeun Allah)."
    },
    {
      "sura": 11,
      "verse": 51,
      "text": "(Hud nyarios,) “Hé kaom kuring, kuring mah teu ménta buruh (saeutik ogé) ka aranjeun dina nganepikeun ieu (pangajak). Buruh keur kuring mah ngan ukur ti Allah anu geus nyiptakeun kuring. Naha aranjeun teu ngagunakeun akal?"
    },
    {
      "sura": 11,
      "verse": 52,
      "text": "(Hud nyarios deui,) “Hé kaom kuring, geura ménta panghampura ka Pangéran aranjeun, tuluy geura tobat ka Mantenna, tangtu Mantenna bakal nurunkeun hujan anu ngagebrét ka aranjen jeung nambahan kakuatan anu ngaleuwihan kakuatan aranjeun. Omat ulah ngabalieur jadi jalma-jalma nu migawé dosa!”"
    },
    {
      "sura": 11,
      "verse": 53,
      "text": "Maranéhna (Kaom Ad) ngajawab kieu, “Hé Hud, anjeun teu mawa hiji bukti anu nyata ka kuring saréréa. Kuring saréréa moal pisan ninggalkeun sasembahan ku sabab caritaan anjeun. Malah kuring saréréa moal pisan percaya ka anjeun."
    },
    {
      "sura": 11,
      "verse": 54,
      "text": "Kuring saréréa ngan nyarita yén sabagian sasembahan kuring saréréa geus nibankeun panyakit gélo ka anjeun.” Anjeunna (Hud) ngawaler kieu, “Saenyana kuring ngajadikeun Allah minangka saksi keur kuring. Pék saksikeun ku aranjeun yén saenyana kuring mah bébas tina perkara anu disarékatkeun ku aranjeun"
    },
    {
      "sura": 11,
      "verse": 55,
      "text": "jeung (sesembahan-sesembahan) salian ti Mantenna. Ku kituna, pék geura jalankeun sakabéh tipu daya aranjeun ka kuring, jeung ulah diengkékeun deui."
    },
    {
      "sura": 11,
      "verse": 56,
      "text": "Saenyana kuring sumerah diri ka Allah Pangéran kuring jeung Pangéran aranjeun. Teu aya hiji mahluk ogé nu kumarayap (di luhureun bumi) anging Mantenna anu nyepeng emun-emunna (nu ngawasaan). Saleresna Pangéran kuring aya dina jalan anu lempeng (adil)."
    },
    {
      "sura": 11,
      "verse": 57,
      "text": "Ku kituna, upama aranjeun ngabalieur, saenyana kuring mah geus nepikeun ka aranjeun naon nu geus jadi tugas kuring minangka rasul pikeun aranjeun. Pangéran kuring bakal ngaganti aranjeun ku kaom anu séjén, jeung aranjeun moal bisa saeutik ogé ngamadaratkeun ka Mantenna. Saleresna Pangéran kuring mah Maha Miara kana sagala perkara.”"
    },
    {
      "sura": 11,
      "verse": 58,
      "text": "Nalika siksa Kami datang, Kami nyalametkeun Hud jeung jalma-jalma anu iman babarengan jeung anjeunna, ku rahmat ti Kami. Kami nyalametkeun (ogé) aranjeunna (di ahérat) tina siksaan anu kacida rongkahna."
    },
    {
      "sura": 11,
      "verse": 59,
      "text": "Éta téh (kisah) kaom Ad anu ingkar kana tanda-tanda (kakawasaan) Pangéran maranéhna, anu doraka ka para rasul Allah, jeung anu nurut kana paréntah pangawasa anu sawenang-wenang tur wangkelang."
    },
    {
      "sura": 11,
      "verse": 60,
      "text": "Maranéhna salawasna dituturkeun ku la’nat di dunya jeung (kitu deui) dina Poé Kiamat. Sing inget yén saenyana kaom Ad téh geus kapir ka Pangéranana. Sing inget ogé yén kaom Ad (nyaéta) kaom Hud téh bener-bener geus binasa."
    },
    {
      "sura": 11,
      "verse": 61,
      "text": "Ka Kaom Samud (Kami ngutus) dulur hidep, (nyaéta) Soléh. Anjeunna nyarios kieu, “Hé kaom kuring, pék geura nyembah ka Allah! Teu aya deui Pangéran salian ti Mantenna. Mantenna anu nyiptakeun aranjeun tina bumi (taneuh) jeung anu ngajadikeun aranjeun nu ngama’murkeunana. 449) Ku sabab kitu, geura marénta panghampura ka Mantenna, tuluy tarobat deui ka Mantenna! Saleresna Pangéran kuring téh caket pisan (rahmat-Na) (tur) Maha Ngabulkeun (doa hamba-hamba-Na).”"
    },
    {
      "sura": 11,
      "verse": 62,
      "text": "Maranéhna (Kaom Samud) ngomong kieu, “Hé Soléh, saméméh ieu anjeun téh bener-bener diharepkeun ku kuring saréréa. Naha (ayeuna) anjeun téh bet nyegah ka kuring sarérea pikeun nyembah naon nu salila ieu disembah ku karuhun kuring saréréa? Sabenerna kuring saréréa téh bener-bener aya dina kamangmangan anu ngaguligahkeun ngeunaan naon (agama) anu dibéwarakeun ku anjeun ka kuring saréréa.”"
    },
    {
      "sura": 11,
      "verse": 63,
      "text": "Anjeunna (Soléh) ngawaler, “Hé kaom kuring, pék jelaskeun pamadegan aranjeun upama kuring boga bukti anu nyata ti Pangéran kuring jeung Mantenna maparin rahmat (kanabian) ka kuring. Saha jalmana anu bisa nulungan kuring tina (siksa) Allah upama kuring doraka ka Mantenna? Aranjeun mah henteu nambah naon-naon ka kuring téh iwal ti karugian."
    },
    {
      "sura": 11,
      "verse": 64,
      "text": "Hé kaom kuring, ieu onta bikang ti Allah mangrupakeun mujijat keur aranjeun. Ku sabab kitu, antep ieu onta téh sina nyatu di bumi Allah, jeung omat ulah ngaganggu kana éta (onta), nu bakal nyebabkeun aranjeun geura ditibanan (siksaan).”"
    },
    {
      "sura": 11,
      "verse": 65,
      "text": "Maranéhna tuluy meuncit éta onta. Ku kituna, anjeunna (Soléh) nyarita kieu, “Geura saruka-bungah di imah-imah aranjeun salila tilu poé. 450) Éta téh jangji anu moal bisa dibohongkeun deui.”"
    },
    {
      "sura": 11,
      "verse": 66,
      "text": "Nalika kaputusan (siksa) Kami tumiba, Kami nyalametkeun Soléh jeung jalma-jalma nu iman sarta babarengan jeung anjeunna (tina kabinasaan) kalayan rahmat Kami, jeung (Kami nyalametkeun ogé) tina kahinaan dina éta poé. Saleresna Pangéran anjeun téh nya Mantenna pisan Nu Mahakuat (tur) Mahaperkasa."
    },
    {
      "sura": 11,
      "verse": 67,
      "text": "Sora anu ngageleleger ogé nibanan ka éta jalma-jalma anu dolim, nepi ka maranéhna paéh pating golépak di imahna masing-masing."
    },
    {
      "sura": 11,
      "verse": 68,
      "text": "(Éta nagri teu aya tapakan sama sakali) saolah-olah maranéhna téh can kungsi matuh cicing di dinya. 451) Sing inget yén sabenerna kaom Samud téh geus ingkar ka Pangéranana. Sing inget ogé yén kaom Samud téh geus binasa."
    },
    {
      "sura": 11,
      "verse": 69,
      "text": "Tétéla utusan-utusan Kami (para malaikat) geus datang ka Ibrahim mawa béja pikabungaheun. Aranjeunna nyarita kieu, “Wilujeng.” Anjeunna (Ibrahim) ngawaler, “Wilujeng.” Teu lila, tuluy Ibrahim datang bari mawa (susuguh mangrupa) daging anak sapi nu dipanggang."
    },
    {
      "sura": 11,
      "verse": 70,
      "text": "Nalika ningal kana panangan aranjeunna henteu noél éta daging, Ibrahim curiga jeung nyimpen rasa kasieun ka aranjeunna. Malaikat tuluy nyarita, “Anjeun teu kedah sieun! Sabenerna kuring saréréa téh (malaikat-malaikat nu) diutus ka kaom Lut (pikeun ngabinasakeun maranéhna).”"
    },
    {
      "sura": 11,
      "verse": 71,
      "text": "Istrina Ibrahim nangtung, terus seuri. Saterusna Kami ngabéjakeun ka anjeunna béja pikabungaheun ngeunaan (lahirna) Ishaq, jeung sanggeusna Ishaq (bakal lahir putrana, nyaéta) Yaqub."
    },
    {
      "sura": 11,
      "verse": 72,
      "text": "Istrina nyarita kieu, “Leres-leres ngahérankeun, naha mungkin abdi bakal ngalahirkeun (anak) padahal parantos janten nini-nini, sareng apanan salaki abdi ogé parantos aki-aki? Saleresna ieu mah hiji perkara anu kacida anéhna.”"
    },
    {
      "sura": 11,
      "verse": 73,
      "text": "Para malaikat nyarita kieu, “Naha anjeun maké ngaraos héran kana katangtosan Allah? (Éta téh) rahmat sareng berkah Allah anu dipaparinkeun ka aranjeun, hé nu kagungan bumi! Sabenerna Mantenna mah Mahapinuji (tur) Mahaasih.”"
    },
    {
      "sura": 11,
      "verse": 74,
      "text": "Mangka, waktu rasa kasieun leungit ti Ibrahim, jeung béja pikabungaheun geus datang ka anjeunna, Ibrahim soal-jawab jeung (malaikat-malaikat) Kami ngeunaan kaom Lut."
    },
    {
      "sura": 11,
      "verse": 75,
      "text": "Sabenerna Ibrahim téh bener-bener jalma santun, alus budi, tur resep balik (ka Allah)."
    },
    {
      "sura": 11,
      "verse": 76,
      "text": "Hé Ibrahim, jauhan baé éta soal-jawab téh, sabab sabenerna geus datang kapastian ti Pangéran anjeun, jeung sabenerna maranéhna téh bakal ditibanan siksaan nu moal bisa ditolak."
    },
    {
      "sura": 11,
      "verse": 77,
      "text": "Nalika éta para utusan Kami (para Malaikat) datang ka Lut, anjeunna ngarasa guligah tur dadana ngara sumpek ku datangna éta (utusan-utusan). Tuluy anjeunna (Lut) nyarita, “Ieu téh poé anu pohara héséna.” 452)"
    },
    {
      "sura": 11,
      "verse": 78,
      "text": "Kaomna gura-giru datang manggihan ka anjeunna (Lut). Ti baheula kénéh maranéhna geus biasa milampah pagawéan kotor. 453) (Lut) nyarita, “Hé kaom kuring, ieu anak-anak awéwé (nagri) kuring. Maranéhna leuwih beresih pikeun aranjeun (pikeun ditikahan). Ku kituna, cing atuh kudu takwa ka Allah, jeung omat ulah ngotoran (ngaran) kuring di payuneun tamu kuring. Naha euweuh ti antara aranjeun saurang mah nu ngagunakeun akal?”"
    },
    {
      "sura": 11,
      "verse": 79,
      "text": "Maranéhna ngajawab, “Sabenerna anjeun pasti uninga yén kuring saréréa teu aya pisan kahayang (birahi) 454) ka putri-putri (nagri) anjeun, jeung sabenerna anjeun ogé tangtu bener-bener uninga kana perkara anu dipikahayang ku kuring saréréa.”"
    },
    {
      "sura": 11,
      "verse": 80,
      "text": "Lut nyarios, “Lamun seug kuring boga kakuatan pikeun ngahalangan (kalakuan) aranjeun atawa kuring bisa nyalindung ka kulawarga anu kuat, (tangtu bakal dilakukeun).”"
    },
    {
      "sura": 11,
      "verse": 81,
      "text": "Para utusan (malaikat) nyarita, “Hé Lut, sabenerna kuring saréréa téh utusan Pangéran anjeun. Moal pisan maranéhna bisa ngaganggu ka anjeun (sabab maranéhna bakal dibinasakeun). Ku sabab éta, ayeuna mah jung geura angkat babarengan kulawarga anjeun jeung jalma-jalma anu tumut ka anjeun dina ieu tengah peuting! Omat ulah aya saurang ogé anu ngalieuk ka tukang, sedengkeun istri anjeun (mah teu kedah diajak sabab geus hianat ka anjeun). Da sabenerna manéhna mah rék ditibanan siksa sakumaha anu tumiba ka maranéhna (kaom Lut). Sabenerna waktu nu dijangjikeun ka maranéhna téh dina waktu subuh. Apan subuh téh geus deukeut?”"
    },
    {
      "sura": 11,
      "verse": 82,
      "text": "Mangka, waktu kaputusan (siksa) Kami tumiba, Kami ngajungkir-balikkeun (nagri kaom Lut), jeung Kami ngahujanan ka maranéhna ku batu tina taneuh anu kaduruk, kalayan terus-terusan."
    },
    {
      "sura": 11,
      "verse": 83,
      "text": "(Éta batu-batu téh) dibéré tanda ti mungguhing Pangéran hidep. Éta siksa téh teu jauh ti jalma-jalma anu dolim. 455)"
    },
    {
      "sura": 11,
      "verse": 84,
      "text": "Ka (pangeusi) nagri Madyan (Kami ngutus) dulur maranéhna, (nyaéta) Su’éb. Anjeunna nyarita, “Hé kaom kuring, geura ibadah ka Allah. Henteu aya deui Pangéran pikeun aranjeun iwal ti Mantenna! Omat ulah sok ngurangan takeran jeung timbangan! Sabenerna kuring nénjo aranjeun téh aya dina kaayaan anu alus (ma’mur). Sabenerna kuring ngarasa paur boh bisi aranjeun ditibanan siksa dina poé anu ngawengku (jeung matak ngbinasakeun, nyaéta Poé Kiamat)."
    },
    {
      "sura": 11,
      "verse": 85,
      "text": "Hé kaom kuring, sampurnakeun takeran jeung timbangan kalayan adil. Omat ulah rék ngarugikeun batur ku cara ngurangan hak-hakna. Omat ogé ulah migawé kagoréngan di bumi ku nyieun karuksakan di ieu bumi."
    },
    {
      "sura": 11,
      "verse": 86,
      "text": "Naon anu nyésa (tina kauntungan halal) nu dipasihkeun ku Allah 456) éta leuwih hadé pikeun aranjeun lamun aranjeun mu’min mah. Kuring mah lain anu ngaraksa aranjeun.”"
    },
    {
      "sura": 11,
      "verse": 87,
      "text": "Maranéhna ngomong, “Hé Su’éb, naha salat (agama) anjeun nu nitah ka anjeun sangkan kuring saréréa ninggalkeun naon nu sok disembah ku karuhun kuring saréréa, atawa nyegah kuring saréréa ngurus harta nurutkeun cara nu dipikahayang ku kuring saréréa? (Naha bener kitu, padahal) sabenerna anjeun téh jalma anu kacida santun (tur) pinter.” 457)"
    },
    {
      "sura": 11,
      "verse": 88,
      "text": "Anjeunna (Su’éb) nyarios, “Hé kaom kuring, kumaha pamadegan aranjeun saupama kuring boga bukti anu nyata ti Pangéran kuring, jeung Mantenna maparin ka kuring rejeki anu alus (naha pantes kuring nyulayaan paréntah-Na). Kuring (sabenerna) teu hayang béda sikep jeung aranjeun (tuluy migawé) kana naon anu ku kuring sorangan dicegah. Kuring henteu boga maksud (séjén) iwal ti mémérés sakamampuh kuring (pikeun ngadatangkeun kaalusan). Henteu aya kamampuhan pikeun kuring (pikeun ngadatangkeun kaalusan) anging kalayan (pitulung) Allah. Anging ka Allah kuring tawekal sareng anging ka Mantenna kuring bakal mulang."
    },
    {
      "sura": 11,
      "verse": 89,
      "text": "Hé kaom kuring, omat pasalia paham antara kuring (jeung aranjeun) ulah nepi ka ngajadikeun tumibana siksa ka maranéh, saperti siksa nu geus tumiba ka kaom Nuh, kaom Hud, atawa kaom Soléh, sedengkeun (tempat jeung mangsa kabinasaan) kaom Lut ogé apanan henteu jauh ti aranjeun."
    },
    {
      "sura": 11,
      "verse": 90,
      "text": "Geura ménta hampura ka Pangéran aranjeun, tuluy tobat ka Mantenna. Saleresna Pangéran kuring téh Mahawelas (tur) Mahaasih.”"
    },
    {
      "sura": 11,
      "verse": 91,
      "text": "Maranéhna ngomong, “Hé Su’éb, kuring saréréa henteu loba ngartina ngeunaan naon anu dicaritakeun ku anjeun. Sabenerna kuring saréréa nganggap anjeun téh bener bener jalma héngkér di golongan kuring saréréa. Lamun lain lantaran kulawarga anjeun, tangtu kuring saréréa geus ngarajam anjeun. Anjeun téh teu boga pangaruh di lingkungan kuring saréréa.”"
    },
    {
      "sura": 11,
      "verse": 92,
      "text": "Anjeunna (Su’éb) ngawaler, “Hé kaom kuring, naha kulawarga kuring leuwih dipihormat ku aranjeun tibatan Allah, nepi ka nempatkeun Mantenna di satukangeun aranjeun? (Sing nyaho yén) saleresna Pangéran kuring téh ngawengku kana sagala kalakuan aranjeun."
    },
    {
      "sura": 11,
      "verse": 93,
      "text": "Hé kaom kuring, pék digawé nurutkeun kamampuhan aranjeun! Sabenerna kuring ogé kitu. Engké aranjeun bakal nyaho sorangan saha nu bakal ditibanan siksa anu hina jeung saha anu bener-bener bohong. Geura dagoan (akibat pagawéan aranjeun). Sabenerna kuring ogé ngadagoan babarengan jeung aranjeun.”"
    },
    {
      "sura": 11,
      "verse": 94,
      "text": "Nalika kaputusan Kami (pikeun ngabinasakeun maranéhna) tumiba, Kami nyalamatkeun Su’éb jeung jalma-jalma anu iman babarengan jeung anjeunna kalayan rahmat Kami anu gedé. Ari jalma-jalma anu dolim mah dibinasakeun ku sora tarik nu ngageleger. Nya maranéhna téh paéh ting garolépak di imah-imahna masing-masing."
    },
    {
      "sura": 11,
      "verse": 95,
      "text": "(Éta nagri teu tapakan) saolah-olah maranéhna téh teu kungsi cicing di dinya. Sing inget, pangeusi nagri Madyan téh geus binasa, sakumaha kaom Samud."
    },
    {
      "sura": 11,
      "verse": 96,
      "text": "Tétéla Kami geus ngutus Musa kalayan (mawa) tanda-tanda (kakawasaan) Kami jeung bukti anu nyata."
    },
    {
      "sura": 11,
      "verse": 97,
      "text": "(Musa diutus) ka Fir’aun jeung gegedén kaomna, tapi maranéhna keukeuh nurut kana paréntah Fir’aun; padahal paréntah Fir’aun téh lain paréntah anu bener."
    },
    {
      "sura": 11,
      "verse": 98,
      "text": "Manéhna (Fir’aun) leumpang di hareupeun kaomna dina Poé Kiamat, tuluy mawa maranéhna asup ka naraka. Éta naraka téh panggoréng-goréngna tempat nu diasupan."
    },
    {
      "sura": 11,
      "verse": 99,
      "text": "Maranéhna salawasna dikukuntit ku la’nat di ieu (dunya) jeung (jaga) dina Poé Kiamat. Éta (la’nat) téh panggoréng-goréngna paméré anu dibikeun."
    },
    {
      "sura": 11,
      "verse": 100,
      "text": "Éta téh sabagian tina béja nagri-nagri (anu geus dibinasakeun) anu ku Kami dicaritakeun ka hidep (Muhammad). Ti antara nagri-nagri éta aya anu masih aya patilasanana, jeung aya deui anu geus musnah pisan."
    },
    {
      "sura": 11,
      "verse": 101,
      "text": "Kami teu ngadoliman ka maranéhna, tapi maranéhna anu ngadoliman ka dirina sorangan. Ku sabab kitu, teu aya paédahna saeutik ogé sesembahan-sesembahan anu ku maranéhna disembah salian ti Allah téh, di waktu datangna siksaan Pangéran hidep mah. Éta sesembahan (justru) ngan nambahan kabinasaan ka maranéhna."
    },
    {
      "sura": 11,
      "verse": 102,
      "text": "Kitu tah caritana siksaan Pangéran hidep umpama Mantenta nyiksa (pangeusi) nagri-nagri anu geus migawé kadoliman téh. Saenyana siksa-Na téh kacida matak nyerina (tur) kacida beuratna."
    },
    {
      "sura": 11,
      "verse": 103,
      "text": "Saenyana dina éta kajadian téh bener-bener aya atikan pikeun jalma-jalma anu sieun ku siksaan ahérat. Éta téh poéan waktu sakabéhna manusa dikumpulkeun pikeun (dihisab), jeung éta poe téh poé anu di sakséni (ku sakabéh mahluk)."
    },
    {
      "sura": 11,
      "verse": 104,
      "text": "Kami moal nunda-nunda éta (waktu Kiamat), kajaba nepi ka mangsa anu geus ditangtukeun."
    },
    {
      "sura": 11,
      "verse": 105,
      "text": "Dina waktu datang éta poé, henteu aya saorang ogé anu bisa nyarita, anging kalayan widi Mantenna. Tuluy ti antara maranéhna aya anu cilaka jeung aya anu bagja."
    },
    {
      "sura": 11,
      "verse": 106,
      "text": "Anapon jalma-jalma nu cilaka (pitempateunana) téh aya di jero naraka. Di dinya maranéhna ngaluarkeun napas bari humarurung."
    },
    {
      "sura": 11,
      "verse": 107,
      "text": "Maranéhna langgeng di dinyana salila masih aya langit jeung bumi, 458) kajaba upama Pangéran hidep ngersakeun (lian ti kitu). Sabenerna Pangéran hidep téh Maha Ngalaksanakeun anu dikersakeun ku Mantenna."
    },
    {
      "sura": 11,
      "verse": 108,
      "text": "Anapon jalma-jalma anu bagja ayana téh di sawarga. Aranjeunna langgeng di dinyana salila masih aya kénéh langit jeung bumi, kajab upama Pangéran hidep ngersakeun (lian ti kitu). (Allah méré nugraha ka aranjeunna mangrupa) kurnia anu teu aya eureunna."
    },
    {
      "sura": 11,
      "verse": 109,
      "text": "Ku kituna, hidep ulah mangmang ngeunaan naon anu disarembah ku maranéhna. 459) Maranéhna téh teu nyembah anging saperti nyembahna karuhun-karuhunna baheula. Sabenerna Kami pasti bakal nyampurnakeun wawales ka maranéhna kalayan moal bakal dikurangan saeutik ogé."
    },
    {
      "sura": 11,
      "verse": 110,
      "text": "Tétéla Kami geus maparinkeun kitab (Torét) ka Musa, tuluy eusina ku maranéhna dipacéngkadkeun. 460) Lamun seug henteu aya papastén anu saméméhna ti Pangéran hidep, tangtu geus dilaksanakeun hukuman di antara maranéhna. 461) Sabenerna maranéhna bener bener aya dina kamangmangan kana éta (Al-Qur’an)."
    },
    {
      "sura": 11,
      "verse": 111,
      "text": "Sabenerna ka sakur (anu macéngkadkeun Al-Qur’an,) tangtu Pangéran hidep bakal males kalayan pinuh kana laku lampah maranéhna. Sabenerna Mantenna téh Mahauninga kana laku lampah maranéhna."
    },
    {
      "sura": 11,
      "verse": 112,
      "text": "Ku kituna, hidep kudu tetep (dina jalan anu bener), sakumaha anu geus diparéntahkeun ka hidep. (Kitu deui kudu tetep dina jalan anu bener) jalma anu geus tobat babarengan jeung hidep. Omat aranjeun ulah ngaliwatan wates. Saleresna Mantenna téh Maha Ningali kana sagala anu dipilampah ku aranjeun."
    },
    {
      "sura": 11,
      "verse": 113,
      "text": "Aranjeun omat ulah rék condong ka jalma-jalma anu dolim 462) nepi ka seuneu naraka ngaléntab ka aranjeun, sedengkeun aranjeun teu boga nu bisa nulungan ka aranjeun salian ti Allah. Tuluy aranjeun moal ditulungan pisan."
    },
    {
      "sura": 11,
      "verse": 114,
      "text": "Prak ku hidep adegkeun salat dina dua sisi beurang (subuh lohor asar) jeung dina mimiti peuting (magrib Isa). Sabenerna amal-amal hadé téh bisa ngalebur dosa. Éta téh pépéling pikeun jalma-jalma anu sok éling (ka Allah)."
    },
    {
      "sura": 11,
      "verse": 115,
      "text": "Hidep (Muhammad) sing sabar! Saleresna Allah moal nyapirakeun ganjaran jalma-jalma anu migawé kahadéan."
    },
    {
      "sura": 11,
      "verse": 116,
      "text": "Ku kituna, naha atuh teu aya ti antara generasi saméméh aranjeun anu ngabogaan kautamaan pikeun nyegah (migawé) karuksakan di ieu bumi, anging saeutik, nyaéta jalma-jalma anu disalametkeun ku Kami. Jalma-jalma anu dolim mah ngan mentingkeun kani’matan tur kaméwahan, jeung maranéhna téh jalma-jalma nu doraka."
    },
    {
      "sura": 11,
      "verse": 117,
      "text": "Pangéran hidep teu pati-pati ngabinasakeun hiji nagri kalayan dolim, salila pangeusi éta nagri téh jalma-jalma nu migawé kahadéan."
    },
    {
      "sura": 11,
      "verse": 118,
      "text": "Lamun seug Pangéran hidep ngersakeun, tangtu Mantenna ngajadikeun manusa téh hiji umat, tapi maranéhna salawasna aya dina pasalia paham baé (dina urusan agama),"
    },
    {
      "sura": 11,
      "verse": 119,
      "text": "kajaba jalma-jalma anu dipaparinan rahmat ku Pangéran hidep. Keur éta pisan, Mantenna nyiptakeun maranéhna téh. Kalimah (kaputusan) Pangéran hidep geus tetep, “Kami bener-bener bakal minuhan naraka Jahanam (ku nu doroka ti golongan) jin jeung manusa."
    },
    {
      "sura": 11,
      "verse": 120,
      "text": "Sakabéh kisah-kisah rasul anu ku Kami dicaritakeun ka hidep, éta téh nu ku Kami dipaké neguhkeun haté hidep. Di jerona geus didatangkeun ka hidep (sagala) bebeneran, naséhat, jeung pépéling pikeun jalma-jalma anu iman."
    },
    {
      "sura": 11,
      "verse": 121,
      "text": "Pék caritakeun ku hidep ka jalma-jalma anu teu iman, “Geura digarawé nurutkeun kamampuan aranjeun! Sabenerna kuring saréréa ogé digawé.”"
    },
    {
      "sura": 11,
      "verse": 122,
      "text": "Tungguan ku aranjeun akibat pagawéan aranjeun. Sabenerna Kami ogé nungguan.”"
    },
    {
      "sura": 11,
      "verse": 123,
      "text": "Kagungan Allah wungkul rasiah di langit jeung bumi, jeung ka Mantenna wungkul deui dipulangkeun sagala urusan. Ku sabab éta, prak sembah Mantenna jeung sumerah diri ka Mantenna. Pangéran hidep moal pisan-pisan lengah kana sagala nu dipilampah ku aranjeun."
    },
    {
      "sura": 12,
      "verse": 1,
      "text": "Alif Lām Rā. 463) Éta téh ayat-ayat Kitab (Al-Qur’an) anu méré katerangan anu jelas."
    },
    {
      "sura": 12,
      "verse": 2,
      "text": "Sabenerna Kami geus nurunkeun éta (Al-Qur’an) ku basa Arab, sangkan aranjeun ngagunakeun akal."
    },
    {
      "sura": 12,
      "verse": 3,
      "text": "Kami nyaritakeun ka hidep (Muhammad) kisah nu panghadéna ku ngawahyukeun ieu Al-Qur’an ka hidep. Sabenerna hidep téh saméméhna mah bener-bener kaasup jalma-jalma nu teu terang."
    },
    {
      "sura": 12,
      "verse": 4,
      "text": "(Sing inget) nalika Yusuf nyarita ka ramana, 464) “Bapa, saleresna abdi parantos ngimpén ningal sawelas béntang, panonpoé, sareng bulan sadayana sujud ka abdi.”"
    },
    {
      "sura": 12,
      "verse": 5,
      "text": "Ramana ngajawab, “Anaking, kadé ulah nyaritakeun éta impian ka dulur-dulur hidep, sabab maranéhna bakal nyieun tipu muslihat anu saenyana ka hidep. Sabenerna sétan téh musuh anu nyata pikeun manusa.”"
    },
    {
      "sura": 12,
      "verse": 6,
      "text": "Nya kitu pisan Pangéran hidep geus milih hidep (pikeun jadi nabi), ngajarkeun sabagian tina tabir impian ka hidep, sarta nyampurnakeun ni’mat-Na ka hidep jeung ka kulawarga Yaqub, saperti Mantenna geus nyampurnakeun ni’mat-Na ka dua aki hidep 465) saméméhna, nyaéta Ibrahim jeung Ishaq. Saleresna Pangéran hidep téh Mahauninga (tur) Mahawijaksana."
    },
    {
      "sura": 12,
      "verse": 7,
      "text": "Tétéla dina (kisah) Yusuf jeung dulur-dulurna téh bener-bener aya sababaraha tanda (kakawasaan Allah) pikeun jalma-jalma nu nanya."
    },
    {
      "sura": 12,
      "verse": 8,
      "text": "Nalika maranéhna nyarita, “Sabenerna Yusuf jeung dulur (sakandung) na (Bunyamin) leuwih dipikanyaah ku bapa urang saréréa tibatan urang saréréa, padahal urang saréréa téh apan golongan (anu kuat). Sabenerna bapa urang saréréa téh aya dina kasalahan anu nyata."
    },
    {
      "sura": 12,
      "verse": 9,
      "text": "Geura paéhan Yusuf téh atawa singkirkeun ka hiji tempat (anu teu jauh), sangkan kanyaah bapa aranjeun téh tamplok ka aranjeun wungkul, jeung sanggeusna kitu (aranjeun kudu tobat jeung) aranjeun kudu jadi jalma-jalma anu soléh!” 466)"
    },
    {
      "sura": 12,
      "verse": 10,
      "text": "Salah saurang dulurna pok nyarita kieu, “Omat ulah dipaéhan Yusuf téh, tapi kunclungkeun baé ka jero sumur, sangkan dicandak ku jalma-jalma nu lalar liwat ka dinya, upama aranjeun rék milampah mah.”"
    },
    {
      "sura": 12,
      "verse": 11,
      "text": "Maranéhna nyarita, “Nun bapa abdi sadaya, naon margina bapa henteu percanten ka abdi sadaya perkawis Yusuf, padahal abdi sadaya ogé leres-leres sami pada miharep kasaéan keur manéhna?"
    },
    {
      "sura": 12,
      "verse": 12,
      "text": "Mugi manéhna diwidian enjing angkat sareng abdi sadaya, supados manéhna (tiasa) senang-senang sareng (tiasa) ulin. Sabenerna abdi sadaya bakal leres-leres ngajaga ka manéhna.”"
    },
    {
      "sura": 12,
      "verse": 13,
      "text": "Anjeunna (Yaqub) nyarita, “Saenyana inditna maranéh jeung Yusuf téh matak ngajadikan bapa ngarasa sedih jeung melang, inggis manéhna dihakan ku ajag, sabot maranéh balangah ti manéhna.”"
    },
    {
      "sura": 12,
      "verse": 14,
      "text": "Maranéhna nyarita, “Sabenerna upami manéhna dihakan ajag, padahal abdi sadaya téh golongan (anu kiat), abdi sadaya téh leres-leres rugel.” 467)"
    },
    {
      "sura": 12,
      "verse": 15,
      "text": "Ku kituna, waktu maranéhna mawa Yusuf sarta mupakat rék ngunclungkeun manéhna ka jero sumur, jeung (sanggeusna maranéhna ngalaksanakeun éta kamupakatan), Kami maparin wahyu ka anjeunna, “Sabenerna hidep bakal nyaritakeun ka maranéhna laku lampahna, sedengkeun maranéhna mah moal sadar.”"
    },
    {
      "sura": 12,
      "verse": 16,
      "text": "Tuluy maranéhna datang ka ramana dina waktu soré bari ceurik."
    },
    {
      "sura": 12,
      "verse": 17,
      "text": "Maranéhna nyarita, “Bapa, saleresna abdi sadaya téh nuju lomba sareng ngantunkeun Yusuf caket barang-barang abdi sadaya, teras manéhna dihakan ajag. Nanging bapa mah pasti moal percanten ka abdi sadaya, sanaos abdi sadaya téh nyarios leres.”"
    },
    {
      "sura": 12,
      "verse": 18,
      "text": "Maranéhna datang mawa baju Yusuf (nu lamokot ku) getih palsu. Ramana nyarios, “Justru diri maranéh sorangan nu nganggap alus kana éta urusan nu goréng téh. Nya ngan kasabaran wungkul nu panghadéna (pikeun bapa mah). 468) Ngan Allah wungkul nu disuhunkeun pitulung ku bapa ngeunaan naon nu dicaritakeun ku maranéh.”"
    },
    {
      "sura": 12,
      "verse": 19,
      "text": "Terus datang rombongan musapir. Maranéhna nitah salah saurang ngala cai, tuluy baé manéhna téh nurunkeun timbana, bari pokna téh, “Duh bagja pisan, geuning aya budak lalaki (di jero sumur)!” Tuluy maranéhna nyumputkeun Yusuf jadi barang dagangan. Allah Mahauninga kana sagala nu dipilampah ku maranéhna."
    },
    {
      "sura": 12,
      "verse": 20,
      "text": "Maranéhna ngajual Yusuf ku pangaji nu murah, (nyaéta) sababaraha dirham, sabab maranéhna teu katarik ka manéhna. 469)"
    },
    {
      "sura": 12,
      "verse": 21,
      "text": "Urang Mesir nu meulina nyarita ka istrina, 470) “Geura béré tempat (jeung pangladén) nu hadé. Mudah-mudahan baé manéhna aya mangpaatna keur urang saréréa, atawa urang saréréa jadikeun baé anak.” Tah nya kitu (jaga sanggeus manéhna déwasa,) Kami masihan kalungguhan nu hadé ka Yusuf di nagri (Mesir), jeung sangkan Kami ngajarkeun ka anjeunna ta’wil impian. Allah Kawasa kana urusan Mantenna, tapi lolobana jalma téh henteu nyahoeun."
    },
    {
      "sura": 12,
      "verse": 22,
      "text": "Nalika anjeunna geus déwasa, 471) Kami maparin kawijaksanaan jeung élmu ka anjeunna. Tah kitu pisan Kami maparin ganjaran ka jalma-jalma nu geus migawé kahadéan."
    },
    {
      "sura": 12,
      "verse": 23,
      "text": "Awéwé, nu imahna dicicingan ku Yusuf, ngagoda ka dirina (Yusuf) sangkan nurut kana kahayangna, tuluy éta awéwé nutup rapet kabéh panto, sarta pokna, “Yap ka dieu!” Yusuf nyarios, “Abdi nyalindung ka Allah. Sabenerna anjeunna (salaki éta awéwé) téh dunungan abdi. Anjeunna parantos ngadamel kasaéan ka abdi. Saleresna jalma-jalma nu dolim mah moal untung.”"
    },
    {
      "sura": 12,
      "verse": 24,
      "text": "Tétéla éta awéwé téh bener-bener boga maksud (birahi) ka Yusuf. Anjeunna ogé boga maksud (birahi) ka éta awéwé lamun seug teu kaburu ningal tanda ti Pangéranana mah. 472) Tah kitu pisan Kami ngabalieurkeun kagoréngan ti anjeunna. Saleresna anjeunna téh kaasup hamba Kami nu pinilih."
    },
    {
      "sura": 12,
      "verse": 25,
      "text": "Duanana paheula-heula muru panto, sarta éta awéwé téh narik baju Yusuf ti tukang nepi ka soéh. Duanana kaperegok ku salaki éta awéwé hareupeun panto. Pok baé éta awéwé téh nyarita kieu, “Naon pibaleseunana pikeun jalma anu rék ngagadabah ka istri anjeun, taya deui anging kudu dipanjara atawa (disiksa ku) siksaan nu peurih.”"
    },
    {
      "sura": 12,
      "verse": 26,
      "text": "Anjeunna (Yusuf) nyarios kieu, “Puguh anjeunna nu ngagoda jeung ngarayu ka diri abdi mah.” Hiji saksi ti kulawarga éta awéwé méré kasaksian, “Upama bajuna soéh ti hareupeunana, nya nu leres téh éta istri, sedengkeun manéhna (Yusuf) anu ngabohong."
    },
    {
      "sura": 12,
      "verse": 27,
      "text": "Nanging upama bajuna soéh ti tukang, nya éta istri nu ngabohong téh, sedengkeun manéhna (Yusuf) anu leres mah.”"
    },
    {
      "sura": 12,
      "verse": 28,
      "text": "Nalika manéhna (salaki éta awéwé) ningal baju gamis Yusuf soéhna ti tukang, pok manéhna nyarita (ka istrina), “Saenyana ieu (kajadian) téh salah sahiji tipu daya manéh. Sabenerna tipu daya manéh téh bener-bener hébat."
    },
    {
      "sura": 12,
      "verse": 29,
      "text": "Hé Yusuf, geura pohokeun ieu kajadian, 473) jeung (hé istri kuring) geura ménta pangampura pikeun dosa manéh, sabab sabenerna manéh téh kaasup jalma nu salah.”"
    },
    {
      "sura": 12,
      "verse": 30,
      "text": "Para wanoja di éta kota nyarita kieu, “Istrina al-`Azīz 474) geus ngagoda jeung ngarayu bujangna pikeun ditundukkeun. Éta (bujangna) téh bener-bener ngajadikeun manéhna (istrina al-`Azīz) bogoh pisan. Ceuk urang mah manéhna téh bener-bener dina kasasaran anu nyata.”"
    },
    {
      "sura": 12,
      "verse": 31,
      "text": "Nalika ngadéngé poyokan maranéhna, manéhna (istrina al-`Azīz) ngondang para wanoja téa sarta nyadiakeun tempat diuk keur maranéhna. Maranéhna dibagi péso hiji séwang (pikeun neukteuk dahareun). Tuluy manéhna ngomong (ka Yusuf), “Geura kaluar (némbongan) ka maranéhna!” Barang ningal Yusuf, maranéhna pohara kasimana (ku kakasépanana) nepi ka maranéhna ngeureut ramona sorangan (tanpa sadar), bari pokna, “Maha sampurna Allah! Sugan ieu mah lain manusa. Jigana ieu mah bener-bener malaikat anu mulya!”"
    },
    {
      "sura": 12,
      "verse": 32,
      "text": "Istrina al-`Azīz nyarita, “Tah éta jalmana anu ngalantarankeun aranjeun moyok ka kuring sabab (kuring katarik) ka manéhna. Tétéla kuring téh bener-bener geus ngagoda manéhna sangkan tunduk ka (ka kuring), tapi manéhna nolak. Sabenerna upama manéhna (keukeuh) henteu daékeun nurut kana sagala anu diparéntahkeun ku kuring ka manéhna, tangtu manéhna bener-bener (diancam) bakal dipanjara jeung bakal kaasup jalma-jalma nu hina.”"
    },
    {
      "sura": 12,
      "verse": 33,
      "text": "Yusuf nyarios, “Nun Gusti Pangéran abdi, panjara téh langkung dipilih ku abdi tibatan nyumponan kana pangajak maranéhna ka abdi. Upami seug Gusti henteu nebihkeun tipu daya maranéhna ti diri abdi, tinangtos abdi bakal condong kana (nyumponan kahoyong) maranéhna, sareng abdi tinangtos kalebet ka nu bodo.”"
    },
    {
      "sura": 12,
      "verse": 34,
      "text": "Ti dinya, Pangéran Yusuf ngabulkeun doana (Yusuf) sarta nebihkeun tina tipu daya maranéhna. Saleresna Mantenna téh Maha Ngadangu (tur) Mahauninga."
    },
    {
      "sura": 12,
      "verse": 35,
      "text": "Tuluy teg aya pikiran dina diri maranéhna sanggeus nénjo tanda-tanda (benerna Yusuf), yén maranéhna kudu menjarakeun Yusuf nepi ka waktu nu ditangtukeun. 475)"
    },
    {
      "sura": 12,
      "verse": 36,
      "text": "Babarengan jeung Yusuf, asup ogé dua pamuda ka panjara. 476) Salah saurangna téh pok nyarita kieu, “Sabenerna kuring ngimpi meres anggur.” Pok nu saurang deui nyarita kieu, “Sabenerna kuring ngimpi nyunyuhun roti nu sabagianana dipacokan ku manuk.” Cing pangnerangkeun ka kuring duaan tabirna (éta impian)! Sabenerna kuring duaan téh nganggap anjeun kaasup jalma-jalma nu pinter (na’birkeun impian).”"
    },
    {
      "sura": 12,
      "verse": 37,
      "text": "Yusuf nyarios, “Kadaharan naon baé anu bakal ditepikeun ka aranjeun duaan, mangka kuring bisa nerangkeun tabirna (éta impian) saméméh éta kadaharan nepi ka aranjeun. Éta téh sabagian nu diajarkeun ku Pangéran kuring ka kuring. Sabenerna kuring geus ninggalkeun agama kaom nu teu iman ka Allah jeung nu ingkar kana poé ahérat."
    },
    {
      "sura": 12,
      "verse": 38,
      "text": "Kuring tumut kana agama karuhun kuring, (nyaéta) Ibrahim, Ishaq, jeung Yaqub. Henteu pantes pikeun kuring saréréa (para nabi) nyarékatkeun Allah jeung naon baé ogé. Éta téh kurnia Allah pikeun urang saréréa, jeung ka manusa (sakabéhna), tapi lolobana jalma téh henteu sukuran."
    },
    {
      "sura": 12,
      "verse": 39,
      "text": "Hé dua urang nu nyicingan panjara, mana nu leuwih alus, naha pangéran-pangéran nu rupa-rupa atawa Allah Nu Mahatunggal (tur) Nu Mahaperkasa?"
    },
    {
      "sura": 12,
      "verse": 40,
      "text": "Naon nu disembah ku maranéh salian ti Mantenna téh ngan saukur ngaran-ngaran (berhala) nu dijieun-jieun ku maranéh jeung ku karuhun-karuhun maranéh. Allah henteu nurunkeun hiji katerangan nanaon ngeunaan éta (ngaran). Katetapan (nu pasti bener) mah mung kagungan Allah. Mantenna tos maréntahkeun sangkan maranéh ulah nyembah ka salian ti Mantenna. Éta téh agama nu lempeng, tapi lolobana jalma téh teu nyahoeun."
    },
    {
      "sura": 12,
      "verse": 41,
      "text": "Hé dua urang nu nyicingan panjara, salah saurang ti antara aranjeun duaan téh bakal boga tugas nyadiakeun inuman arak pikeun dununganana. Ari saurang deui mah bakal disalib, tuluy sabagian sirahna dipacokan ku manuk. Geus kajawab perkara anu ditanyakeun ku aranjeun duaan ka kuring téh.”"
    },
    {
      "sura": 12,
      "verse": 42,
      "text": "Yusuf nyarios ka jalma anu dikanyahokeun bakal salamet ti antara duaan téa, “Pangbéjakeun kaayaan kuring ka dunungan anjeun.” Tapi sétan mopohokeun ka manéhna pikeun ngabéjakeun (kaayaan Yusuf) ka dununganana. Ku lantaran kitu, Yusuf tetep baé di panjara sababaraha taun lilana."
    },
    {
      "sura": 12,
      "verse": 43,
      "text": "Raja nyarita (ka gegedén-gegedén ti kaomna), “Sabenerna kuring ngimpi nénjo tujuh sapi bikang nu lintuh dihakan ku tujuh sapi bikang nu begang, jeung (kuring nénjo) tujuh ranggeuy (gandum) nu héjo (ngalimpudan tujuh ranggeuy) séjenna nu garing. Hé para gegedén, terangkeun ka kuring éta impian kuring lamun aranjeun bisa nerangkeun ta’bir impian mah!”"
    },
    {
      "sura": 12,
      "verse": 44,
      "text": "Maranéhna ngajawab, “(Éta mah) rupina ukur impénan kosong, sareng abdi sadaya teu pisan-pisan tiasa nerangkeun ta’bir éta impénan.”"
    },
    {
      "sura": 12,
      "verse": 45,
      "text": "Jalma nu salamet ti antara nu duaan téa nyarita jeung ingeteun (ngeunaan Yusuf) sanggeus sababaraha waktu lilana, “Abdi badé nguningakeun ka anjeun sadaya ngeunaan (jalmi nu tiasa nerangkeun) ta’bir éta impénan. Ku kituna, geura utus abdi (nepangan manéhna).”"
    },
    {
      "sura": 12,
      "verse": 46,
      "text": "(Sanggeusna éta pelayan panggih jeung Yusuf, manéhna nyalukan,) “Hé Yusuf, hé jalma nu kacida dipercayana, pangnerangkeun ka kuring saréréa (ta’bir impian) ngeunaan tujuh sapi nu lintuh dihakan ku tujuh sapi bikang nu begang, jeung tujuh ranggeuy (gandum) nu héjo (ngalimpudan tujuh ranggeuy) séjenna nu garing, sangkan sanggeus kuring balik ka maranéhna, maranéhna téh jadi nyahoeun (kana éta ta’bir).”"
    },
    {
      "sura": 12,
      "verse": 47,
      "text": "Yusuf nyarios, “Geura pepelakan tujuh taun terus-terusan! Tuluy naon nu geus dipanén ku aranjeun, antep baé (éta gandum téh) dina ranggeuyanana, kajaba saeutik baé pikeun didahar ku aranjeun.”"
    },
    {
      "sura": 12,
      "verse": 48,
      "text": "Sanggeusna éta, bakal datang tujuh (taun) nu pohara héséna (paceklik) nu bakal méakkeun sagala rupa nu disadiakeun ku aranjeun pikeun nyanghareupan éta (usum paceklik), kajaba saeutik baé (bibit gandum) nu diteudeun ku aranjeun."
    },
    {
      "sura": 12,
      "verse": 49,
      "text": "Sanggeusna kitu bakal datang taun (waktu) manusa digeyer ku hujan (nu cukup). Nya harita manusa bakal barisa deui meres (buah-buahan).”"
    },
    {
      "sura": 12,
      "verse": 50,
      "text": "Raja nyarita, “Geura bawa ka kami éta jalma téh!” Nalika éta utusan datang, pok anjeunna (Yusuf) nyarios, “Geura balik ka dunungan anjeun jeung geura tanyakeun ka anjeunna kumaha kaayaan para wanoja anu baréto geus ngaraheutan ramona sorangan téh. Saleresna Pangéran kuring Mahauninga kana sagala tipu daya maranéhna.”"
    },
    {
      "sura": 12,
      "verse": 51,
      "text": "Raja nyarita (ka para wanoja), “Kumaha kaayaan aranjeun 477) waktu ngagoda Yusuf pikeun ditundukkeun téh? Jawabna, “Maha Sampurna Allah. Abdi sadaya henteu terang ayana kaawonan di anjeunna.” Istri al-`Azīz nyarita, “Ayeuna mah parantos tétéla benerna. Nya abdi pisan anu ngagoda jeung ngarayuna sareng saleresna manéhna mah ka asup jalmi nu leres.”"
    },
    {
      "sura": 12,
      "verse": 52,
      "text": "(Saur Yusuf), “Éta téh sangkan anjeunna (al-`Azīz) uningaeun yén sabenerna kuring henteu hiyanat ka anjeunna waktu anjeunna teu aya (di bumi) sareng saleresna Allah henteu mikarido kana tipu daya jalma-jalma nu hianat."
    },
    {
      "sura": 12,
      "verse": 53,
      "text": "Kuring teu (nyebutkeun yén) diri kuring téh bébas (tina kasalahan) sabab saenyana éta napsu téh terus-terusan ngadorong kana kagoréngan, kajaba (napsu) nu dirahmatan ku Pangéran kuring. Saleresna Pangéran kuring mah Maha Jembar-pangampura (tur) Mahawelas.”"
    },
    {
      "sura": 12,
      "verse": 54,
      "text": "Raja nyarita, “Geura bawa manéhna (Yusuf) ka kuring, supaya kuring milih manéhna (jadi anu deukeut) ka kuring!” Nalika manéhna (raja) ngobrol jeung anjeunna (Yusuf), manéhna (raja) nyarita kieu, “Saenyana anjeun (mimiti) ieu poé jadi jalma anu ngabogaan kalungguhan luhur di lingkungan kuring saréréa tur kacida dipercayana.”"
    },
    {
      "sura": 12,
      "verse": 55,
      "text": "Yusuf nyarios, “(Atuh upami kitu mah) jantenkeun baé sim kuring téh juru simpen kakayaan nagri (Mesir). Sabenerna sim kuring téh jalmi anu pinter ngajaga (harta) tur uninga (kana élmuna).”"
    },
    {
      "sura": 12,
      "verse": 56,
      "text": "Tah siga kitu Kami méré kalungguhan ka Yusuf di ieu nagri (Mesir). Manéhna (kawasa) nganjrek di mana baé sakahayangna. Kami namplokkeun rahmat Kami ka saha baé nu dikersakeun ku Kami, jeung Kami moal nyia-nyiakeun ganjaran jalma-jalma anu milampah kahadéan."
    },
    {
      "sura": 12,
      "verse": 57,
      "text": "Tétéla ganjaran di ahérat téh (pasti) leuwih hadé pikeun jalma-jalma anu iman bari terus-terusan takwa."
    },
    {
      "sura": 12,
      "verse": 58,
      "text": "Sadérék-sadérék Yusuf datang (ka Mesir), tuluy maranéhna asup ka (tempat) Yusuf. Anjeunna mah nyahoeun kénéh ka maranéhna, sedengkeun maranéhna mah bener-bener geus pohoeun ka anjeunna. 478)"
    },
    {
      "sura": 12,
      "verse": 59,
      "text": "Nalika keur nyadiakeun bahan-bahan dahareun pikeun maranéhna, Yusuf nyarios, “Omat engké mah bawa ka kuring dulur aranjeun nu sabapa (Bunyamin)! Naha henteu katingali ku aranjeun yén kuring téh nyampurnakeun takeran, jeung kuring téh jalma anu pangsoméahna ka tamu?"
    },
    {
      "sura": 12,
      "verse": 60,
      "text": "Lamun arajeun teu mawa éta dulur aranjeun ka kuring, tangtu aranjeun moal meunang jatah (gandum) deui ti kuring, sarta aranjeun ulah rék deukeut-deukeut deui ka kuring!”"
    },
    {
      "sura": 12,
      "verse": 61,
      "text": "Maranéhna ngajawab, “Abdi sadaya bakal ngolo ramana (pikeun nyandak Bunyamin), sareng abdi sadaya leres-leres bakal ngalaksanakeunana.”"
    },
    {
      "sura": 12,
      "verse": 62,
      "text": "Yusuf nyarios ka badéga-badégana, “Asupkeun deui barang-barang (panukeuran ti) maranéhna 479) kana karung-karungna, supaya maranéhna nyahoeun kana éta (barang) waktu geus mulang ka kulawargana (jeung) supaya maranéhna balik deui.” 480)"
    },
    {
      "sura": 12,
      "verse": 63,
      "text": "Nalika geus mulang deui ka ramana (Yaqub), maranéhna nyarita, “Bapa, abdi sadaya téh moal bakal kénging jatah (gandum) deui (upami henteu nyandak Bunyamin). Ku kituna, pamugi bapa ngawidian nyandak éta dulur abdi sadaya supados kénging jatah (gandum) deui. Saleresna abdi sadaya téh bakal ngajagi (manéhna).”"
    },
    {
      "sura": 12,
      "verse": 64,
      "text": "Yaqub ngawaler, “Rék kumaha kuring mercayakeun manéhna (Bunyamin) ka maranéh, kajaba sakumaha kuring baheula geus mercayakeun lanceukna (Yusuf) ka maranéh? Allah téh pangsaé-saéna nu ngajagi, sareng Mantenna téh Mahaasih ti antawis nu arasih.”"
    },
    {
      "sura": 12,
      "verse": 65,
      "text": "Nalika muka babawaanana, maranéhna manggihan barang-barang (panukeuran) maranéhna téh geuning dibalikkeun deui. Maranéhna pok nyarita, “Nun bapa abdi sadaya, naon (deui atuh) anu dipiharep ku abdi sadaya? Geuning ieu barang-barang urang téh diwangsulkeun deui ka urang. (Upami kieu mah) abdi sadaya bakal tiasa nyumpingkeun deui bahan tedaeun ka kulawargi abdi sadaya. Abdi sadaya ogé (siap) ngaraksa dulur abdi sadaya, sarta abdi sadaya bakal kénging tambihan jatah (gandum) sapanggulan onta deui. Éta téh hiji (tambihan) jatah anu énténg (kanggo raja Mesir mah).”"
    },
    {
      "sura": 12,
      "verse": 66,
      "text": "(Ya’qub) ngawaler, “Kaula moal pisan-pisan ngantep manéhna (Bunyamin) indit bareng jeung maranéh, saméméh maranéh jangji ka kuring kalayan (asma) Allah, yén maranéh pasti bakal mulangkeun deui manéhna (Bunyamin) ka kuring, kajaba lamun maranéh kakepung (ku musuh).” Sanggeus maranéhna nyanggupan kana éta jangji, pok Ya’qub nyarios, “Allah téh saksi kana sagala rupa anu diucapkeun ku urang sadaya.”"
    },
    {
      "sura": 12,
      "verse": 67,
      "text": "(Ya`kub) nyarios deui, “Hé anaking kabéh, poma ulah asup (ka Mesir) ti hiji lawang, tapi ti sababaraha lawang nu béda-béda. (Tapi,) kuring henteu bisa nyegah (takdir) Allah ti maranéh saeutik ogé. (Katangtosan) hukum téh anging kagungan Allah. Mung ka Mantenna kuring tawekal, jeung sakuduna mung ka Mantenna wungkul jalma-jalma anu tawekal (ningkatkeun) tawekal(na).”"
    },
    {
      "sura": 12,
      "verse": 68,
      "text": "Nalika maranéhna asup ti lebah nu saluyu jeung paréntah bapana, (asupna maranéhna téh) henteu bisa nyegah kana kaputusan Allah saeutik ogé, tapi éta mah ngan saukur kahayang ti diri Yaqub (minangka kanyaah ka nu jadi anak). Saenyana anjeunna téh bener-bener ngabogaan élmu sabab Kami geus ngajarkeun ka anjeunna, tapi ari kalolobaan manusa téh henteu nyahoeun."
    },
    {
      "sura": 12,
      "verse": 69,
      "text": "Nalika maranéhna asup ka (tempat) Yusuf, anjeunna nempatkeun adina (Bunyamin) di hiji tempat. Pok anjeunna (Yusuf) teras nyarios, “Sabenerna kuring téh dulur anjeun. Ku kituna, anjeun ulah nalangsa ku sagala rupa perkara nu sok dilampahan ku maranéhna.”"
    },
    {
      "sura": 12,
      "verse": 70,
      "text": "Mangka, waktu geus disiapkeun barang-barang bawaeun pikeun maranéhna, Yusuf ngasupkeun cawan 481) kana jero karung adina (Bunyamin). Teu kungsi lila celengkeung téh tukang bewara ngagorowok, “Hé kapilah, sabenerna aranjeun téh nyata-nyata tukang maling!”"
    },
    {
      "sura": 12,
      "verse": 71,
      "text": "Maranéhna nanya bari nyanghareup ka nu ngagorowok téa, “Na kaleungitan naon atuh aranjeun téh?”"
    },
    {
      "sura": 12,
      "verse": 72,
      "text": "Maranéhna ngajawab, “Kami kaleungitan cawan raja. Saha baé nu mulangkeun éta cawan bakal meunang (gandum) sapikulan onta, tah kuring sorangan nu ngajaminna.”"
    },
    {
      "sura": 12,
      "verse": 73,
      "text": "Maranéhna (dulur-dulur Yusuf) ngajawab, “Demi Allah, sabenerna aranjeun ogé tangtu uninga yén abdi sadaya dongkap (ka dieu) téh sanes badé midamel kareksakan di ieu nagri, sareng abdi sadaya mah sanés bangsat.”"
    },
    {
      "sura": 12,
      "verse": 74,
      "text": "Maranéhna nyarita, “Lamun kitu, naon hukumanana saupama aranjeun (kabuktian) bohong?”"
    },
    {
      "sura": 12,
      "verse": 75,
      "text": "Maranéhna (dulur-dulur Yusuf) ngajawab, “Hukumanana, saha baé anu kapanggih dina karungna (aya barang nu leungit téa), mangka manéhna anu dihukum (dijadikeun budak beulian). Tah kitu cara Kami males ka jalma-jalma nu dolim.”"
    },
    {
      "sura": 12,
      "verse": 76,
      "text": "Mangka, Yusuf mimiti (ngagaradah) kana karung-karung maranéhna, saméméh (ngagaradahan) karung adina (Bunyamin). Tuluy anjeunna ngaluarkeun cawan téa tina karung adina. Tah kitu Kami ngatur (rencana) pikeun Yusuf. Anjeunna moal bisa méré hukuman ka adina ku undang-undang karajaan (Mesir), kajaba upama Allah ngersakeun. Kami ngangkat darajat saha baé jalma nu dikersakeun ku Kami; Jeung di saluhureun sakur nu boga élmu téh aya nu leuwih luhung élmuna."
    },
    {
      "sura": 12,
      "verse": 77,
      "text": "Maranéhna (dulur-dulur Yusuf) nyarita, “Saupama (leres) manéhna maling, saleresna lanceukna (Yusuf) ogé kapungkur kantos maling.” Mangka, Yusuf nyumputkeun (kakeuheulna) dina jero haté jeung henteu némbongkeun ka maranéhna. Anjeunna nyarios (dina haténa), “Kalungguhan (sipat-sipat) maranéh leuwih goréng (tibatan kuring). Da Allah mah langkung uninga kana (bohongna) naon anu diomongkeun ku maranéh.”"
    },
    {
      "sura": 12,
      "verse": 78,
      "text": "Maranéhna nyarita, “Kaulanun al-Aziz, saleresna manéhna (Bunyamin) téh gaduh bapa anu parantos sepuh pisan. Ku kituna, sok baé candak salah sawios ti antawis abdi sadaya kanggo gentosna. Numutkeun paningal abdi sadaya, salira téh leres-leres kalebet jalmi-jalmi anu sok midamel kasaéan.”"
    },
    {
      "sura": 12,
      "verse": 79,
      "text": "Yusuf ngawaler, “Kami nyalindung ka Allah tina nahan (hiji jalma) anging saha anu ku kami kapanggih dina karungna aya barang kami, sabab upama kitu mah atuh kami téh bener-bener kaasup jalma-jalma anu dolim.”"
    },
    {
      "sura": 12,
      "verse": 80,
      "text": "Tuluy, waktu maranéhna geus putus asa tina éta (putusan Yusuf ngeunaan paménta maranéhna supaya ngabébaskeun adina), maranéhna ngucilkeun diri (bari rundingan) kalayan haharéwosan. Pok baé anu pangkolotna ti antara maranéhna nyarita, “Naha aranjeun poho yén bapa aranjeun geus ménta jangji ti aranjeun kalayan (nyebut asma) Allah, jeung saméméh ieu apan aranjeun kungsi nyia-nyiakeun Yusuf? Ku kituna, kuring mah moal ninggalkeun ieu nagri (Mesir) nepi ka bapa kuring méré ijin ka kuring (pikeun balik) atawa Allah maparin putusan ka kuring. Da Mantenna mah anu pangsaé-saéna masihan putusan."
    },
    {
      "sura": 12,
      "verse": 81,
      "text": "Jung geura mulang ka bapa aranjeun, tuluy pék béjakeun ku aranjeun, ‘Mama, geuning (Bunyamin) putra bapa téh geus maling, sareng abdi sadaya mah mung nyaksian kana naon nu kauninga abdi sadaya, sareng abdi sadaya (rumaos) sanes nu ngaraksa (uninga) kana perkara nu gaib.’"
    },
    {
      "sura": 12,
      "verse": 82,
      "text": "Mangga baé taroskeun ka (pangeusi) nagri anu didongkapan ku abdi sadaya sareng ka kapilah anu sasarengan jeung abdi sadaya ka dinya. Saleresna abdi sadaya téh leres-leres jalmi-jalmi anu jujur.”"
    },
    {
      "sura": 12,
      "verse": 83,
      "text": "Anjeunna (Ya’qub) ngawaler, “Sabenerna mah ngan diri maranéh sorangan nu nganggap hadé kana éta urusan (anu goréng) téh. (Kasabaran kuring téh) kasabaran anu alus. Mudah-mudahan wae engké Allah bakal mulangkeun deui maranéhna kabéh ka kuring. Saleresna Mantenna téh Mahauninga (tur) Mahawijaksana.”"
    },
    {
      "sura": 12,
      "verse": 84,
      "text": "Anjeunna (Ya’qub) terus nyingkahan maranéhna (para putrana), bari pokna, “Duh deudeuh teuing anaking Yusuf!” Dua socana jadi bodas bakating ku sedih, bari jeung nahan amarah (ka para putrana)."
    },
    {
      "sura": 12,
      "verse": 85,
      "text": "Maranéhna nyarita, “Demi Allah, rupina bapa mah teras-terasan wae émut ka Yusuf dugi ka teu damang wales atawa dugi ka pupus.”"
    },
    {
      "sura": 12,
      "verse": 86,
      "text": "Anjeunna (Ya’qub) nyarios, “Mung ka Allah wungkul kuring ngunjukkeun kasusah jeung kanalangsaan kuring. Kuring nyaho ti Allah perkara anu maranéh kabéh henteu nyaho."
    },
    {
      "sura": 12,
      "verse": 87,
      "text": "Anaking kabéh, jung geura arindit, geura téangan (béja) ngeunaan Yusuf katut adina (Bunyamin), sarta maranéh kabéh ulah pegat pangharepan tina rahmat Allah, sabab sabenerna euweuh anu pegat pangharepan tina rahmat Allah, anging kaom anu kapir.”"
    },
    {
      "sura": 12,
      "verse": 88,
      "text": "Nya waktu asup deui ka (tempat)na (Yusuf), pok maranéhna nyarita, “Kaulanun nu mulya, abdi sadaya sakulawargi katiban sangsara. Abdi sadaya dongkap (mung) ngabantun barang nu henteu aya ajénna. (Sok sanaos kitu), mugi salira kersa maparin ka abdi sadaya takeran (gandum) anu sampurna, sareng maparin sidekah ka abdi sadaya. Saleresna Allah bakal maparin ganjaran ka jalmi-jalmi anu maparin sidekah.”"
    },
    {
      "sura": 12,
      "verse": 89,
      "text": "Anjeunna (Yusuf) naros, “Naha aranjeun nyaho (inget) kana naon anu geus dipigawé ku aranjeun ka Yusuf katut adina, sabab (katingalina mah) aranjeun teu sadar (kana akibat) pagawéan aranjeun?”"
    },
    {
      "sura": 12,
      "verse": 90,
      "text": "Maranéhna nanya, “Naha salira téh leres Yusuf?” Anjeunna ngawaler, “Kuring Yusuf jeung ieu adi kuring (Bunyamin). Tétéla Allah parantos maparin nugraha ka kami duaan. Sabenerna saha baé anu takwa sarta sabar, nya Allah mah moal nyia-nyiakeun ganjaran jalma-jalma nu milampah kahadéan.”"
    },
    {
      "sura": 12,
      "verse": 91,
      "text": "Maranéhna nyarita, “Demi Allah, saleresna Allah parantos munjulkeun darajat anjeun saluhureun kami, sareng abdi sadaya téh rumaos parantos janten jalmi-jalmi anu lepat.”"
    },
    {
      "sura": 12,
      "verse": 92,
      "text": "Anjeunna (Yusuf) nyarios, “Dina poé ieu geus teu aya geuneuk maleukmeuk deui ka aranjeun. Mugia Allah ngahampura ka aranjeun. Apan Mantenna mah Mahaasih di antara nu arasih."
    },
    {
      "sura": 12,
      "verse": 93,
      "text": "Jung geura mariang bari bawa ieu baju kurung nu kuring, tuluy usapkeun kana pameunteu bapa kuring, tangtu anjeunna bakal tiasa ningali deui, jeung pék geura carandak kulawarga aranjeun sadayana ka kuring!”"
    },
    {
      "sura": 12,
      "verse": 94,
      "text": "Nalika éta kapilah geus kaluar (ti wates nagri Mesir tur asup ka wewengkon Paléstina), pok ramana nyarios, “Sabenerna bapa ngangseu hiliwir seungitna Yusuf, lamun seug maranéh henteu nganggap bapa pikun mah.”"
    },
    {
      "sura": 12,
      "verse": 95,
      "text": "Maranéhna (kulawargana) nyarita, “Demi Allah, saleresna bapak masih baé kaliru siga nu atos-atos.”"
    },
    {
      "sura": 12,
      "verse": 96,
      "text": "Nalika nu mawa béja hadé téa téh geus datang, baju kurung téh diusapkeun kana pameunteuna (Ya’qub), bray wéh panonna awas deui. Pok Yaqub nyarios, “Naha kuring henteu kungsi nyarita kitu ka maranéh yén sabenerna kuring téh nyaho ti Allah perkara anu maranéh henteu nyaho?”"
    },
    {
      "sura": 12,
      "verse": 97,
      "text": "Maranéhna nyarita, “Nun bapa abdi sadaya, pang mundutkeun pangapunten atuh kanggo abdi sadaya patali sareng dosa-dosa abdi sadaya. Saleresna abdi sadaya rumaos parantos janten jalmi-jalmi anu lepat.”"
    },
    {
      "sura": 12,
      "verse": 98,
      "text": "Yaqub ngawaler, “Heug bapa engké rék mangméntakeun pangampura keur maranéh ka Pangéran kuring. Saleresna Mantenna mah Maha Jembar-pangampura (tur) Mahaasih.”"
    },
    {
      "sura": 12,
      "verse": 99,
      "text": "Waktu maranéhna asup ka (tempat) Yusuf, gabrug anjeunna ngarangkul ka ibu ramana sarta saurna, “Sok mangga geura lalebet ka (nagri) Mesir, insya Allah dina kaayaan araman sadayana.”"
    },
    {
      "sura": 12,
      "verse": 100,
      "text": "Teras anjeunna nyalikkeun ibu ramana dina singgasana, sarta maranéhna brek sungkem ngahormat ka anjeunna (Yusuf). Pok Yusuf nyarios, “Nun bapa, ieu rupina hartos tina impénan abdi anu kapungkur téa téh! Saleresna Pangéran abdi parantos ngawujudkeun éta impénan janten kanyataan; sareng saleresna Pangéran abdi parantos saé ka abdi, waktos Mantenna ngaluarkeun abdi ti panjara sareng nyandak aranjeun sadaya ti padusunan, saparantos sétan misahkeun antawis abdi sareng dulur-dulur abdi. Saleresna Pangéran abdi téh Mahalantip kana sagala rupi perkara anu dikersakeun ku Mantenna. Saleresna Mantenna mah Mahauninga (tur) Mahawijaksana."
    },
    {
      "sura": 12,
      "verse": 101,
      "text": "Nun Gusti Pangéran abdi, saleresna Gusti parantos maparin kakawasaan ka abdi, sareng parantos ngawurukkeun ka abdi harti rupi-rupi impénan. (Nun Gusti) nu nyiptakeun langit miwah bumi, Gusti téh panyalindungan abdi di dunya sareng di ahérat, (Ku kituna,) pupuskeun abdi dina kaayaan Islam sareng hijikeun abdi sareng jalmi-jalmi anu soléh.”"
    },
    {
      "sura": 12,
      "verse": 102,
      "text": "Tah éta téh ti antara béja-béja gaib nu diwahyukeun ku Kami ka hidep (Muhammad), padahal apan hidep téh henteu aya di sagigireun maranéhna waktu maranéhna sapuk ngabadamikeun urusan maranéhna, jeung waktu maranéhna ngararancang tipu daya (pikeun ngunclungkeun Yusuf kana jero sumur)."
    },
    {
      "sura": 12,
      "verse": 103,
      "text": "Ari kalolobaan manusa éta moal iman, sanajan hidep (Muhammad) pohara pisan mikahayangna."
    },
    {
      "sura": 12,
      "verse": 104,
      "text": "Hidep henteu pisan-pisan ménta buruh mangrupa naon ogé dina ieu urusan (pangajak hidep). Pan éta (Al-Qur’an) mah taya lian anging atikan pikeun sakumna alam."
    },
    {
      "sura": 12,
      "verse": 105,
      "text": "Teu kawilang mangpirang-pirang tanda (kakawasaan Allah) di langit jeung di bumi nu geus kasorang ku maranéhna, tapi maranéhna tetep baé ngabalieur kana éta tanda."
    },
    {
      "sura": 12,
      "verse": 106,
      "text": "Maranéhna lolobana mah henteu iman ka Allah, malah maranéhna mah musrik."
    },
    {
      "sura": 12,
      "verse": 107,
      "text": "Naha maranéhna ngarasa aman tina bakal datangna siksaan nu ngarungkup ti Allah atawa tina bakal datangna Kiamat nu ngadadak, sedengkeun maranéhna henteu sadar?"
    },
    {
      "sura": 12,
      "verse": 108,
      "text": "Pok béjakeun ku hidep (Muhammad), “Ieu jalan kuring. Kuring jeung jalma-jalma nu nurut ka kuring ngajak (sakabéh jalma) ka Allah kalayan bukti nu nyata. Mahasuci Allah jeung kuring lain ti golongan jalma-jalma nu musrik.”"
    },
    {
      "sura": 12,
      "verse": 109,
      "text": "Kami teu ngutus saméméh hidep (Muhammad) iwal ti lalaki-lalaki pangeusi nagri anu dipaparinan wahyu ku Kami. Naha maranéhna henteu kungsi lumampah di ieu bumi tuluy niténan kumaha akibatna jalma-jalma (anu ngabohongkeun ka rasul?) saméméh maranéhna. Sabenerna nagri ahérat téh leuwih hadé pikeun jalma-jalma nu takwa. Naha maranéh henteu ngarti kitu?"
    },
    {
      "sura": 12,
      "verse": 110,
      "text": "Nepi ka lamun éta para rasul geus taak (nyanghareupan kakupuran maranéhna) jeung ngarasa yakin yén aranjeunna geus dibohongkeun, nya datang ka éta para rasul téh pitulung Kami, tuluy Kami bakal nyalametkeun saha baé jalma anu dipikahayang ku Kami. Ari siksa Kami téh moal bisa ditolak tina (tumibana ka) jalma-jalma nu lamokot ku dosa."
    },
    {
      "sura": 12,
      "verse": 111,
      "text": "Sabenerna dina kisah-kisah aranjeunna téh aya atikan pikeun jalma-jalma nu boga akal séhat. Ieu (Al-Qur’an) téh lain dongéng jijieunan, tapi (kitab) anu ngaenyakeun (kitab-kitab) anu saméméhna, anu ngawincikan sagala perkara, jeung pituduh sarta rahmat pikeun jalma-jalma nu iman."
    },
    {
      "sura": 13,
      "verse": 1,
      "text": "Alif Lām Mīm Rā. 482) Éta téh ayat-ayat Kitab (Al-Qur’an). Anu diturunkeun ka hidep (Muhammad) ti Pangéran hidep téh bener, ngan kalolobaan manusa téh henteu (daék) iman."
    },
    {
      "sura": 13,
      "verse": 2,
      "text": "Allah téh anu ngaluhurkeun langit tanpa tihang nu (bisa) katingali ku aranjeun, lajeng Mantenna istiwā di ‘Arsy 483) sareng nundukkeun panonpoé jeung bulan. Masing-masing terus muter nepi ka waktu nu geus ditangtukeun. Mantenna ngatur sagala urusan (mahluk-Na) jeung ngawincik tanda-tanda (kaagungana-Na), sangkan aranjeun yakin kana bakal papanggihna (aranjeun) jeung Pangéran aranjeun."
    },
    {
      "sura": 13,
      "verse": 3,
      "text": "Mantenna anu ngamparkeun bumi jeung anu ngajadikeun gunung-gunung tur walungan-walungan di éta (bumi). Mantenna ngajadikeun di éta (bumi) unggal bubuahan sajodo-sajodo. Mantenna nutupkeun peuting kana beurang. Saenyana dina éta (perkara-perkara téh) aya tanda-tanda (kakawasaan Allah) pikeun jalma-jalma anu mikir."
    },
    {
      "sura": 13,
      "verse": 4,
      "text": "Di bumi téh aya bagian-bagian tanah nu pagédéng-gédéng, kebon-kebon anggur, rupa-rupa pepelakan, jeung tangkal korma nu dahanan tur nu teu dahanan. (Kabéhanana) dicébor ku cai nu sarua, tapi Kami ngaleuwihkeun nu sawaréh ti nu sawaréhna deui dina palebah rasana. Sabenerna dina éta (perkara) téh aya tanda-tanda (kaagungan Allah) pikeun jalma-jalma nu ngarti."
    },
    {
      "sura": 13,
      "verse": 5,
      "text": "Lamun seug hidep (Muhammad) ngarasa héran, (justru) anu pikahéraneun mah omongan maranéhna (jalma-jalma kapir), “Naha bener kitu lamun geus jadi taneuh, urang saréréa bakal (dibalikkeun deui) jadi mahluk anu anyar?” Tah nu kitu téh jalma-jalma anu ingkar ka Pangéranana. Maranéhna téh jalma-jalma anu beuheungna diranté jeung jadi pangeusi naraka. Maranéhna langgeng (cicing) di dinya."
    },
    {
      "sura": 13,
      "verse": 6,
      "text": "Maranéhna kalah ka ménta ka hidep (Muhammad) sangkan buru-buru (meunang) siksaan, tibatan (ménta) kahadéan, padahal apan geus kajadian conto-conto (siksaan) saméméh maranéhna. Saleresna Pangéran hidep téh ngagaduhan pangampura pikeun manusa sanajan maranéhna dolim. Saleresna Pangéran hidep téh ogé kalintang beurat siksa-Na."
    },
    {
      "sura": 13,
      "verse": 7,
      "text": "Jalma-jalma kapir nyarita kieu, “Ku naon atuh henteu diturunkeun ka manéhna (Muhammad) hiji tanda (mujijat) ti Pangéranana?” Sabenerna (tugas) hidep mah ngan ukur purah méré pépéling. Pikeun saban-saban kaom téh aya jalma nu purah méré pituduh."
    },
    {
      "sura": 13,
      "verse": 8,
      "text": "Allah uninga kana naon nu dikandung ku saban awéwé, naon nu ngurangan (henteu sampurna) jeung naon baé nu nambahan dina éta rahim. Saban perkara téh aya ukuranana (masing-masing) di mungguhing Allah."
    },
    {
      "sura": 13,
      "verse": 9,
      "text": "(Allah) nu uninga ka sakabéh nu gaib jeung nu nu nembrak. (Mantenna) Mahaagung (tur) Mahaluhur."
    },
    {
      "sura": 13,
      "verse": 10,
      "text": "Sami baé (mungguhing Allah mah), saha baé ti antara maranéh nu ngarasiahkeun omonganana, atawa anu terang-terangan ngedalkeunana, atawa anu susulumputan ti peuting atawa nu leumpang ti beurang."
    },
    {
      "sura": 13,
      "verse": 11,
      "text": "Pikeun manéhna (manusa) aya (malaikat-malaikat) nu (terus) giliran (ngajaga) di hareupeun jeung di satukangeunana kalayan paréntah Allah. 484) Saleresna Allah moal ngarobah kaayaan hiji kaom nepi ka maranéhna ngarobah naon nu aya dina dirina sorangan. 485) Saupama Allah ngersakeun nibankeun kagoréngan ka hiji kaom, tangtu moal aya nu bisa ngahalanganana jeung moal pisan-pisan aya nu bisa ngaraksa maranéhna iwal ti Mantenna."
    },
    {
      "sura": 13,
      "verse": 12,
      "text": "Mantenna nu némbongkeun ka maranéh gélédég (pikeun nimbulkeun) kasieun jeung pangharepan (turunna hujan), jeung Mantenna anu ngajadikeun méga nu beurat (ku pihujaneun)."
    },
    {
      "sura": 13,
      "verse": 13,
      "text": "Guludug tasbéh ku muji ka Mantenna. Nya kitu deui malaikat-malaikat lantaran sieun ku Mantenna. Mantenna ngaleupas gelap, tuluy ngabéntarkeunana ka saha baé nu dikersakeun ku Mantenna. Samentara éta, maranéhna (jalma-jalma kapir) terus baé silih bantah ngeunaan Allah, padahal Mantenna mah Maharongkah Siksa-Na."
    },
    {
      "sura": 13,
      "verse": 14,
      "text": "Ngan kanggo Allah pangajak anu bener. Anapon (sesembahan-sesembahan) anu salian ti Mantenna moal bisa ngaijabah kana doa-doa manusa saeutik ogé, anging kawas jalma-jalma nu namprakkeun dua dampal leungeunna kana cai supaya (éta cai) nepi kana sungutna, padahal éta cai téh moal pisan bisa nepi kana sungutna. 486) Pangajak jalma-jalma kapir mah moal aya hasilna."
    },
    {
      "sura": 13,
      "verse": 15,
      "text": "Mung ka Allah wungkul sujud (sadaya) nu di langit sareng di bumi, boh kalayan kahayangna sorangan atawa kapaksa. (Nya kitu) ogé kalangkang-kalangkang maranéhna (sujud) dina wanci isuk-isuk jeung pasosoré."
    },
    {
      "sura": 13,
      "verse": 16,
      "text": "Pék tanya ku hidep (Muhammad), “Saha Pangéran sakabéh langit jeung bumi téh?” (Terus) béjaan ku hidep, “Allah (kituh).” (Terus) tanya deui ku hidep, “Naha pantes maranéh ngajadikeun salian ti Allah minangka (sesembahan-sesembahan) nu nangtayungan, padahal maranéhna téh (apan) henteu kawasa ngadatangkeun mangpaat jeung nyegah madarat keur dirina sorangan ogé?” Pék caritakeun ku hidep (Muhammad), “Naha sarua (kitu) nu lolong jeung nu nempo? Atawa naha sarua (kitu) nu poék jeung nu caang? Atawa maranéhna rék nyieun sarékat-sarékat keur Allah anu (dipercaya) bisa nyiptakeun saperti ciptaana-Na, nepi ka éta (dua) ciptaan téh sarua ceuk maranéhna?” Pék caritakeun ku hidep (Muhammad), “Allah téh (Dat) nu nyiptakeun sagalana jeung Mantenna téh Mahatunggal (tur) Mahagagah.”"
    },
    {
      "sura": 13,
      "verse": 17,
      "text": "Allah geus nurunkeun cai (hujan) ti langit, terus éta (cai téh) ngocor ka léngkob-léngkob nurutkeun ukuran (anu geus ditangtukeun). Éta cai anu ngagulidag téh mawa budah nu ngarambang. Tina rupa-rupa (logam) nu sok dilebur ku maranéhna dina seuneu pikeun (dijadikeun) hiasan atawa pakakas, ogé aya budah nu saperti kitu. Tah saperti kitu Allah ngadamel paupamaan antara anu hak jeung anu batil. Budah mah bakal leungit taya gunana, sedengkeun anu mangpaat keur manusa mah bakal tetep aya di jero bumi. Tah saperti kitu Allah ngadamel paupamaan-paupamaan."
    },
    {
      "sura": 13,
      "verse": 18,
      "text": "Pikeun jalma-jalma anu nedunan pangajak Pangéranana (taat ka Allah tur ka rasul-Na) bakal disadiakeun wawales anu hadé (sawarga). Sedengkeun jalma-jalma nu teu daék nedunan pangajak Mantenna mah, lamun seug téa mah maranéhna (engké) boga pakaya saeusining bumi terus (ditambahan) saeusining bumi deui, tangtu maranéhna bakal (ngupayakeun) nebus dirina (tina naraka) ku éta kabogana téa. Tah jalma-jalma nu kitu téh (bakal meunang) balitungan nu goréng. Tempat cicingna téh naraka Jahanam. Éta téh tempat cicing nu panggoréng-goréngna."
    },
    {
      "sura": 13,
      "verse": 19,
      "text": "Naha jalma anu nyaho yén naon nu diturunkeun ka hidep ti Pangéran hidep téh bebeneran, sarua jeung jalma anu lolong? Saenyana ukur jalma-jalma anu boga akal séhat wungkul anu bisa ngalap atikan mah."
    },
    {
      "sura": 13,
      "verse": 20,
      "text": "(Nyaéta) jalma-jalma nu nedunan kana jangjina ka Allah sarta henteu jalir kana jangji pasini,"
    },
    {
      "sura": 13,
      "verse": 21,
      "text": "jalma-jalma nu nyambungkeun sakabéh nu diparéntahkeun ku Allah supaya disambungkeun, 487) jeung jalma-jalma nu kacida sieunna ka Pangéranana, sarta anu hariwang kana balitungan anu goréng."
    },
    {
      "sura": 13,
      "verse": 22,
      "text": "Jalma-jalma nu sabar demi miharep karidoan ti Pangéranana, anu ngadegkeun salat, jeung anu nganapkahkeun sawaréh tina rejeki nu geus dikurniakeun ku Kami ka aranjeunna, boh ku cara susulumputan atawa terang-terangan, sarta nu nolak kagoréngan ku kahadéan, nya pikeun jalma-jalma nu sarupa kitu (aya) tempat tujuan (nu hadé),"
    },
    {
      "sura": 13,
      "verse": 23,
      "text": "(nyaéta) sawarga Aden. Aranjeunna engké bakal asup ka dinya babarengan jeung jalma-jalma nu soléh ti antara luluhurna, istri-istrina, jeung turunanana, sedengkeun para malaikat bakal lebet (ngawilujengkeun) ka aranjeunna ti saban lawang."
    },
    {
      "sura": 13,
      "verse": 24,
      "text": "(Para malaikat uluk salam), “Mugia ginanjar kawilujengan kanggo salira sadaya jalaran salira parantos sabar.” Tah éta téh tempat tujuan nu panghadé-hadéna."
    },
    {
      "sura": 13,
      "verse": 25,
      "text": "Anapon jalma-jalma nu jalir kana jangjina ka Allah sanggeus paheut, anu megatkeun perkara-perkara nu diparéntahkeun ku Allah sangkan disambungkeun, jeung anu sok ngaruksak di bumi, maranéhna téh jalma-jalma nu bakal meunang la’nat jeung tempat anu goréng (Jahanam)."
    },
    {
      "sura": 13,
      "verse": 26,
      "text": "Allah ngajembarkeun jeung ngaheureutkeun rejeki ka saha baé anu dikersakeun ku Mantenna. Maranéhna bungah ku kahirupan dunya, padahal kahirupan dunya téh mun dibandingkeun jeung kahirupan ahérat mah ngan ukur kasenangan nu teu sapira."
    },
    {
      "sura": 13,
      "verse": 27,
      "text": "Jalma-jalma kapir téh nyarita, “Kunanon teu diturunkeun ka manéhna (Muhammad) tanda (mujijat) ti Pangéranana?” Pék caritakeun ku hidep, “Saleresna Allah nyasarkeun saha baé nu dikersakeun ku Mantenna, jeung maparin pituduh kana jalan-Na ka saha baé nu tobat.”"
    },
    {
      "sura": 13,
      "verse": 28,
      "text": "(Nyaéta) jalma-jalma nu iman tur haténa ngarasa tengtrem lantaran dikir (inget) ka Allah. Sing inget yén ngan ku cara dikir ka Allah haté bakal tengtrem."
    },
    {
      "sura": 13,
      "verse": 29,
      "text": "Jalma-jalma nu iman tur milampah amal soléh, pikeun aranjeunna kabagjaan jeung tempat pangbalikan nu hadé."
    },
    {
      "sura": 13,
      "verse": 30,
      "text": "Saperti (diutusna para rasul saméméh hidep) kitu, Kami geus ngutus hidep (Muhammad) ka hiji umat nu geus kapiheulaan saméméhna ku umat-umat (séjén), sangkan hidep mangmacakeun ka maranéhna (Al-Qur’an) anu geus diwahyukeun ka hidep ku Kami, padahal maranéhna téh ingkar ka Pangéran Nu Mahawelas. Pék caritakeun ku hidep, “Mantenna téh Pangéran kuring. Teu aya Pangéran iwal ti Mantenna. Mung ka Mantenna kuring tawekal jeung mung ka Mantenna kuring tobat.”"
    },
    {
      "sura": 13,
      "verse": 31,
      "text": "Saupamana baé aya hiji bacaan (Kitab) anu ku éta bacaan téh gunung-gunung bisa digésérkeun, atawa bumi bisa dibeulah, atawa jalma-jalma nu geus paéh bisa diajak ngomong deui, (tangtu éta téh Al-Qur'an). Sabenerna sagala urusan téh kagungan Allah. Naha jalma-jalma nu iman téh henteu nyahoeun kitu yén lamun seug ngersakeun, tangtu Allah geus maparin pituduh ka sakabéh manusa. Jalma-jalma anu kupur mah bakal terus-terusan ditibanan kacilakaan lantaran paripolahna sorangan; atawa éta kacilakaan téh tumiba di tempat nu deukeut jeung lemburna, nepi ka datang jangji Allah. Saleresna Allah tara jalir kana jangji."
    },
    {
      "sura": 13,
      "verse": 32,
      "text": "Tétéla para rasul saméméh hidep (ogé sarua) geus pada diguguyonkeun, nya Kami méré témpo ka éta jalma-jalma kapir, tuluy Kami siksa maranéhna. Kacida rongkahna siksaan (Kami téh)."
    },
    {
      "sura": 13,
      "verse": 33,
      "text": "Naha Mantenna nu ngaraksa unggal jiwa dina sagala perkara anu diupayakeunana (sarua jeung pangéran salian ti Mantenna)? Maranéhna ngajadikeun sarékat-sarékat keur Allah. Béjakeun ku hidep (Muhammad), “Sok atuh sebutkeun ku aranjeun sipat-sipat éta sarékat-sarékat téh! Atawa naha aranjeun rék ngabéjaan ka Mantenna perkara nu teu kauninga ku Mantenna di ieu bumi, atawa aranjeun (nyaritakeun hal éta) ngan ukur caritaan lahir wungkul?” Sabenerna mah (pikeun) jalma-jalma kapir mah tipu dayana téh karasa hadé (keur maranéhna), jeung maranéhna geus dihalangan tina jalan (anu bener). Saha baé nu disasarkeun ku Allah, mangka moal aya saurang ogé nu bisa méré pituduh ka manéhna."
    },
    {
      "sura": 13,
      "verse": 34,
      "text": "Pikeun maranéhna siksaan (anu peurih) dina kahirupan dunya, jeung siksa ahérat pasti leuwih peurih. Moal aya saurang ogé anu bisa nangtayungan maranéhna tina (siksa) Allah."
    },
    {
      "sura": 13,
      "verse": 35,
      "text": "Paupamaan sawarga nu dijangjikeun ka jalma-jalma nu takwa téh (lir ibarat patamanan) nu cur-cor di handapeunana walungan-walungan, sarta buah jeung iuhna mayeng. Tah éta akibat keur jalma-jalma anu takwa mah, sedengkeun akibat keur jalma-jalma kapir mah nya naraka téa."
    },
    {
      "sura": 13,
      "verse": 36,
      "text": "Jalma-jalma nu geus dipaparinan Kitab ku Kami 488) ngarasa bungah ku Kitab nu diturunkeun ka hidep (Muhammad). Ti antara golongan (Yahudi jeung Nasrani) aya ogé nu ingkar kana sabagianana (eusi Al-Qur’an). Pék caritakeun ku hidep (Muhammad), “Saenyana kuring mah ngan diparéntah pikeun ibadah ka Allah jeung teu musrik ka Mantenna. Mung ka Mantenna kuring ngajak (manusa) jeung mung ka Mantenna kuring mulang.”"
    },
    {
      "sura": 13,
      "verse": 37,
      "text": "Tah kitu, Kami geus nurunkeun éta (Al-Qur’an) minangka anu nangtukeun hukum dina basa Arab. 489) Saupama hidep nuturkeun kana kahayang maranéhna sanggeus datang élmu ka hidep, tangtu hidep moal pisan boga nu nangtayungan jeung nu ngajaga tina (siksa) Allah."
    },
    {
      "sura": 13,
      "verse": 38,
      "text": "Sabenerna Kami geus ngutus para rasul saméméh hidep (Muhammad), jeung Kami geus maparin jodo jeung katurunan ka aranjeunna. Teu mungkin pikeun saurang rasul ngadatangkeun hiji bukti (mujijat) anging kalayan widi ti Allah. Pikeun saban-saban mangsa aya katangtuanana. 490)"
    },
    {
      "sura": 13,
      "verse": 39,
      "text": "Allah mupus jeung netepkeun naon nu dikersakeun ku Mantenna. Di mungguhing Mantenna aya Ummul Kitāb (Loh Mahpud)."
    },
    {
      "sura": 13,
      "verse": 40,
      "text": "Sabenerna lamun seug Kami némbongkeun ka hidep (Muhammad), nalika hidep jumeneng kénéh di dunya) sawaréh (siksaan) nu diancamkeun ku Kami ka maranéhna, (tangtu hidep bakal ningali rongkahna éta siksa); atawa lamun seug Kami ngamaotkeun hidep (saméméh ningali heula éta siksa), saenyana tugas hidep mah ngan mangnepikeun wungkul (tablég), jeung nya Kami anu bakal balitungan (jeung maranéhna) mah."
    },
    {
      "sura": 13,
      "verse": 41,
      "text": "Naha maranéhna henteu ningali kitu yén saenyana Kami ngadatangan wewengkon-wewengkon (jalma nu ingkar ka Allah), tuluy Kami kurangan éta wewengkon (saeutik-saeutik) ti sisi-sisina? Allah netepkeun hukum (sakersaning kahoyong-Na). Taya anu bisa nolak kana hukum-Na. Mantenna téh Mahaénggal balitungana-Na."
    },
    {
      "sura": 13,
      "verse": 42,
      "text": "Tétéla jalma-jalma saméméh maranéhna (kapir-kapir Mekah) ogé kungsi nyieun tipu daya, tapi kabéhanana aya dina kakawasaan Allah. Mantenna uninga kana sagala nu diupayakeun ku unggal jalma, jeung jalma-jalma kapir bakal nyahoeun keur saha tempat pangbalikan (nu hadé téh)."
    },
    {
      "sura": 13,
      "verse": 43,
      "text": "Jalma-jalma kapir ngomong kieu, “Manéh (Muhammad) mah lain rasul.” Pék jawab ku hidep, “Cukup Allah jeung jalma-jalma nu boga élmu ngeunaan Kitab nu jadi saksi antara kuring jeung aranjeun. 491)"
    },
    {
      "sura": 14,
      "verse": 1,
      "text": "Alif Lām Rā. 492) (Ieu téh) Kitab (Al-Qur’an) nu diturunkeun ku Kami ka hidep (Muhammad) sangkan hidep (bisa) ngaluarkeun manusa tina mangpirang-pirang poék kana cahaya kalayan widi Pangéran maranéhna, (nyaéta) kana jalan Pangéran Nu Mahakawasa (tur) Nu Mahapinuji."
    },
    {
      "sura": 14,
      "verse": 2,
      "text": "(Nyaéta) Allah anu kagungan sagala nu aya di langit jeung nu aya di bumi. Kacilakaan pikeun jalma-jalma kapir (sabab bakal meunang) siksaan nu kacida beuratna."
    },
    {
      "sura": 14,
      "verse": 3,
      "text": "(Nyaéta) jalma-jalma anu leuwih mikaresep kana kahirupan dunya tibatan (kahirupan) ahérat, anu sok ngahalang-halang (batur) tina jalan Allah, jeung nu ngarep-ngarep sangkan éta (jalan téh) jadi béngkok. Tah nu karitu téh aya dina kasasaran anu jauh."
    },
    {
      "sura": 14,
      "verse": 4,
      "text": "Kami teu ngutus saurang rasul ogé anging kalayan basa kaomna, 493) sangkan anjeunna bisa méré katerangan anu jéntré ka kaomna. Mangka, Allah nyasarkeun saha baé anu dikersakeun ku Mantenna sareng masihan pituduh ka saha baé anu dikersakeun ku Mantenna. Mantenna mah Mahagagah (tur) Mahawijaksana."
    },
    {
      "sura": 14,
      "verse": 5,
      "text": "Tétéla Kami geus ngutus Musa kalayan mawa tanda-tanda (kakawasaan) Kami (jeung ku Kami Musa diparéntah), “Sok geura kaluarkeun kaom hidep tina mangpirang-pirang poék kana cahaya, sarta pék élingan maranéhna ngeunaan poé-poéna Allah. 494) Saenyana dina éta (perkara téh) aya tanda-tanda (kakawasaan Allah) pikeun saban jalma nu loba sabar (tur) loba sukuran."
    },
    {
      "sura": 14,
      "verse": 6,
      "text": "(Sing inget) nalika Musa nyarios ka kaomna, “Sing inget kana ni’mat Allah ka aranjeun nalika Mantenna nyalametkeun aranjeun ti kaom Fir’aun. Maranéhna nyiksa aranjeun ku siksaan nu pohara peurihna, maéhan anak-anak lalaki aranjeun, jeung ngantep hirup anak-anak awéwé aranjeun. Tah dina éta perkara (nu geus kaalaman ku aranjeun) téh aya cobaan nu pohara gedéna ti Pangéran aranjeun.”"
    },
    {
      "sura": 14,
      "verse": 7,
      "text": "(Sing inget deui) waktu Pangéran aranjeun ngumumkeun, “Sabenerna lamun seug aranjeun sukuran, Kami pasti bakal nambahan (ni’mat) ka aranjeun, tapi lamun seug aranjeun kupur (kana ni’mat ti Kami), sabenerna siksa Kami téh kacida beuratna.”"
    },
    {
      "sura": 14,
      "verse": 8,
      "text": "Pok Musa nyarios, “Lamun seug aranjeun ogé saha baé nu aya di bumi kabéhanana kupur (kana ni’mat ti Allah), mangka (sing inget) saleresna Allah mah Mahabeunghar (tur) Mahapinuji."
    },
    {
      "sura": 14,
      "verse": 9,
      "text": "Naha can tepi kitu ka aranjeun béja (ngeunaan) jalma-jalma saméméh aranjeun, (nyaéta) kaom Nuh, ‘Ad, Samud, jeung jalma-jalma sanggeus maranéhna? Moal aya nu nyaho (kana wilangan) maranéhna kajabi Allah?” Rasul-rasul geus datang ka maranéhna bari mawa bukti-bukti (anu nyata), tapi maranéhna kalah ka nutupkeun leungeunna kana sungutna (sabab pohara ceuceubna), tuluy maranéhna ngomong, “Saenyana kuring saréréa teu percaya kana ajaran nu ditepikeun ku maranéh. Kuring saréréa bener-bener aya dina kamangmangan nu matak ngaguligahkeun nyanghareupan naon nu dicaritakeun ku maranéh ka kuring saréréa.”"
    },
    {
      "sura": 14,
      "verse": 10,
      "text": "Rasul-rasul (nu diutus ka) maranéhna nyarios, “Naha aya kamangmangan ngeunaan Allah anu nyiptakeun langit jeung bumi? Mantenna ngajak ka aranjeun (sangkan iman) supaya Mantenna ngahampura sabagian dosa-dosa aranjeun, jeung (supaya Mantenna) nangguhkeun (siksa-Na) ka aranjeun nepi ka (cunduk) hiji waktu nu geus ditangtungkeun.” Maranéhna ngajawab, “Maranéh téh taya lian iwal ti manusa biasa saperti kuring saréréa. Maranéh rék ngahalangan kuring saréréa tina (nyembah) naon nu sok biasa disembah ku karuhun kuring saréréa. Cik sok atuh datangkeun ku maranéh ka kuring saréréa bukti nu nyata!”"
    },
    {
      "sura": 14,
      "verse": 11,
      "text": "Rasul-rasul (nu diutus ka) maranéhna ngawaler, “Mémang kuring saréréa téh manusa saperti aranjeun, tapi Allah téh maparin nugraha ka saha baé nu dikersakeun ku Mantenna ti antara hamba-hamba-Na. Teu pantes pikeun kuring saréréa ngadatangkeun hiji bukti (mujijat) ka aranjeun, kajaba kalayan widi Allah. Mung ka Allah sakuduna jalma-jalma nu iman tawekal."
    },
    {
      "sura": 14,
      "verse": 12,
      "text": "Piraku kuring saréréa teu tawekal ka Allah, apanan saenyana Mantenna téh parantos nuduhkeun kuring saréréa kana jalan (anu lempeng)? Kuring saréréa mah bener-bener rék sabar tina sagala ganguan aranjeun ka urang saréréa. Mung ka Allah sakuduna jalma-jalma nu (bener-bener) tawekal sumerah diri.”"
    },
    {
      "sura": 14,
      "verse": 13,
      "text": "Jalma-jalma kapir ngomong ka rasul-rasul (nu diutus ka) maranéhna, “Kuring saréréa pasti bakal ngusir maranéh ti nagri kuring saréréa, atawa pasti (kuring saréréa bakal maksa) maranéh balik deui kana agama kuring saréréa.” Tah (ku sabab kitu), Pangéran ngawahyukeun ka aranjeunna (rasul-rasul), “Saenyana Kami pasti bakal ngancurkeun éta jalma-jalma anu dolim."
    },
    {
      "sura": 14,
      "verse": 14,
      "text": "Kami bener-bener bakal nempatkeun aranjeun di éta nagri-nagri sanggeus maranéhna (diancurkeun). Anu kitu téh pikeun jalma nu ajrih ku kaagungan Kaula jeung sieun ku ancaman Kaula.”"
    },
    {
      "sura": 14,
      "verse": 15,
      "text": "Aranjeunna (pa rasul) nyuhunkeun dipasihan kaunggulan, nya (ahirna mah) kuciwa sakur jalma nu adigung (tur) wangkelang."
    },
    {
      "sura": 14,
      "verse": 16,
      "text": "Di hareupeun manéhna aya naraka Jahanam jeung manéhna bakal dibéré nginum tina cai nanah."
    },
    {
      "sura": 14,
      "verse": 17,
      "text": "Manéhna ngaregot éta cai (nanah) jeung ampir baé manéhna henteu bisaeun neureuyna, tuluy datang ka manéhna bahaya ti saban tempat, tapi manéhna weléh teu paéh-paéh, padahal di satukangeunana masih kénéh aya siksaan anu leuwih beurat."
    },
    {
      "sura": 14,
      "verse": 18,
      "text": "Paupamaan amalna jalma-jalma nu kupur ka Pangéranana téh lir ibarat kebul nu katebak ku angin topan. Maranéhna henteu bisa (ngalap mangpaat) saeutik ogé tina sakur nu geus dipilampah ku maranéhna (di dunya). Tah éta téh kasasaran anu kacida jauhna."
    },
    {
      "sura": 14,
      "verse": 19,
      "text": "Naha hidep henteu kungsi niténan kitu yén sabenerna Allah geus nyiptakeun langit jeung bumi kalayan bener? Lamun seug ngersakeun mah, tangtu Mantenna ngabinasakeun maranéhna terus ngadatangkeun mahluk nu anyar (keur gantina)."
    },
    {
      "sura": 14,
      "verse": 20,
      "text": "Tah perkara nu kitu téh henteu sesah kanggo Allah mah."
    },
    {
      "sura": 14,
      "verse": 21,
      "text": "Maranéhna kabéh bakal ngumpul (di padang Mahsyar) pikeun ngadeuheus ka Allah, tuluy jalma-jalma nu (baheulana) héngkér nyarita ka jalma-jalma nu (baheulana) adigung, “Saenyana kuring saréréa baheula téh nurut ka aranjeun. Atuh naha aranjeun bisa nanggung siksa Allah ka kuring saréréa barang saeutik mah?” Maranéhna ngajawab, “Yeuh lamun seug baheula Allah maparin pituduh ka kuring saréréa, tangtu kuring saréréa ogé bakal méré pituduh ka aranjeun. Tah (ayeuna) mah sarua baé pikeun urang saréréa, naha rék aral atawa sabar, urang saréréa moal manggih tempat keur kabur.”"
    },
    {
      "sura": 14,
      "verse": 22,
      "text": "Sétan ngomong sanggeus perkara (hisab) diréngsékeun, “Saleresna Allah parantos ngajangjikeun ka maranéh jangji nu bener. Kuring ogé geus ngajangjikeun ka maranéh, tapi kuring mah sulaya (jangji) ka maranéh. Kuring teu pisan-pisan boga kawasa ka maranéh iwal ti (sakadar) umajak ka maranéh, tuluy maranéh ngagugu ka kuring. Ku sabab kitu, atuh maranéh ulah nyalahkeun ka kuring, tapi salahkeun baé diri maranéh sorangan. Kuring henteu bisa nulungan ka maranéh. Maranéh ogé teu bisa nulungan ka kuring. Saenyana kuring mah ti baheula ogé teu ngaenyakeun kana pagawéan maranéh nyarékatkeun kuring (jeung Allah).” Saenyana jalma-jalma anu dolim pasti meunang siksaan nu pohara peurihna."
    },
    {
      "sura": 14,
      "verse": 23,
      "text": "Jalma-jalma nu iman tur milampah amal soléh bakal diasupkeun ka sawarga-sawarga anu di handapeunana cur-cor walungan-walungan. Aranjeunna langgeng di dinya kalayan widi Pangéranana. Kecap panghormatan aranjeunna di éta sawarga téh “Salam.”"
    },
    {
      "sura": 14,
      "verse": 24,
      "text": "Naha hidep henteu niténan kumaha Allah geus nyieun paupamaan kalimah nu alus? (Paupamaanana téh) lir ibarat tangkal kai anu alus, akarna kuat (nanceb kana jero taneuh) jeung dahanna (nanjeur) ka langit."
    },
    {
      "sura": 14,
      "verse": 25,
      "text": "Éta tangkal kai téh ngahasilkeun buah saban waktu kalayan widi ti Pangéranana. Allah ngadamel éta paupamaan-paupamaan téh pikeun manusa sangkan maranéhna ngalap atikan."
    },
    {
      "sura": 14,
      "verse": 26,
      "text": "(Sedengkeun) paupamaan kalimah nu goréng téh lir ibarat tangkal kai anu goréng, anu geus dirabut (jeung akar-akarna) ti luhureun bumi, nepi ka teu bisaeun nangtung deui."
    },
    {
      "sura": 14,
      "verse": 27,
      "text": "Allah mengkuhkeun jalma-jalma nu iman ku éta kalimah nu panceg dina kahirupan dunya jeung dina (kahirupan) ahérat. Allah nyasarkeun jalma-jalma nu dolim. Allah midamel naon baé nu dikersakeun ku Mantenna."
    },
    {
      "sura": 14,
      "verse": 28,
      "text": "Naha hidep henteu niténan kitu jalma-jalma nu geus nukeurkeun ni’mat Allah kana kakupuran jeung ngagebruskeun kaomna kana jurang kabinasaan?"
    },
    {
      "sura": 14,
      "verse": 29,
      "text": "(Jurang kabinasaan téh) nyaéta naraka Jahanam. Maranéhna bakal asup ka dinya. Tah éta téh padumukan nu panggoréng-goréngna."
    },
    {
      "sura": 14,
      "verse": 30,
      "text": "Maranéhna (jalma-jalma kapir) téh geus nyieun tandingan-tandingan pikeun Allah pikeun nyasarkeun (manusa) tina jalan Mantenna. Caritakeun ku hidep (Muhammad), “Pék maranéh (ayeuna geura) senang-senang, lantaran saenyana tempat pangbalikan maranéh mah naraka.”"
    },
    {
      "sura": 14,
      "verse": 31,
      "text": "Pék caritakeun ku hidep (Muhammad) ka hamba-hamba Kami anu iman, “Sok geura adegkeun salat jeung inpakkeun sabagian rejeki anu geus dipaparinkeun ku Kami ka aranjeunna, boh bari susumputan boh bari terang-terangan, saméméh datang hiji poé nalika moal aya deui jual-beuli jeung sosobatan.” 495)"
    },
    {
      "sura": 14,
      "verse": 32,
      "text": "Allah anu geus nyiptakeun langit jeung bumi, anu geus nurunkeun hujan ti langit, terus ku éta hujan téh Mantenna ngaluarkeun rupa-rupa bubuahan, minangka rejeki keur aranjeun, anu geus nundukkeun parahu keur aranjeun sangkan (bisa) lalayaran di laut kalayan paréntah-Na, jeung geus nundukkeun walungan-walungan keur aranjeun."
    },
    {
      "sura": 14,
      "verse": 33,
      "text": "Mantenna ogé geus nundukkeun keur aranjeun panonpoé jeung bulan anu duanana terus-terusan muter bari nguriling (dina orbitna masing-masing). Mantenna ogé parantos nundukkeun peuting jeung beurang keur aranjeun."
    },
    {
      "sura": 14,
      "verse": 34,
      "text": "Mantenna ogé geus maparinan ka aranjeun sagala rupi anu sok dipénta ku aranjeun ka Mantenna. Lamun seug ngitung-ngitung ni’mat Allah, aranjeun moal sanggup milangna. Saenyana manusa mah kacida dolim tur kupurna (kana ni’mat Allah téh)."
    },
    {
      "sura": 14,
      "verse": 35,
      "text": "(Sing inget) nalika Ibrahim ngadoa, “Nun Gusti Pangéran abdi, jantenkeun ieu ieu nagri (Mekah) nagri anu aman, sareng tebihkeun abdi sareng anak incu abdi tina nyembah berhala-berhala."
    },
    {
      "sura": 14,
      "verse": 36,
      "text": "Nun Gusti Pangéran abdi, saleresna éta berhala-berhala téh geus nyasarkeun (jalmi nu kalintang) seueurna ti antawis manusa. Ku margi kitu, atuh saha baé nu nuturkeun ka abdi, saenyana manéhna téh kalebet golongan abdi, sareng saha baé anu wangkelang ka abdi, saleresna Gusti mah Maha Jembar-pangampura (tur) Mahaasih."
    },
    {
      "sura": 14,
      "verse": 37,
      "text": "Nun Gusti Pangéran abdi sadaya, saleresna abdi parantos mernahkeun sabagian turunan abdi di hiji léngkob nu taya pepelakanana, di sagédéngeun bumi Gusti (Baitullah) nu kapihormat. Nun Gusti Pangéran abdi, (éta téh dipidamel ku abdi) supados aranjeunna engké ngadegkeun salat. Ku margi kitu, jantenkeun manah sabagian manusa nyaah ka aranjeunna, sarta mugi Gusti maparin rejeki ka aranjeunna tina (rupi-rupi) bubuahan. Mugi-mugi baé aranjeunna téh salukuran."
    },
    {
      "sura": 14,
      "verse": 38,
      "text": "Nun Gusti Pangéran abdi sadaya, saleresna Gusti uninga kana sagala rupi nu disumputkeun sareng nu ditembrakkeun ku abdi sadaya. Henteu aya hiji perkawis ogé boh di bumi boh di langit nu nyamuni mungguhing Allah mah."
    },
    {
      "sura": 14,
      "verse": 39,
      "text": "Sadaya puji kagungan Allah nu parantos maparin ka abdi Isma’il sareng Ishaq padahal umur abdi parantos kolot. Saleresna Pangéran abdi téh Nu Maha Ngadangu kana doa."
    },
    {
      "sura": 14,
      "verse": 40,
      "text": "Nun Gusti Pangéran abdi, jantenkeun abdi sareng turunan abdi jalmi-jalmi anu ngadegkeun salat. Nun Gusti Pangéran abdi sadaya, ijabah doa abdi."
    },
    {
      "sura": 14,
      "verse": 41,
      "text": "Nun Gusti Pangéran abdi sadaya, hapunten abdi sareng ibu bapa abdi, ogé jalmi-jalmi anu iman dina dintenan ngadegna hisab (Kiamat).”"
    },
    {
      "sura": 14,
      "verse": 42,
      "text": "Poma hidep (Muhammad) ulah rék boga sangka yén Allah téh lali kana naon-naon nu dipigawé ku jalma-jalma anu dolim. Saleresna Mantenna téh keur maparin témpo ka maranéhna nepi ka poé anu (dina éta poé téh) panon-panon (maranéhna) bakal molotot."
    },
    {
      "sura": 14,
      "verse": 43,
      "text": "(Dina Poé Kiamat) maranéhna datang gura-giru (nedunan panggero) bari sirahna taranggah, sedengkeun panonna henteu ngiceup-ngiceup jeung haténa kosong (ku sabab pegat pangharepan)."
    },
    {
      "sura": 14,
      "verse": 44,
      "text": "Geura béré pépéling ku hidep (Muhammad) manusa ngeunaan poé (nalika) datang siksaan ka maranéhna. Mangka, (dina mangsa harita) jalma-jalma nu dolim ngomong kieu, “Nun Gusti Pangéran abdi sadaya, pamugi Gusti nangguhkeun (siksa) abdi sadaya (sareng pamugi Gusti ngauihkeun abdi sadaya ka dunya) sanaos mung sakedap, tangtos abdi sadaya bakal nedunan kana pangajak Gusti sareng tangtos abdi sadaya badé turut ka rasul-rasul.” (Dawuhan Allah), “Naha apan lain baheula mah (waktu di dunya) maranéh kungsi sumpah pajarkeun téh maranéh mah moal pisan-pisan pindah (tina kahirupan dunya kana kahirupan ahérat?"
    },
    {
      "sura": 14,
      "verse": 45,
      "text": "Apan maranéh téh baheula cicing di tempat-tempat urut jalma-jalma nu dolim kana dirina sorangan, sarta geus nyata ka maranéh kumaha Kami geus nindak (ngahukum) maranéhna, jeung apan Kami téh geus ngajelaskeun mangpirang-pirang paupamaan keur maranéh?”"
    },
    {
      "sura": 14,
      "verse": 46,
      "text": "Maranéhna tétéla geus nyieun tipu daya, padahal Allah uninga (jeung bakal males) kana tipu dayana. 496) Saenyana tipu daya manéhna téh moal bisa ngaleungitkeun gunung-gunung."
    },
    {
      "sura": 14,
      "verse": 47,
      "text": "Ku sabab kitu, poma hidep ulah rék boga sangka yén Allah sok nyulayaan jangji-Na ka rasul-rasul-Na. Saleresna Allah téh Mahagagah (tur) kagungan wawales."
    },
    {
      "sura": 14,
      "verse": 48,
      "text": "(Nyaéta) dina poéan ieu bumi diganti ku bumi nu séjén jeung nya kitu deui langit. Maranéhna (manusa) pada kumpul (di padang Mahsyar) pikeun ngadeuheus ka Allah Nu Mahatunggal (tur) Nu Mahaperkasa."
    },
    {
      "sura": 14,
      "verse": 49,
      "text": "Dina poé harita hidep bakal ningali jalma-jalma nu doraka babarengan diborogod ku borgol-borgol."
    },
    {
      "sura": 14,
      "verse": 50,
      "text": "Baju-bajuna tina cairan (jiga aspal) jeung beungeut-beungeutna kalimpudan ku seuneu naraka."
    },
    {
      "sura": 14,
      "verse": 51,
      "text": "(Hal éta) supados Allah males ka saban jalma naon nu geus diupayakeun ku dirina. Saleresna Allah téh Mahaénggal Balitungana-Na."
    },
    {
      "sura": 14,
      "verse": 52,
      "text": "Ieu (Al-Qur’an téh) guaran (anu sampurna) pikeun manusa, sangkan maranéhna dibéré pépéling ku éta (Al-Qur’an), sangkan maranéhna nyaho yén saenyana Mantenna téh Pangéran Nu Mahatunggal, ogé sangkan jalma-jalma nu boga akal séhat bisa nyokot atikan."
    },
    {
      "sura": 15,
      "verse": 1,
      "text": "Alif Lam Ra. 497) Éta téh (sawaréh tina) ayat-ayat al-Kitab, nyaéta (ayat-ayat) Al-Qur’an anu méré katerangan anu jelas."
    },
    {
      "sura": 15,
      "verse": 2,
      "text": "Jalma-jalma kapir (engké di ahérat) mindeng miharep lamun seug téa mah (baheula keur di alam dunya) maranéhna téh jadi jalma muslim."
    },
    {
      "sura": 15,
      "verse": 3,
      "text": "Antepkeun baé maranéhna sina balakécrakan, senang-senang (di dunya), jeung sina dipohokeun ku harepan (anu kosong), da engké ogé maranéhna bakal nyaho (kana akibat pagawéanana)."
    },
    {
      "sura": 15,
      "verse": 4,
      "text": "Moal sapati-pati Kami ngabinasakeun hiji nagri, kajaba nurutkeun kana titis tulis anu geus ditetepkeun pikeun éta nagri."
    },
    {
      "sura": 15,
      "verse": 5,
      "text": "Moal aya hiji umat ogé anu bisa ngaheulakeun ajalna, ogé moal aya anu bisa ngamundurkeun (ajalna)."
    },
    {
      "sura": 15,
      "verse": 6,
      "text": "Maranéhna (jalma-jalma kapir) ngomong, “Hé jalma anu (ngaku) geus diturunkeun ka manéhna Al-Qur’an, saenyana manéh (Muhammad) téh bener-bener jalma gélo.” 498)"
    },
    {
      "sura": 15,
      "verse": 7,
      "text": "Naha atuh manéh henteu ngadatangkeun malaikat ka kuring saréréa, lamun seug (enya mah) manéh téh kaasup jalma-jalma anu bener.”"
    },
    {
      "sura": 15,
      "verse": 8,
      "text": "Kami henteu nurunkeun malaikat, anging kalayan (alesan anu) bener (nyaéta pikeun nyiksa), jeung maranéhna dina mangsa harita moal dibéré témpo deui."
    },
    {
      "sura": 15,
      "verse": 9,
      "text": "Saenyana nya Kami anu nurunkeun Al-Qur’an jeung pasti Kami pisan anu bakal ngajagana. 499)"
    },
    {
      "sura": 15,
      "verse": 10,
      "text": "Tétéla Kami bener-bener geus ngutus (rasul-rasul) saméméh hidep (Muhammad) ka umat-umat anu baheula."
    },
    {
      "sura": 15,
      "verse": 11,
      "text": "Hanteu datang ka maranéhna hiji rasul, anging maranéhna téh teu weléh ngageuhgeuykeun ka éta (rasul)."
    },
    {
      "sura": 15,
      "verse": 12,
      "text": "Nya kitu pisan Kami ngasupkeun éta (guguyon téh) kana jero haté jalma-jalma anu lamokot ku dosa."
    },
    {
      "sura": 15,
      "verse": 13,
      "text": "Maranéhna henteu daék iman kana éta (Al-Qur’an), padahal pan geus kungsi lumaku sunatullah 500) ka jalma-jalma anu baheula."
    },
    {
      "sura": 15,
      "verse": 14,
      "text": "Lamun seug téa mah Kami mukakeun salah sahiji panto langit keur maranéhna, terus maranéhna naraék ka luhur,"
    },
    {
      "sura": 15,
      "verse": 15,
      "text": "tangtu maranéhna ngomong kieu, “Saenyana téténjoan urang saréréa téh geus disarukeun, malah (sigana mah) urang saréréa téh kaom anu kasihir.”"
    },
    {
      "sura": 15,
      "verse": 16,
      "text": "Saenyana Kami geus nyieun béntang-béntang anu baranang di langit, sarta Kami geus mapaésan langit (ku éta béntang-béntang) pikeun jalma-jalma anu nénjo (kana éta langit)."
    },
    {
      "sura": 15,
      "verse": 17,
      "text": "Kami geus ngajaga éta (langit) tina saban (gangguan) sétan anu dikutuk"
    },
    {
      "sura": 15,
      "verse": 18,
      "text": "kajaba (sétan) anu maling-maling (béja anu bisa) kadéngé (ti malaikat). Nya manéhna bakal dibeberik ku léntaban seuneu anu ngagurilap."
    },
    {
      "sura": 15,
      "verse": 19,
      "text": "Kami geus ngamparkeun bumi, geus nancebkeun gunung-gunung di bumi, jeung geus melak rupa-rupa tutuwuhan di éta (bumi) kalayan ukuran (anu saimbang)."
    },
    {
      "sura": 15,
      "verse": 20,
      "text": "Kami ogé geus ngajadikeun di éta bumi (bahan-bahan) kabutuhan hirup keur maranéh. (Kami ogé geus nyiptakeun) mahluk-mahluk, anu lain urusan maranéh ngarijkianana"
    },
    {
      "sura": 15,
      "verse": 21,
      "text": "Teu aya hiji perkara ogé, anging mungguhing Kami aya gudang-gudang panyimpenana. Kami teu nurunkeun éta perkara anging kalayan kadar anu geus ditangtukeun."
    },
    {
      "sura": 15,
      "verse": 22,
      "text": "Kami geus ngirimkeun angin pikeun ngawinkeun (tutuwuhan). Kami ogé geus nurunkeun cai (hujan) ti langit, tuluy ku éta (cai) Kami méré nginum ka maranéh, padahal mah pan éta cai téh lain maranéh anu nyimpenna."
    },
    {
      "sura": 15,
      "verse": 23,
      "text": "Saenyana Kami nu ngahirupkeun jeung nu ngamaotkeun, sarta Kami (ogé) anu narima waris (na)."
    },
    {
      "sura": 15,
      "verse": 24,
      "text": "Kami bener-bener nyaho (saha baé) kaom-kaom saheulaeun aranjeun, jeung Kami ogé nyaho (saha baé) kaom-kaom sapandeurieun (aranjeun)."
    },
    {
      "sura": 15,
      "verse": 25,
      "text": "Saenyana Pangéran hidep, Mantenna téh bakal ngempelkeun maranéhna (sakabéh kaom). Saenyana Mantenna mah Mahawijaksana (tur) Mahauninga."
    },
    {
      "sura": 15,
      "verse": 26,
      "text": "Saenyana Kami bener-bener geus nyieun manusa tina taneuh liket anu garing (anu asalna) tina leutak hideung anu leucir anu diwangun."
    },
    {
      "sura": 15,
      "verse": 27,
      "text": "Saméméhna Kami geus nyieun jin tina seuneu anu pohara panasna."
    },
    {
      "sura": 15,
      "verse": 28,
      "text": "Sing inget waktu Pangéran hidep ngadawuh ka para malaikat, “Saenyana Kami rék nyieun manusa tina taneuh liket anu garing (anu asalna) tina leutak hideung anu leucir anu diwangun."
    },
    {
      "sura": 15,
      "verse": 29,
      "text": "Tah engké lamun Kami geus nyampurnakeun (wujud) manéhna sarta geus niupkeun roh Kami ka manéhna, mangka prak aranjeun geura tunduk bari sujud ka manéhna.” 501)"
    },
    {
      "sura": 15,
      "verse": 30,
      "text": "Atuh brek baé malaikat téh pada sujud sadayana,"
    },
    {
      "sura": 15,
      "verse": 31,
      "text": "iwal ti iblis. Manéhna mah nolak milu sujud jeung (malaikat) anu sarujud."
    },
    {
      "sura": 15,
      "verse": 32,
      "text": "Allah ngadawuh, “Hé Iblis, ku naon manéh teu milu sujud bareng jeung (malaikat) anu sarujud?”"
    },
    {
      "sura": 15,
      "verse": 33,
      "text": "Iblis némbalan, “Moal pisan-pisan abdi sujud ka jalma anu diciptakeun ku Salira (ngan ukur) tina taneuh liket anu garing (anu asalna) tina leutak hideung anu leucir anu diwangun.”"
    },
    {
      "sura": 15,
      "verse": 34,
      "text": "Allah ngadawuh, “Jor atuh siah geura kaluar ti sawarga. Saenyana manéh téh dikutuk.”"
    },
    {
      "sura": 15,
      "verse": 35,
      "text": "Saenyana keur manéh la’nat nepi ka Poé Kiamat."
    },
    {
      "sura": 15,
      "verse": 36,
      "text": "Iblis némbalan, “Nun Gusti Pangéran abdi, pasihan atuh abdi témpo dugi ka dintenan maranéhna (manusa) dihudangkeun deui (tina kubur).”"
    },
    {
      "sura": 15,
      "verse": 37,
      "text": "Allah ngadawuh, “Saenyana manéh téh kaasup golongan anu dibaréré témpo"
    },
    {
      "sura": 15,
      "verse": 38,
      "text": "nepi ka waktu poé anu geus ditetepkeun (Kiamat).”"
    },
    {
      "sura": 15,
      "verse": 39,
      "text": "Iblis némbalan, “Nun Gusti Pangéran abdi, ku margi Gusti parantos nyasarkeun abdi, tangtos abdi di bumi badé soson-soson mapaésan (lampah ma’siat sangkan katingali hadé) ku maranéhna (manusa), sareng abdi pasti badé soson-soson nyasarkeun maranéhna kabéh,"
    },
    {
      "sura": 15,
      "verse": 40,
      "text": "iwal ti hamba-hamba Gusti anu ihlas ti antawis maranéhna.”"
    },
    {
      "sura": 15,
      "verse": 41,
      "text": "Allah ngadawuh, “Tah ieu téh jalan anu lempeng anu dijamin ku Kami (ditunjukkeun ka éta hamba-hamba)."
    },
    {
      "sura": 15,
      "verse": 42,
      "text": "Saenyana manéh teu boga kawasa ka hamba-hamba Kami, iwal ka anu nuturkeun manéh, ti antara jalma-jalma anu sasar.”"
    },
    {
      "sura": 15,
      "verse": 43,
      "text": "Saenyana Jahanam téh (tempat anu geus) dijangjikeun pikeun maranéhna (anu miluan sétan) kabéh."
    },
    {
      "sura": 15,
      "verse": 44,
      "text": "Jahanam téh boga tujuh panto. Unggal panto (geus ditetepkeun) pikeun golongan anu geus ditangtukeun ti antara maranéhna."
    },
    {
      "sura": 15,
      "verse": 45,
      "text": "Saenyana jalma-jalma anu takwa mah aya dina taman-taman (sawarga) jeung (deukeut kana) mangpirang-pirang cinyusu (anu ngocor)."
    },
    {
      "sura": 15,
      "verse": 46,
      "text": "(Allah ngadawuh), “Sok aranjeun geura asup ka dinya kalayan salamet tur aman!”"
    },
    {
      "sura": 15,
      "verse": 47,
      "text": "Kami nyabut sagala rasa dengdem anu aya dina jero haté aranjeunna, atuh aranjeunna ngarasa jadi sadulur (jeung) darariuk pahareup-hareup dina dipan-dipan."
    },
    {
      "sura": 15,
      "verse": 48,
      "text": "Aranjeunna teu ngarasa capé di jero sawarga mah, jeung aranjeunna moal dikaluarkeun deui ti dinya."
    },
    {
      "sura": 15,
      "verse": 49,
      "text": "Pék béjakeun ku hidep (Muhammad) ka hamba-hamba Kami yén Kami téh bener-bener Maha Jembar-pangampura (tur) Mahaasih,"
    },
    {
      "sura": 15,
      "verse": 50,
      "text": "jeung saenyana siksa Kami téh kacida pisan nyerina."
    },
    {
      "sura": 15,
      "verse": 51,
      "text": "Pék béjakeun ku hidep (Muhammad) ka maranéhna ngeunaan (malaikat) tamuna Ibrahim."
    },
    {
      "sura": 15,
      "verse": 52,
      "text": "Nalika éta tamu lalebet ka (bumina) Ibrahim, teras aranjeunna uluk salam. Ibrahim nyarios, “Saenyana sim kuring ngaraos hariwang ku (kasumpingan) aranjeun téh!”"
    },
    {
      "sura": 15,
      "verse": 53,
      "text": "Para tatamu ngawaler, “Salira tong hariwang, margi saleresna (maksad kadongkapan) abdi sadaya téh badé ngadugikeun ka salira wartos anu pikabingaheun, (saperkawis bakal lahirna) putra pameget anu luhung élmuna (Ishaq).”"
    },
    {
      "sura": 15,
      "verse": 54,
      "text": "Ibrahim ngawaler, “Naha aranjeun téh bade ngadugikeun wartos ka sim kuring (yén sim kuring téh badé kagungan putra). Apan sim kuring téh parantos sakieu kolotna. Kumaha carana (tiasa tinekanan) wartos pikabingaheun anu didugikeun ku aranjeun?”"
    },
    {
      "sura": 15,
      "verse": 55,
      "text": "Para tatamu ngawaler, “Abdi sadaya téh ngadugikeun wartos ka salira kalayan saleresna, (ku margi kitu) omat salira tong kalebet jalma-jalma anu sok putus asa.”"
    },
    {
      "sura": 15,
      "verse": 56,
      "text": "Ibrahim nyarios, “Taya jalma anu putus asa tina rahmat Pangéranana iwal ti jalma-jalma anu sasar.”"
    },
    {
      "sura": 15,
      "verse": 57,
      "text": "Ibrahim nyarios, “Na aya deui urusan aranjeun (sajabina ti éta téh), hé para utusan?”"
    },
    {
      "sura": 15,
      "verse": 58,
      "text": "Aranjeunna ngawaler, “Saenyana abdi sadaya téh diutus (mawa siksaan) ka kaom anu lamokot ku dosa"
    },
    {
      "sura": 15,
      "verse": 59,
      "text": "kajabi anu anut ka Lut. Saenyana abdi sadaya anu badé nyalametkeun aranjeunna sadaya téh,"
    },
    {
      "sura": 15,
      "verse": 60,
      "text": "iwal ti istrina (Lut). Kami tos nangtoskeun yén manéhna mah bener-bener ka asup (jalma-jalma kapit) anu tinggaleun.”"
    },
    {
      "sura": 15,
      "verse": 61,
      "text": "Tah basa éta para utusan parantos sumping ka kulawargi Lut,"
    },
    {
      "sura": 15,
      "verse": 62,
      "text": "anjeunna (Lut) nyarios, “Saenyana aranjeun téh jalmi-jalmi nu anyar pinanggih.”"
    },
    {
      "sura": 15,
      "verse": 63,
      "text": "Para utusan ngawaler, “Saleresna mah abdi sadaya téh dongkap ka anjeun kalayan (ngabantun) siksaan anu salami ieu sok dibohongkeun ku maranéhna (kaom Lut)."
    },
    {
      "sura": 15,
      "verse": 64,
      "text": "Abdi sadaya dongkap ka salira kalayan ngabantun bebeneran. Saleresna abdi sadaya téh (para utusan) anu bener (tiasa dipercanten)."
    },
    {
      "sura": 15,
      "verse": 65,
      "text": "Ku kituna, prak salira geura angkat sareng kulawargi salira engké wengi mangsa janari leutik, sareng omat salira kedah nuturkeun (leumpang) pengkereun maranéhna, sareng omat ulah rék ngalieuk (ka pengker) saurang ogé ti antawis aranjeun, 502) sok teras baé mapah ka tempat anu diparéntahkeun ka aranjeun.”"
    },
    {
      "sura": 15,
      "verse": 66,
      "text": "Geus Kami tetepkeun pikeun Lut éta kaputusan, yén ahirna maranéhna (umat Lut) téh bakal dibinasakeun dina wanci subuh."
    },
    {
      "sura": 15,
      "verse": 67,
      "text": "Brul pangeusi éta kota daratang (ka bumina Lut) kalayan gumbira (lantaran kadatangan tamu nu karasép). 503)"
    },
    {
      "sura": 15,
      "verse": 68,
      "text": "Lut nyarios, “Saenyana ieu sadayana téh tatamu kuring. Omat aranjeun ulah rék ngérakeun kuring."
    },
    {
      "sura": 15,
      "verse": 69,
      "text": "Kudu tarakwa aranjeun ka Allah, sarta poma aranjeun ulah rék ngahinakeun kuring.”"
    },
    {
      "sura": 15,
      "verse": 70,
      "text": "Maranéhna (kaom Lut) némbal, “Apan Kami geus kungsi nyarék ka anjeun (poma ulah rék coba-coba nangtayungan) éta para tamu? 504)"
    },
    {
      "sura": 15,
      "verse": 71,
      "text": "Lut ngawaler, “Tuh (pan loba) anak-anak awéwé (di nagri) kuring téh, (pék geura kawin ku maranéh) lamun seug maranéh rék milampah (bener mah).”"
    },
    {
      "sura": 15,
      "verse": 72,
      "text": "(Allah ngadawuh) “Demi umur hidep (Muhammad), 505) saenyana maranéhna téh (harita) mandeg mayong dina kaayaan mabok (demi ngalajur hawa napsu).”"
    },
    {
      "sura": 15,
      "verse": 73,
      "text": "Nya maranéhna téh diancurkeun ku sora anu ngageleger, mangsa meletékna panonpoé."
    },
    {
      "sura": 15,
      "verse": 74,
      "text": "Kami ngajungkir-balikkeun éta (kota) tur ngahujanan maranéhna ku batu tina taneuh anu teuas."
    },
    {
      "sura": 15,
      "verse": 75,
      "text": "Saenyana dina éta (kajadian) téh bener-bener aya tanda-tanda (kakawasaan Allah) pikeun jalma-jalma anu sok rajeun niténan éta tanda."
    },
    {
      "sura": 15,
      "verse": 76,
      "text": "Saenyana éta (nagri) téh 506) bener-bener (aya) di jajalaneun anu masih kénéh (kasaba ku manusa)."
    },
    {
      "sura": 15,
      "verse": 77,
      "text": "Saenyana dina éta (kajadian) téh bener-bener aya tanda (kakawasaan Allah) pikeun jalma-jalma anu iman."
    },
    {
      "sura": 15,
      "verse": 78,
      "text": "Saenyana pangeusi (Nagri) Aikah téh 507) bener-bener jalma-jalma anu dolim."
    },
    {
      "sura": 15,
      "verse": 79,
      "text": "Nya Kami binasakeun maranéhna. Saenyana éta dua (nagri) 508) téh aya dina jajalaneun anu gedé tur écés."
    },
    {
      "sura": 15,
      "verse": 80,
      "text": "Saenyana urang (Nagri) Al-Hijr 509) téh bener-bener geus ngabohongkeun ka (rasul-rasul) anu diutus. 510)"
    },
    {
      "sura": 15,
      "verse": 81,
      "text": "Kami geus ngadatangkeun ka maranéhna mangpirang-pirang tanda (kakawasaan) Kami, tapi maranéhna angger baé ngabalieur."
    },
    {
      "sura": 15,
      "verse": 82,
      "text": "Maranéhna mahat gunung-gunung batu jadi imah (nu bisa dicicingan) sangkan aman."
    },
    {
      "sura": 15,
      "verse": 83,
      "text": "Nya maranéhna dibinasakeun ku sora anu ngageleger dina wanci subuh. 511)"
    },
    {
      "sura": 15,
      "verse": 84,
      "text": "Ku kituna, taya guna keur maranéhna naon-naon (imah-imah) anu geus dijarieun ku maranéhna."
    },
    {
      "sura": 15,
      "verse": 85,
      "text": "Teu pati-pati Kami nyiptakeun langit jeung bumi jeung nu aya di antarana iwal kalayan (tujuan anu) bener. Saenyana Kiamat téh éta pasti datangna. Ku sabab kitu, pék geura hampura (maranéhna téh) ku cara anu hadé."
    },
    {
      "sura": 15,
      "verse": 86,
      "text": "Saleresna Pangéran hidep téh Maha Nyiptakeun (tur) Mahauninga."
    },
    {
      "sura": 15,
      "verse": 87,
      "text": "Saenyana Kami geus maparin ka hidep (Muhammad) tujuh (ayat) anu (terus dibaca) bulak-balik, 512) ogé Al-Qur’an anu agung."
    },
    {
      "sura": 15,
      "verse": 88,
      "text": "Omat hidep (Muhammad) ulah rék ngantep paningali hidep anteng mencrong (kabongroy ku) kani`matan hirup anu geus Kami bikeun ka sawaréh golongan ti maranéhna (anu kalapir), jeung omat hidep ulah rék sedih lantaran maranéhna, jeung omat kudu handap asor hidep ka jalma-jalma mu’min."
    },
    {
      "sura": 15,
      "verse": 89,
      "text": "Pok ucapkeun ku hidep (Muhammad), “Saenyana kuring téh purah méré pépéling anu écés.”"
    },
    {
      "sura": 15,
      "verse": 90,
      "text": "Sakumaha (Kami geus mépélingan), nya Kami ogé geus nurunkeun (siksa) ka jalma-jalma anu ngawilah-wilah (Kitab Allah), 513)"
    },
    {
      "sura": 15,
      "verse": 91,
      "text": "nyaéta jalma-jalma anu geus ngajadikeun Al-Qur'an kabag-bagi. 514)"
    },
    {
      "sura": 15,
      "verse": 92,
      "text": "Mangka, demi Pangéran hidep (Muhammad), Kami pasti bakal nalék maranéhna kabéh"
    },
    {
      "sura": 15,
      "verse": 93,
      "text": "ngeunaan sagala perkara nu geus dipigawé ku maranéhna."
    },
    {
      "sura": 15,
      "verse": 94,
      "text": "Sok geura tepikeun kalawan blak-blakan ku hidep (Muhammad) sakabéh perkara anu geus diparéntahkeun (ka hidep), jeung omat hidep kudu ngabalieur tina (pangajak) jalma-jalma musrik"
    },
    {
      "sura": 15,
      "verse": 95,
      "text": "Saenyana Kami (bakal) ngajaga hidep tina (kajahatan) jalma-jalma anu sok ngageuhgeuykeun (hidep),"
    },
    {
      "sura": 15,
      "verse": 96,
      "text": "(nyaéta) jalma-jalma anu nganggap aya pangéran nu séjén salian ti Allah. Nya maranéhna pasti bakal nyaho (naon akibatna)."
    },
    {
      "sura": 15,
      "verse": 97,
      "text": "Saenyana Kami ogé surti yén saenyana mah haté hidep (Muhammad) téh ngarasa sumpeg ku sabab omongan-omongan maranéhna,"
    },
    {
      "sura": 15,
      "verse": 98,
      "text": "Mangka, geura tasbéh hidep ku muji Pangéran hidep sarta omat hidep kudu jadi (jalma nu kaasup) ti antara jalma-jalma anu sujud (salat),"
    },
    {
      "sura": 15,
      "verse": 99,
      "text": "jeung prak hidep geura ibadah ka Pangéran hidep nepi ka datang ka hidep al-yaqīn (ajal)."
    },
    {
      "sura": 16,
      "verse": 1,
      "text": "Katangtuan Allah geus pasti datangna. Ku kituna, maranéh teu kudu buru-buru ménta (didatangkeun) éta (perkara). Mahasuci Allah ogé Mahaluhung tina sagala anu sok dimusrikkeun ku maranéhna."
    },
    {
      "sura": 16,
      "verse": 2,
      "text": "Mantenna ngalungsurkeun para malaikat mawa wahyu kalayan paréntah-Na ka saha baé anu dikersakeun ku Mantenna ti antara hamba-hamba-Na, (nyaéta ku dawuhan), “Prak aranjeun geura ngingetan (hamba-hamba Kami) yén saenyana taya Pangéran salian ti Kami (Allah). Tah ku kituna, aranjeun téh kudu takwa ka Kami (Allah).”"
    },
    {
      "sura": 16,
      "verse": 3,
      "text": "Mantenna geus nyiptakeun langit sareng bumi kalayan ḥaq. Mahaluhung Allah tina sagala anu sok dimusrikkeun ku maranéhna."
    },
    {
      "sura": 16,
      "verse": 4,
      "text": "Mantenna geus nyiptakeun manusa tina cai mani, tuluy sihoréng manéhna téh kalah ka jadi tukang ngabantah anu nyata."
    },
    {
      "sura": 16,
      "verse": 5,
      "text": "Mantenna ogé geus nyiptakeun keur aranjeun sato ingon-ingon anu boga bulu (keur bahan pakéan) anu matak haneut, jeung mangpirang-pirang mangpaat séjénna. Ogé tina éta (sato ingon-ingon) téh (aya daging jeung susu keur) aranjeun dahar."
    },
    {
      "sura": 16,
      "verse": 6,
      "text": "Ogé dina éta (sato ingon-ingon) téh aya (pamandangan) anu éndah keur aranjeun, (nyaéta) waktu keur ngampihkeun jeung waktu keur ngencarkeun."
    },
    {
      "sura": 16,
      "verse": 7,
      "text": "Éta ingon-ingon téh deui (aya anu sok dipaké) ngangkut babawaan aranjeun ka nagri anu aranjeun teu sanggup nepi ka dinya, iwal kalayan hésé béléké. Sabenerna Pangéran maranéh téh Mahadeudeuh (tur) Mahaasih"
    },
    {
      "sura": 16,
      "verse": 8,
      "text": "(Mantenna ogé geus nyiptakeun) kuda, bigal, jeung kaldé (keur) tumpakaneun aranjeun ogé (keur) kagindingan. Mantenna ogé nyiptakeun naon nu aranjeun teu (acan) nyaho."
    },
    {
      "sura": 16,
      "verse": 9,
      "text": "Hak Allah (pikeun nerangkeun) jalan nu lempeng. Ti antara jalan-jalan aya jalan béngkok (nu moal nuduhkeun kana pituduh). Upami Mantenna ngersakeun mah tangtu bakal nuduhkeun ka aranjeun kabéh (kana jalan anu lempeng)."
    },
    {
      "sura": 16,
      "verse": 10,
      "text": "Mantenna anu nurunkeun cai (hujan) ti langit keur aranjeun, nu sabagianana jadi inumeun jeung nu sabagianana deui (pikeun nyuburkeun) tutuwuhan, nu di dinya aranjeun ngangon (sato ingon-ingon)."
    },
    {
      "sura": 16,
      "verse": 11,
      "text": "Mantenna numuwuhkeun ku éta (cai hujan) mangrupa-rupa tutuwuhan, jaitun, korma, anggur, jeung sagala rupa bubuahan pikeun aranjeun. Tah dina nu kitu téh bener-bener aya tanda (kakawasaan Allah) pikeun kaom nu sok mikir."
    },
    {
      "sura": 16,
      "verse": 12,
      "text": "Mantenna ogé geus nundukkeun peuting jeung beurang (tur) panonpoé jeung bulan pikeun aranjeun. Béntang-béntang ogé tarunduk kalayan paréntah-Na. Tah dina éta perkara téh bener-bener aya tanda-tanda (kakawasaan Allah) pikeun jalma-jalma nu ngarti."
    },
    {
      "sura": 16,
      "verse": 13,
      "text": "(Mantenna ogé nundukkeun) sagala nu didamel ku Mantenna pikeun aranjeun di ieu bumi nu rupa-rupa warnana. Tah saenyana dina éta perkara téh bener-bener aya tanda (kakawasaan Allah) pikeun jalma-jalma nu ngalap atikan."
    },
    {
      "sura": 16,
      "verse": 14,
      "text": "Mantenna téh anu nundukkeun lautan (keur aranjeun) sangkan aranjeun (bisa) ngadahar daging (lauk) nu seger, sangkan aranjeun (bisa) ngaluarkeun perhiasan nu sok diparaké (ku aranjeun), (sangkan) aranjeun bisa nénjo parahu (pating suruwuk) lalayaran (meulah cai), sangkan aranjeun (bisa) néangan sabagian kurnia-Na, jeung sangkan aranjeun téh sukuran."
    },
    {
      "sura": 16,
      "verse": 15,
      "text": "Mantenna mancegkeun gunung-gunung di ieu bumi sangkan bumi teu génjlong babarengan jeung aranjeun. (Mantenna ogé ngajadikeun) walungan-walungan jeung jalan-jalan sangkan aranjeun meunang pituduh (lamun keur nyanyabaan)."
    },
    {
      "sura": 16,
      "verse": 16,
      "text": "(Mantenna ngadamel) tanda-tanda (keur pituduh jalan), sarta ku (ayana) béntang-béntang maranéhna meunang pituduh (jalan)."
    },
    {
      "sura": 16,
      "verse": 17,
      "text": "Naha sarua (Allah) nu ngadamel (mahluk) jeung (pangéran jijieunan maranéh) nu teu (bisa) nyieun (nanaon)? Naha maranéh téh teu bisa ngalap atikan?"
    },
    {
      "sura": 16,
      "verse": 18,
      "text": "Lamun seug maranéh rék ngitung-ngitung ni’mat Allah, pasti maranéh moal mampu ngitungna. Saleresna Allah téh Maha Jembar-pangampura (tur) Mahaasih."
    },
    {
      "sura": 16,
      "verse": 19,
      "text": "Allah uninga kana sagala rupa perkara boh nu dirasiahkeun boh nu ditembrakkeun ku maranéh"
    },
    {
      "sura": 16,
      "verse": 20,
      "text": "(Berhala-berhala) anu sok disarambat ku maranéhna sajaba ti Allah mah pan teu bisaeun nyieun nanaon, malah maranéhna ogé pan dijieun (ku manusa)."
    },
    {
      "sura": 16,
      "verse": 21,
      "text": "(Éta berhala-berhala téh banda) paéh, teu hirup, jeung teu nyahoeun iraha (nu nyarembahna) bakal diharudangkeun deui (tina kuburan)."
    },
    {
      "sura": 16,
      "verse": 22,
      "text": "Pangéran aranjeun téh Pangéran Nu Mahatunggal. Anapon jalma-jalma nu teu iman kana (ayana) ahérat, haténa ingkar (kana kakawaaan Allah). Maranéhna téh jalma-jalma anu sombong."
    },
    {
      "sura": 16,
      "verse": 23,
      "text": "Teu kudu disangsikeun deui yén saleresna Allah téh uninga kana naon anu dirasiahkeun tur anu ditembrakkeun ku maranéhna. Saleresna Mantenna téh teu mikaresep ka jalma-jalma anu takabur."
    },
    {
      "sura": 16,
      "verse": 24,
      "text": "Lamun seug maranéhna ditanya, “Naon anu geus diturunkeun ku Pangéran aranjeun téh?” Maranéhna ngajawab, “Dongéng-dongéng jalma-jalma anu baheula.”"
    },
    {
      "sura": 16,
      "verse": 25,
      "text": "Dina Poé Kiamat, (ucapan maranéhna) nyebabkeun maranéhna bakal nanggung dosa-dosana sorangan kalayan utuh, ogé sawaréh dosa jalma-jalma nu disasarkeun ku maranéhna bari teu nyahoeun (yén maranéhna téh disasarkeun). Kadé sing inget kacida goréngna (dosa) anu ditangggung ku maranéhna téh."
    },
    {
      "sura": 16,
      "verse": 26,
      "text": "Saenyana jalma-jalma saméméh maranéhna ogé kungsi nyieun tipu daya. Nya (ku sabab kitu) Allah ngancurkeun imah-imah maranéhna mulai tina pondasi-pondasina nepi ka suhunan-suhunan luhureunana runtuh ninggang ka maranéhna. Éta siksaan téh datang ka maranéhna ti palebah nu teu disangka-sangka ku maranéhna."
    },
    {
      "sura": 16,
      "verse": 27,
      "text": "Tuluy Allah bakal ngahinakeun maranéhna engké dina Poé Kiamat. Mantenna ngadawuh, “Cik mana sarékat-sarékat Kami téh, nu ku sabab éta maranéh (baheula teu bosen-bosen terus) ngamusuhan (ka nabi-nabi jeung jalma-jalma nu iman)?” (Dina mangsa harita) jalma-jalma nu kungsi dibéré élmu nyarita, “Saenyana kahinaan jeung siksaan dina poé ieu téh tamplok ka jalma-jalma kapir.”"
    },
    {
      "sura": 16,
      "verse": 28,
      "text": "(Nyaéta) jalma-jalma nu dicabut nyawana ku para malaikat dina kaayaan dolim ka dirina sorangan, tuluy ahirna mah maranéhna serah bongkokan (bari majarkeun téh), “Abdi sadaya teu pisan-pisan midamel kaawonan.” (Para malaikat ngawaler), “Puguh enya, saenyana Allah mah Mahauninga kana sagala rupa nu geus dipilampah ku maranéh.”"
    },
    {
      "sura": 16,
      "verse": 29,
      "text": "Geura arasup maranéh ka lawang-lawang naraka Jahanam. Maranéh langgeng salilana di dinya. Tah kacida goréngna pitempateun jalma-jalma nu takabur téh."
    },
    {
      "sura": 16,
      "verse": 30,
      "text": "Lamun seug ditaroskeun ka jalma-jalma nu takwa, “Naon atuh anu parantos dilungsurkeun ku Pangéran aranjeun téh?” Aranjeunna ngawaler, “Kasaéan.” Pikeun jalma-jalma anu hadé (laku lampahna) di dunya kénéh bakal meunang kahadéan. Sabenerna nagri ahérat téh pasti leuwih hadé. Éta téh padumukan anu kalintang hadéna pikeun jalma-jalma anu takwa."
    },
    {
      "sura": 16,
      "verse": 31,
      "text": "(Nyaéta) sawarga Aden anu aranjeunna téh bakal lebet ka dinya. Walungan-walungan cur-cor di handapeunana. Di éta sawarga téh aranjeunna kénging sagala rupi perkara nu dipikapalay. Tah kitu (carana) Allah males ka jalma-jalma anu takwa téh."
    },
    {
      "sura": 16,
      "verse": 32,
      "text": "(Nyaéta) jalma-jalma anu dwapatkeun ku para malaikat dina kaayaan hadé. Para malaikat nyarios, “Kasalametan pikeun aranjeun. Prak geura lelebet aranjeun ka sawarga, alatan sagala nu parantos dipilampah ku aranjeun.”"
    },
    {
      "sura": 16,
      "verse": 33,
      "text": "Naha aya nu ku maranéhna (jalma-jalma kapir) rék ditungguan salian ti datangna para malaikat (pikeun nyabut nyawa maranéhna) atawa datangna paréntah (siksa) Pangéran hidep (Muhammad)? Tah kitu pisan kalakuan jalma-jalma nu saméméh maranéhna ogé. Allah mah teu dolim ka maranéhna, tapi maranéhna baé nu dolim ka dirina sorangan."
    },
    {
      "sura": 16,
      "verse": 34,
      "text": "Ku kituna, maranéhna ditibanan ku siksa (akibat) kalakuan diri maranéhna sorangan jeung dilimpudan ku siksa nu baheulana sok diguguyonkeun ku maranéhna."
    },
    {
      "sura": 16,
      "verse": 35,
      "text": "Jalma-jalma anu musrik ngomong, “Lamun seug Allah ngersakeun mah, tangtu urang saréréa téh moal nyembah ka nu lian ti Mantenna, boh urang saréréa atawa karuhun urang saréréa. Urang saréréa ogé moal ngaharamkeun hiji perkara tanpa (widi) Mantenna.” Tah kitu pisan kalakuan jalma-jalma nu saméméh maranéhna ogé. Tapi apan kawajiban para rasul mah ngan ukur mangnepikeun (amanat Allah) kalayan jelas?"
    },
    {
      "sura": 16,
      "verse": 36,
      "text": "Saenyana Kami geus ngangkat saurang rasul di saban-saban umat (nu ngawawarkeun), “Omat kudu ibadah ka Allah jeung kudu ngajauhan Ṭāgūt!” Nya ti antara maranéhna aya nu dipaparin pituduh ku Allah, jeung sawaréhna deui mah geus pasti aya dina kasasaran. Bral aranjeun geura lumampah di ieu bumi, pék tingali ku aranjeun kumaha akibatna jalma-jalma nu sok ngabohongkeun (rasul) téh!"
    },
    {
      "sura": 16,
      "verse": 37,
      "text": "Lamun seug hidep (Muhammad) ngupayakeun kalayan soson-soson pikeun méré pituduh ka maranéhna, saleresna Allah mah moal méré pituduh ka jalma nu geus disasarkeun (ku Mantenna), jeung moal aya (saurang ogé) nu bakal bisa nulungan ka maranéhna."
    },
    {
      "sura": 16,
      "verse": 38,
      "text": "Maranéhna bébéakan sumpah demi Allah, “Allah mah moal ngahudangkeun deui jalma nu geus maot.” Lain kitu, (Allah pasti bakal ngahudangkeun deui anu maot). (Éta téh) jangji nu pasti ditedunan ku Mantenna, ngan kalolobaan manusa teu nyarahoeun."
    },
    {
      "sura": 16,
      "verse": 39,
      "text": "Supaya Mantenna ngajelaskeun ka maranéhna perkara nu (kungsi) dipasaliakeun ku maranéhna, jeung sangkan jalma-jalma kapir nyahoeun yén maranéhna téh geuning jalma-jalma anu bohong."
    },
    {
      "sura": 16,
      "verse": 40,
      "text": "Saenyana dawuhan Kami kana hiji perkara lamun Kami geus ngersakeun, cukup ku ngadawuh ka éta perkara, “Jadi!” mangka jadi."
    },
    {
      "sura": 16,
      "verse": 41,
      "text": "Jalma-jalma anu hijrah karana Allah sanggeus didoliman, Kami pasti bakal méré tempat anu hadé keur aranjeunna di ieu dunya, jeung saenyana ganjaran di ahérat téh leuwih badag lamun seug aranjeunna nyahoeun mah."
    },
    {
      "sura": 16,
      "verse": 42,
      "text": "(Nyaéta) jalma-jalma anu sabar sareng mung ka Allah wungkul aranjeunna tawekal."
    },
    {
      "sura": 16,
      "verse": 43,
      "text": "Kami teu ngutus saméméh hidep (Muhammad), iwal ti ti sababaraha urang lalaki anu dipaparinan wahyu ku Kami. Sok geura tanyakeun ku aranjeun ka sakur nu jembar pangaweruhna mun aranjeun henteu nyaho mah."
    },
    {
      "sura": 16,
      "verse": 44,
      "text": "(Kami ngutus aranjeunna) kalayan (mawa) bukti-bukti anu jelas (mujijat) ogé kitab-kitab. Kami geus nurunkeun Al-Qur’an ka hidep (Muhammad) sangkan hidep (bisa) ngajelaskeun ka manusa naon anu geus diturunkeun ka maranéhna, ogé sangkan maranéhna napakuran."
    },
    {
      "sura": 16,
      "verse": 45,
      "text": "Naha jalma-jalma anu nyieun tipu daya anu jahat téh ngarasa aman kitu tina (musibah) bakal diambleskeunana bumi ku Allah sakalian jeung maranéhna, atawa tina datangna siksaan ti palebah anu teu kungsi disangka-sangka ku maranéhna?"
    },
    {
      "sura": 16,
      "verse": 46,
      "text": "Atawa (bisa ogé) Mantenna téh nyiksa maranéhna waktu keur nyaba nepi ka maranéhna teu bisa walakaya nolak (éta siksa)?"
    },
    {
      "sura": 16,
      "verse": 47,
      "text": "Atawa (bisa ogé) Mantenna nyiksa maranéhna saeutik-saeutik (nepi ka tumpur ludes)? Saenyana Allah téh Mahadeudeuh (tur) Mahaasih."
    },
    {
      "sura": 16,
      "verse": 48,
      "text": "Naha maranéhna henteu kungsi niténan kitu kana naon anu geus didamel ku Allah, anu kalangkangna pundah-pindah ka katuhu jeung ka kénca. Kabéhanana pada sujud ka Allah bari pada handap asor."
    },
    {
      "sura": 16,
      "verse": 49,
      "text": "Ka Allah wungkul sujud sadaya anu aya di langit jeung bumi ti mimiti (mahluk) anu kumarayap, ogé para malaikat, bari éta kabéhanana (malaikat) téh henteu gumedé"
    },
    {
      "sura": 16,
      "verse": 50,
      "text": "Aranjeunna (para malaikat) ajrih ka Pangéranana nu (ngawasaan) luhureun aranjeunna sareng aranjeunna midamel naon anu diparéntahkeun ka aranjeunna."
    },
    {
      "sura": 16,
      "verse": 51,
      "text": "Allah ngadawuh, “Kadé ulah rék nyembah ka dua Pangéran, da saenyana Mantenna téh Pangéran Nu Mahatunggal. Tah ku kituna, ngan ka Kami wungkul maranéh kudu sieun téh.”"
    },
    {
      "sura": 16,
      "verse": 52,
      "text": "Kagungan Mantenna sagala anu aya di langit sareng bumi, ogé mung kanggo Mantenna kataatan salalawasna. Naha maranéh rék takwa ka salian ti Allah kitu?"
    },
    {
      "sura": 16,
      "verse": 53,
      "text": "Naon baé kani’matan anu aya di maranéh, éta téh (jolna) ti Allah. Tuluy lamun seug maranéh kakeunaan ku madorot, apan ka Allah maranéh ménta tulung téh."
    },
    {
      "sura": 16,
      "verse": 54,
      "text": "Terus upama Mantenna geus ngaleungitkeun éta madarat ti maranéh, naha sabagian ti maranéh bet nyarékatkeun Pangéranana (jeung nu lian)?"
    },
    {
      "sura": 16,
      "verse": 55,
      "text": "Keun antepkeun maranéhna téh sina kupur kana sagala (ni'mat) nu geus dipaparinkeun ku Kami ka maranéhna. Ku kituna, sok maranéh geura senang-senang, da engke ogé maranéh bakal nyaho (naon balukarna pagawéan maranéh)."
    },
    {
      "sura": 16,
      "verse": 56,
      "text": "Maranéhna nyadiakeun bagian tina rejeki anu dikurniakeun ku Kami ka maranéhna keur (berhala-berhala) anu maranéhna sorangan teu nyaho (naon kakawasaan éta berhala). Demi Allah, saenyana maranéh téh bener-bener bakal ditanya ngeunaan sagala rupa perkara anu sok dijieun-jieun ku maranéh."
    },
    {
      "sura": 16,
      "verse": 57,
      "text": "Marenéhna netepkeun keur Allah anak-anak awéwé. Maha suci Allah, sedengkeun pikeun maranéhna sorangan naon nu dipikahayang ku maranéhna (nyaéta anak-anak lalaki)."
    },
    {
      "sura": 16,
      "verse": 58,
      "text": "(Padahal,) lamun seug salah saurang ti maranéhna dibéjaan ngeunaan (lahirna) orok awéwé, reup wéh beungeutna jadi geuneuk maleukmeuk bari pohara ambekna,"
    },
    {
      "sura": 16,
      "verse": 59,
      "text": "Manéhna susulumputan ti kaomna ku sabab éta béja goréng anu ditepikeun ka manéhna. Manéhna (mandeg mayong) naha rék miara éta orok bari (nanggung rasa) hina atawa rék ngubur (éta orok)? Sing inget, kacida goréngna naon anu ditetepkeun ku maranéhna téh."
    },
    {
      "sura": 16,
      "verse": 60,
      "text": "Jalma-jalma anu teu iman kana (kahirupan) ahérat ngabogaan sipat anu goréng, sedengkeun Allah kagungan sipat Nu Mahaluhur. Da Mantenna téh Mahagagah (tur) Mahawijaksana."
    },
    {
      "sura": 16,
      "verse": 61,
      "text": "Lamun seug Allah rék ngahukum manusa lantaran kadoliman maranéhna, mangka moal aya anu disésakeun ku Mantenna hiji ogé ti sakur anu kumarayap (di ieu bumi). Tapi, Mantenna méré témpo ka maranéhna nepi ka waktu anu geus ditangtukeun. Tah lamun geus datang waktuna, maranéhna moal bisa ménta diahirkeun atawa diheulakeun sok sanajan sakeudeung ogé."
    },
    {
      "sura": 16,
      "verse": 62,
      "text": "Marenéhna netepkeun pikeun Allah perkara anu ku maranéhna sorangan dipikageuleuh (nyaéta anak-anak awéwé), jeung letah-letahna sok ngomong bohong (majarkeun téh) maranéhna bakal meunang kahadéan. Padahal mah geus teu mangmang deui yén pikeun manéhna naraka, tur saenyana maranéhna téh bakal diheulakeun (asup ka dinya)."
    },
    {
      "sura": 16,
      "verse": 63,
      "text": "Demi Allah, saenyana Kami geus ngirimkeun rasul-rasul ka umat-umat saméméh hidep (Muhammad). Tuluy sétan mapaésan pagawéan-pagawéan maranéhna (anu goréng sangkan katingali jiga anu hadé). Nya dina poé harita mah pamingpin maranéhna téh sétan, jeung pikeun maranéhna siksa anu kacida peurihna."
    },
    {
      "sura": 16,
      "verse": 64,
      "text": "Kami henteu nurunkeun Kitab (Al-Qur’an) ka hidep (Muhammad) anging supaya hidep ngajelaskeun ka maranéhna sagala perkara nu sok dipasaliakeun ku maranéhna, jeung supaya (éta Kitab téh) jadi pituduh ogé rahmat pikeun kaom anu iman."
    },
    {
      "sura": 16,
      "verse": 65,
      "text": "Allah geus nurunkeun cai (hujan) ti langit, terus ku éta hujan téh Mantenna ngahirupkeun deui bumi sanggeusna paéh. Tah saenyana dina éta (perkara) téh aya tanda (kakawasaan Allah) pikeun kaom anu sok ngaregepkeun."
    },
    {
      "sura": 16,
      "verse": 66,
      "text": "Saenyana dina sato ingon-ingon ogé aya atikan keur aranjeun. Kami méré nginum ka aranjeun tina naon anu aya dina beuteung-beuteungna, nyaéta ti antara tai jeung getih mangrupa susu nu bersih tur seger karasana ku jalma-jalma anu nginumna."
    },
    {
      "sura": 16,
      "verse": 67,
      "text": "Tina buah korma ogé anggur, aranjeun (bisa) nyieun (arak) nu matak mabok ogé (bisa nyieun) rejeki (kadaharan) anu hadé. Saenyana dina éta perkara téh aya tanda (kakawasaan Allah) pikeun kaom anu sok malikir."
    },
    {
      "sura": 16,
      "verse": 68,
      "text": "Pangéran hidep (Muhammad) ogé geus maparin wahyu ka nyiruan, “Prak maranéh geura nyarieun sayang di gunung-gunung, dina tatangkalan, jeung di tempat-tempat nu dijarieun ku manusa,"
    },
    {
      "sura": 16,
      "verse": 69,
      "text": "tuluy pék geura baranghakan manéh (nyiruan) tina rupa-rupa bubuahan. Sok breng baé liwatan ku manéh (nyiruan) jalan-jalan nu geus disadiakeun ku Pangéran manéh.” Tah tina beuteung-beuteungna (éta nyiruan) kaluar inuman (madu) nu béda-béda warnana nu ngandung ubar pikeun manusa. Saenyana dina éta perkara téh aya tanda (kakawasaan Allah) pikeun kaom anu mikir."
    },
    {
      "sura": 16,
      "verse": 70,
      "text": "Allah geus nyiptakeun maranéh tuluy bakal ngamaotkeun maranéh. Ti antara maranéh aya nu dibalikkeun deui kana umur anu paling lemah-lemahna (pikun) nepi ka menéhna teu nyaho kana sagala nu geus dipikanyaho ku manéhna. Saleresna Allah téh Mahauninga (tur) Mahakawasa."
    },
    {
      "sura": 16,
      "verse": 71,
      "text": "Allah geus ngaleuwihkeun sabagian maranéh saluhureun nu sabagianana deui dina urusan rejeki. Tapi (naha atuh) jalma-jalma nu dileuwihkeun (rejekina téh) bet tara daék méré mawéh ka budak beulian nu dipibanda ku maranéhna, supaya maranéhna (budak-budak beulian) ogé sarua (bisa ngasaan éta rejeki). Naha manaréhna téh rék ingkar kitu kana ni'mat Allah?"
    },
    {
      "sura": 16,
      "verse": 72,
      "text": "Allah anu geus ngajadikeun pasangan-pasangan keur maranéh ti sabangsaning maranéh kenéh (jinis manusa), geus ngajadikeun keur maranéh anak-anak jeung incu-incu ti jodo-jodo maranéh, jeung geus ngarejekian maranéh ku (rejeki) anu alus. Naha atuh marenéhna téh bet iman ka nu batil, sedengkeun ari kana ni’mat Allah mah maranéhna téh bet kupur?"
    },
    {
      "sura": 16,
      "verse": 73,
      "text": "Maranéhna kalah ka nyembah ka salian ti Allah, anu teu (kawasa) méré rejeki sautik-eutik acan ka maranéhna boh ti langit boh ti bumi, tur maranéhna téh teu walakaya."
    },
    {
      "sura": 16,
      "verse": 74,
      "text": "Ku kituna, omat maranéh ulah rék nyieun babandingan keur Allah. Saleresna Allah mah Mahauninga, sedengkeun maranéh mah henteu nyaho."
    },
    {
      "sura": 16,
      "verse": 75,
      "text": "Allah parantos ngadamel paupamaan hiji budak beulian nu teu walakaya, jeung hiji jalma nu direjekian ku Kami kalayan rejeki nu hadé, tuluy manéhna nyumbangkeun sabagian rejekina bari susulumputan ogé bari bruk-brak, naha maranéhna téh sarua? Sadaya puji kagungan Allah, ngan maranéhna lolobana mah teu nyahoeun. 515)"
    },
    {
      "sura": 16,
      "verse": 76,
      "text": "Allah ngadamel deui paupamaan dua urang lalaki, nu saurang pireu teu bisaeun nanaon nepi ka manéhna ngan ukur jadi beban keur nu ngurusna. Ka mana baé dijurungkeun (kunu nanggungna) weléh teu ngadatangkeun kahadéan. Cing naha sarua jalma nu kitu jeung jalma anu nitah kana kaadilan, bari anjeunna tetep panceg dina jalan nu lempeng?"
    },
    {
      "sura": 16,
      "verse": 77,
      "text": "Kagungan Allah wungkul rasiah di langit jeung bumi. Kajadian Kiamat téh ngan ukur sakedét nétra atawa leuwih gancang deui. Saleresna Allah mah Mahakawasa kana sagala perkara."
    },
    {
      "sura": 16,
      "verse": 78,
      "text": "Allah ngaluarkeun maranéh tina jero beuteung indung maranéh (dina kaayaan) teu nyaraho nanaon, teras Mantenna mangdamelkeun pangdéngé, panénjo, jeung ati sanubari pikeun maranéh supaya maranéh pada sukuran."
    },
    {
      "sura": 16,
      "verse": 79,
      "text": "Naha maranéhna henteu kungsi niténan manuk kitu nu ngalayang di awang-awang kalayan gampang? Teu aya nu nahan éta (manuk-manuk) anging Allah. Sabenerna dina éta perkara téh aya tanda-tanda (kakawasaan Allah) pikeun kaom nu iman."
    },
    {
      "sura": 16,
      "verse": 80,
      "text": "Allah ngajantenkeun keur maranéh imah minangka tempat matuh. Mantenna ogé ngajantenkeun keur maranéh tina kulit sato ingon-ingon (minangka) imah (kémah) anu hampang (dibabawa) boh waktu nyaba, atawa waktu ngamukim. (Mantenna ogé ngajantenkeun) tina bulu-bulu domba, onta, jeung embé parabot ogé papaés nepi ka waktu (anu tangtu)."
    },
    {
      "sura": 16,
      "verse": 81,
      "text": "Allah ogé ngajantenkeun tina sagala rupa anu geus didamel ku Mantenna kalangkang (anu bisa jadi tempat ngiuhan) keur maranéh. Mantenna ogé ngajadikeun guha-guha di gunung-gunung pikeun (tempat ngiuhan) maranéh. Mantenna ogé ngajantenkeun keur maranéh pakéan keur ngahalangan maranéh tina panas (jeung tiris), jeung pakéan (mangrupa baju beusi) keur ngahalangan maranéh tina (pakarang) perang. Tah kitu (cara) Mantenna nyampurnakeun ni’mat-Na ka maranéh sangkan maranéh sumerah diri."
    },
    {
      "sura": 16,
      "verse": 82,
      "text": "Ngan lamun maranéhna tetep ngabalieur, mangka saenyana kawajiban hidep (Muhammad) mah ngan ukur mangnepikeun (amanat Allah) kalayan écés. 516)"
    },
    {
      "sura": 16,
      "verse": 83,
      "text": "Maranéhna téh nyaho kana ni’mat Allah, tuluy ingkar kana éta (ni’mat). Maranéhna téh kalolobaanana mah kapir."
    },
    {
      "sura": 16,
      "verse": 84,
      "text": "(Sing inget kana) poéan (waktu) Kami ngangkat saurang saksi ti saban-saban umat. Tuluy jalma-jalma kapir mah moal diidinan (pikeun ngabéla dirina) jeung moal ogé (diidimam) ménta pangampura."
    },
    {
      "sura": 16,
      "verse": 85,
      "text": "Lamun seug jalma-jalma anu dolim geus nénjo kana siksaan, nya maranéhna moal rék diénténgkeun (siksaan) ti maranéhna jeung moal diengkékeun deui."
    },
    {
      "sura": 16,
      "verse": 86,
      "text": "Nalika jalma-jalma anu nyarékatkeun (Allah) geus nénjo sarékat-sarékat maranéhna, pok wéh maranéhna ngomong, “Nun Pangéran abdi sadaya, tah ieu sarékat-sarékat anu baheula sok disambat (disembah) ku abdi sadaya salian ti Gusti.” Ana pok téh éta (sarékat-sarékat) téh ngomong ka maranéhna, “Saenyana maranéh mah jalma-jalma tukang bohong.”"
    },
    {
      "sura": 16,
      "verse": 87,
      "text": "Dina poé harita maranéhna ngedalkeun sumerah diri ka Allah, jeung sirna ti maranéhna sagala nu baheula kungsi dijieun-jieun ku maranéhna."
    },
    {
      "sura": 16,
      "verse": 88,
      "text": "(Pikeun) jalma-jalma anu kupur tur ngahalangan (batur) tina jalan Allah, Kami bakal nambahan siksaan demi siksaan ka maranéhna, sabab maranéhna sok milampah karuksakan."
    },
    {
      "sura": 16,
      "verse": 89,
      "text": "(Sing inget) kana poéan (waktu) Kami ngangkat di saban-saban umat saurang saksi keur maranéhna ti golongan maranéhna sorangan jeung Kami ngadatangkeun hidep (Muhammad) pikeun jadi saksi keur maranéhna. Kami geus nurunkeun Kitab (Al-Qur’an) ka hidep sangkan (éta kitab téh) mertélakeun sagala rupa perkara, jeung sangkan jadi pituduh, rahmat, tur pangbubungah pikeun jalma-jalma muslim."
    },
    {
      "sura": 16,
      "verse": 90,
      "text": "Saleresna Allah nitah (ka maranéh) sangkan adil, milampah kahadéan, jeung béréhan ka dulur. Mantenna ogé nyegah (maranéh) tina (pagawéan) dosa, mungkar, jeung mumusuhan. Mantenna masihan atikan ka maranéh sangkan maranéh terus-terusan inget."
    },
    {
      "sura": 16,
      "verse": 91,
      "text": "Prak geura cumponan jangji ka Allah lamun aranjeun geus jangji. Omat ulah rék ngarempak sumpah anu geus paheut. Komo deui lamun aranjeun geus netepkeun Allah jadi saksi pikeun nalingakeun aranjeun (dina urusan éta sumpah). Saleresna Allah téh Mahauninga kana naon baé nu dipigawé ku aranjeun."
    },
    {
      "sura": 16,
      "verse": 92,
      "text": "Omat aranjeun ulah kawas (awéwé) anu ngudar tenunana sanggeus keker ditenun nepi ka jadi murudul deui, (nyaéta) aranjeun ngajadikeun sumpah-sumpah aranjeun minangka alat pikeun saling tipu di antara aranjeun, sabab aya hiji golongan (ngarasa) leuwih loba tibatan golongan nu lain. Saenyana mah Allah badé nguji aranjeun ku éta perkara, sareng Mantenna leres-leres bakal ngebréhkeun ka aranjeun (engké) dina Poé Kiamat sagala perkara anu (ayeuna) sok dipasaliakeun ku aranjeun."
    },
    {
      "sura": 16,
      "verse": 93,
      "text": "Saupami ngersakeun mah, tangtu Allah geus ngajadikeun aranjeun umat anu hiji wungkul, nanging Mantenna nyasarkeun saha baé nu dikersakeun ku Mantenna, sareng maparin pituduh ka saha baé nu dikeursakeun ku Mantenna. Aranjeun pasti bakal ditanya ngeunaan rupa-rupa perkara nu kungsi dipilampah ku aranjeun."
    },
    {
      "sura": 16,
      "verse": 94,
      "text": "Poma aranjeun ulah rék ngajadikeun sumpah-sumpah aranjeun minangka alat pikeun saling tipu di antara aranjeun, sabab bisi tipoléset dampal suku sanggeusna panceg, jeung aranjeun bakal ngarasakeun kagoréngan lantaran aranjeun geus ngahalang-halang (batur) tina jalan Allah, jeung pikeun aranjeun (bakal aya) siksa anu kacida beuratna."
    },
    {
      "sura": 16,
      "verse": 95,
      "text": "Poma aranjeun ulah rék ngajual jangji ka Allah ku harga anu murah. Saenyana nu aya mungguhing Allah téh leuwih hadé pikeun aranjeun lamun seug aranjeun nyaho mah."
    },
    {
      "sura": 16,
      "verse": 96,
      "text": "Sagala nu aya di aranjeun bakal ancur, sedengkeun anu aya mungguhing Allah bakal langgeng. Kami pasti bakal ngaganjar jalma-jalma anu sabar ku ganjaran nu leuwih hadé tibatan naon nu geus dipilampah ku aranjeunna."
    },
    {
      "sura": 16,
      "verse": 97,
      "text": "Saha baé nu migawé amal soléh boh lalaki atawa awéwé, bari jeung anjeunna mu’min, tangtu Kami bakal maparin ka anjeunna kahirupan anu hadé, jeung Kami pasti bakal ngaganjar maranéhna ku ganjaran anu leuwih hadé tibatan naon nu geus dipilampah ku maranéhna."
    },
    {
      "sura": 16,
      "verse": 98,
      "text": "Lamun seug hidep rék maca Al-Qur’an, prak ménta panayangtungan ka Allah tina (gogoda) sétan anu dila’nat."
    },
    {
      "sura": 16,
      "verse": 99,
      "text": "Saenyana sétan téh teu bogaeun pangaruh ka jalma-jalma anu iman jeung tawekal ka Pangéranana."
    },
    {
      "sura": 16,
      "verse": 100,
      "text": "Saenyana mah pangaruh sétan téh ngan ukur ka jalma-jalma anu ngajadikeun manéhna minangka pamingpin jeung ka jalma-jalma nu jadi musrik alatan tipu dayana."
    },
    {
      "sura": 16,
      "verse": 101,
      "text": "Lamun seug Kami ngaganti hiji ayat di tempat ayat sejénna, padahal Allah téh langkung uninga kana naon anu turun (ti Mantenna), maranéhna ngomong, “Saenyana hidep (Muhammad) mah ngan ukur tukang nyieun kabohongan.” Malah mah kalolobaan maranéhna téh henteu nyaho."
    },
    {
      "sura": 16,
      "verse": 102,
      "text": "Pék caritakeun ku hidep (Muhammad) yén Ruhul Qudus (Jibril) geus nurunkeun Al-Qur’an ti Pangéran hidep kalayan ḥaq (bener tur mawa bebeneran), sangkan tambah panceg (haté) jalma-jalma anu iman, jeung (sangkan jadi) pituduh sarta béja pikabungaheun pikeun jalma-jalma muslim (nu sumerah diri ka Allah)."
    },
    {
      "sura": 16,
      "verse": 103,
      "text": "Saenyana Kami nyaho yén maranéhna téh ngomong kieu, “Saenyana éta Al-Qur’an téh diajarkeun ka manéhna (Muhammad) nga ku saurang manusa.” Padahal lisan éta manusa anu disebut (sok ngajarkeun Al-Qur’an ka hidep) téh basa Ajam, sedengkeun pan ari Al-Qur’an mah maké basa Arab anu jelas."
    },
    {
      "sura": 16,
      "verse": 104,
      "text": "Saenyana jalma-jalma anu teu iman kana ayat-ayat Allah (Al-Qur’an), Allah moal méré pituduh ka maranéhna, jeung keur maranéhna aya siksa nu kacida peurihna."
    },
    {
      "sura": 16,
      "verse": 105,
      "text": "Saenyana nu sok nyieun-nyieun kabohongan mah taya lian iwal ti jalma-jalma nu teu iman kana ayat-ayat Allah.Tah nu kararitu jalma-jalma tukang bohong téh."
    },
    {
      "sura": 16,
      "verse": 106,
      "text": "Saha baé jalma nu kupur ka Allah sanggeus manéhna iman, (mangka manéhna bakal meunang bebendon ti Allah), kajaba jalma nu dipaksa (kudu kapir) bari haténa mah ngarasa tengtrem ku iman. (Anu kitu mah henteu dosa). Tapi, jalma nu reueus dadana pikeun (narima) kakupuran, mangka pikeun maranéhna bebendon ti Allah jeung siksa nu pohara gedéna."
    },
    {
      "sura": 16,
      "verse": 107,
      "text": "Éta téh alatan maranéhna leuwih mikaresep kahirupan dunya tibatan ahérat, jeung saleresna Allah moal maparin pituduh ka kaom anu kapir."
    },
    {
      "sura": 16,
      "verse": 108,
      "text": "Tah éta téh jalma-jalma anu haténa, pangdéngéna, jeung panénjona geus dikonci ku Allah. Anu karitu pisan ogé jalma-jalma anu balangah téh."
    },
    {
      "sura": 16,
      "verse": 109,
      "text": "Geus teu kudu sangsi deui yén saenyana maranéhna téh (engké) di ahérat (bakal ka asup golongan) jalma-jalma anu rugi."
    },
    {
      "sura": 16,
      "verse": 110,
      "text": "Saterusna, saenyana Pangéran hidep (nangtayungan) ka jalma-jalma nu hijrah sanggeus maranéhna disiksa, terus jihad jeung sabar. Saenyana Pangéran hidep sabada éta bener-bener Maha Jembar-pangampura (tur) Mahadeudeuh."
    },
    {
      "sura": 16,
      "verse": 111,
      "text": "(Sing inget kana) poéan (waktu) unggal jiwa datang pikeun ngabéla dirina masing-masing, jeung unggal jiwa bakal disampurnakeun (wawales) sagala rupa perkara nu geus dipilampah ku manéhna, bari moal didoliman."
    },
    {
      "sura": 16,
      "verse": 112,
      "text": "Allah parantos ngadamel paupamaan, (nyaéta) hiji nagri nu tadina aman tengtrem tur rejekina ceuyah datang ti unggal tempat, tapi (pangeusi) éta nagri téh kupur kana ni’mat-ni’mat Allah. Atuh éta (pangeusi) nagri téh disiksa ku Allah sina ngarasa lapar 517) jeung sieun, alatan naon nu geus dipigawé ku maranéhna."
    },
    {
      "sura": 16,
      "verse": 113,
      "text": "Saenyana geus datang ka maranéhna hiji rasul ti (golongan) maranéhna sorangan, tapi maranéhna ngabohongkeun ka éta rasul. Atuh maranéhna dibinasakeun ku siksa. Maranéhna téh jalma-jalma anu dolim."
    },
    {
      "sura": 16,
      "verse": 114,
      "text": "Pék geura dalahar tina sawaréh rejeki nu geus dipaparinkeun ku Allah ka maranéh nu halal (tur) hadé, jeung prak geura sukuran kana ni’mat Allah, mun enya mah mung ka Mantenna wungkul aranjeun ibadah téh."
    },
    {
      "sura": 16,
      "verse": 115,
      "text": "Saenyana Mantenna téh ngan ngaharamkeun ka aranjeun bangké, getih, daging babi, jeung (sato) nu dipeuncit kalayan (nyebut ngaran) salian ti Allah. Tapi, saha baé jalma nu kapaksa (ngadaharna) lain ngahajakeun jeung teu kaleuleuwihi, saleresna Allah téh Maha Jembar-pangampura (tur) Mahadeudeuh."
    },
    {
      "sura": 16,
      "verse": 116,
      "text": "Kadé maranéh ulah rék nyebutkeun ku lisan maranéh kecap anu bohong, “Anu ieu mah halal. Ari nu ieu mah haram,” pikeun jijieunan bohong ka Allah. Saenyana jalma-jalma anu sok jijieunan bohong ka Allah mah moal untung."
    },
    {
      "sura": 16,
      "verse": 117,
      "text": "(Éta jijieunan bohong ka Allah téh) kasenangan anu saeutik jeung keur maranéhna (geus disadiakeun) siksa anu kacida peurihna."
    },
    {
      "sura": 16,
      "verse": 118,
      "text": "Ka urang Yahudi Kami geus ngaharamkeun naon nu saméméhna geus dicaritakeun ku Kami ka hidep (Muhammad). 518) Kami henteu dolim ka maranéhna, tapi maranéhna nu dolim ka dirina sorangan."
    },
    {
      "sura": 16,
      "verse": 119,
      "text": "Sabenerna Pangéran hidep téh (ngahampura) ka jalma-jalma nu milampah kagoréngan lantaran bodo, tuluy tobat, tuluy ngoméan diri. Saenyana Pangéran hidep sanggeusna éta Maha Jembar-pangampura (tur) Mahadeudeuh."
    },
    {
      "sura": 16,
      "verse": 120,
      "text": "Saenyana Ibrahim téh imam (tuturkeuneun) anu taat ka Allah, ḥanīf (lempeng), 519) jeung teu ka asup jalma-jalma musrik."
    },
    {
      "sura": 16,
      "verse": 121,
      "text": "(Anjeunna) sukuran kana ni’mat-ni’mat ti Mantenna. Allah geus milih jeung nungtun anjeunna kana jalan anu lempeng."
    },
    {
      "sura": 16,
      "verse": 122,
      "text": "Kami geus maparin ka anjeunna kahadéan di dunya jeung saenyana (engké) di ahérat anjeunna téh kaasup jalma-jalma anu soléh."
    },
    {
      "sura": 16,
      "verse": 123,
      "text": "Tuluy Kami maparin wahyu ka hidep (Muhammad), “Pék tuturkeun ku hidep agama Ibrahim salaku (pigur) anu ḥanīf jeung lain ti (golongan) jalma-jalma musrik."
    },
    {
      "sura": 16,
      "verse": 124,
      "text": "Saenyana (ngamumulé) 520) poé Saptu téh ngan ukur diwajibkeun ka jalma-jalma (Yahudi) wungkul anu sok pasalia paham ngeunaan éta perkara. Saenyana Pangéran hidep (Muhammad) pasti bakal mutuskeun dina Poé Kiamat sagala rupa perkara nu kungsi dipasaliakeun ku maranéhna."
    },
    {
      "sura": 16,
      "verse": 125,
      "text": "Prak geura ajak (sakumna manusa) kana jalan Pangéran hidep (Muhammad) kalayan hikmah 521) jeung piwulang nu hadé, sarta pék ayonan ku hidep (omongan) manaréhna ku (omongan) anu leuwih hadé. Saleresna Pangéran hidep langkung uninga saha-saha baé jalma anu sasar tina jalan Mantenna, sareng langkung uninga saha-saha baé jalma-jalma nu narima pituduh."
    },
    {
      "sura": 16,
      "verse": 126,
      "text": "Saupamana baé aranjeun rék males, prak bales ku nu sabobot jeung (siksaan) nu kungsi ditibankeun ka aranjeun. 522) Lamun seug aranjeun sabar mah, tah nu kitu téh leuwih hadé pikeun jalma-jalma anu sabar mah."
    },
    {
      "sura": 16,
      "verse": 127,
      "text": "Omat kudu sabar hidep (Muhammad)! Kasabaran hidep téh taya lian anging ku (pitulung) Allah. Ulah nalangsa hidep lantaran maranéhna (angger baé kapir), jeung (dada hidep) ulah (ngarasa) rupek tur sesek lantaran rekaperdaya nu direncanakeun ku maranéhna."
    },
    {
      "sura": 16,
      "verse": 128,
      "text": "Saleresna Allah nyarengan jalma-jalma anu takwa jeung nu migawé kahadéan."
    },
    {
      "sura": 17,
      "verse": 1,
      "text": "Mahasuci (Allah) anu geus miangkeun hamba-Na (Muhammad) ti wengi ti Masjidil Harom ka Masjidil Aqsha anu geus diberkahan ku Kami sakurilingna 523) sangkan Kami ningalikeun ka anjeunna sabagian tanda-tanda (kakawasaan) Kami. Saleresna Mantenna téh Maha Ngadangu (tur) Maha Ningali."
    },
    {
      "sura": 17,
      "verse": 2,
      "text": "Kami geus maparinkeun ka Musa Kitab (Torét) sarta ngajadikeun éta kitab pituduh keur Bani Israél (ku dawuhan), “Omat maranéh ulah rék nyokot (panangtayungan) salian ti Kaula!”"
    },
    {
      "sura": 17,
      "verse": 3,
      "text": "(Hé) turunan jalma-jalma anu geus dibawa ku Kami (dina parahu) babarengan jeung Nuh, sabenerna anjeunna téh hamba (Allah) anu pohara sukurna."
    },
    {
      "sura": 17,
      "verse": 4,
      "text": "Kami geus netepkeun ka Bani Israél dina éta Kitab (Torét), “Maranéh bener-bener bakal nyieun karuksakan di ieu bumi dua kali jeung bakal garumedé (tur) pohara adigungna."
    },
    {
      "sura": 17,
      "verse": 5,
      "text": "Tah upama geus datang mangsa (karuksakan) anu kahiji tina éta dua (karuksakan), Kami ngutus ka maranéh hamba-hamba Kami anu pohara rongkah kakuatanana, tuluy maranéhna ngagalaksak di lembur-lembur. Éta téh jangji nu pasti laksana."
    },
    {
      "sura": 17,
      "verse": 6,
      "text": "Tuluy Kami méré ka maranéh giliran pikeun ngéléhkeun maranéhna, maparin ka maranéh harta banda jeung anak-anak, jeung ngajadikeun maranéh golongan anu leuwih gedé."
    },
    {
      "sura": 17,
      "verse": 7,
      "text": "Lamun nyieun kahadéan, (hartina) maranéh nyieun kahadéan keur diri maranéh sorangan. Lamun maranéh nyieun kagoréngan, nya (akibatna bakal tumiba) ka diri (maranéh sorangan). Nalika datang mangsa (karuksakan) anu kadua, (Kami bakal ngadatangkeun musuh-musuh maranéh) pikeun ngaruksak beungeut-beungeut maranéh jeung supaya maranéhna asup deui ka Masjid (Baitul Maqdis) sakumaha waktu maranéhna kungsi asup ka éta masjid nu munggaran, jeung supaya maranéhna ngabinasakeun sakur anu dikawasa ku maranéhna."
    },
    {
      "sura": 17,
      "verse": 8,
      "text": "Muga-muga Pangéran maranéh maparin rahmat ka maranéh. Tapi, lamun seug maranéh balik deui (kana kadorakaan), tangtu Kami ogé bakal balik deui (nyiksa maranéh), sarta Kami ngajadikeun Jahanam panjara keur jalma-jalma kapir."
    },
    {
      "sura": 17,
      "verse": 9,
      "text": "Sabenerna ieu Al-Qur’an téh nuduhkeun kana (jalan) anu leuwih panceg, ogé maparin béja kabungah ka jalma-jalma mu’min anu milampah amal-amal soléh, yén sabenerna pikeun aranjeunna téh ganjaran nu pohara badagna;"
    },
    {
      "sura": 17,
      "verse": 10,
      "text": "Jeung yén sabenerna pikeun jalma-jalma anu henteu iman kana (kahirupan) ahérat mah, Kami sadiakeun pikeun maranéhna siksaan nu pohara nyerina."
    },
    {
      "sura": 17,
      "verse": 11,
      "text": "Manusa téh sok ngadoa pikeun (meunangkeun) kagoréngan sakumaha manéhna ngadoa pikeun (meunangkeun) kahadéan. Manusa téh (sipatna) mémang sok gurung gusuh."
    },
    {
      "sura": 17,
      "verse": 12,
      "text": "Kami ngajadikeun peuting jeung beurang minangka dua tanda (kakawasaan Kami). Kami ngaleungitkeun tanda peuting jeung ngajadikeun tanda beurang téh anu nyaangan, sangkan maranéh (bisa) nyiar kurnia Gusti Pangéran maranéh, jeung sangkan maranéh (bisa) nyaho kana wilangan taun-taun jeung (élmu) hisab. Sagala hal geus Kami terangkeun kalayan rinci."
    },
    {
      "sura": 17,
      "verse": 13,
      "text": "Unggal manusa geus Kami kongkorongkeun (catetan) laku lampahna dina beuheungna. Dina Poé Kiamat Kami bakal ngaluarkeun keur manéhna hiji buku catetan anu bakal kapanggih ku manéhna dina kaayaan kabuka."
    },
    {
      "sura": 17,
      "verse": 14,
      "text": "Pék geura baca buku (catetan amal) manéh! Cukup diri manéh sorangan dina ieu poé nu ngahisab ka diri manéh sorangan."
    },
    {
      "sura": 17,
      "verse": 15,
      "text": "Saha baé anu milampah saluyu jeung pituduh (Allah), nya sabenerna éta téh keur (kasalametan) dirina sorangan. Saha baé anu sasar, nya sabenerna éta (karugianana) téh keur dirina sorangan. Jalma anu migawé dosa moal bisa nanggung dosa anu séjén, tapi Kami moal nyiksa saméméh ngutus saurang rasul."
    },
    {
      "sura": 17,
      "verse": 16,
      "text": "Lamun seug Kami ngersakeun pikeun ngabinasakeun hiji nagri, Kami paréntahkeun para gegedén (éta nagri) anu hirupna méwah (supaya taat ka Allah), tapi lamun seug maranéhna (terus baé) doraka di éta nagri, nya (geus kitu mah) pantes baé lumaku siksa Kami keur maranéhna, tuluy Kami ngabinasakeun (éta nagri) sama sakali."
    },
    {
      "sura": 17,
      "verse": 17,
      "text": "Geus kacida lobana umat manusa sabada Nuh anu geus dibinasakeun ku Kami. Cukup Pangéran anjeun Nu Mahauninga (tur) Maha Ningali kana dosa hamba-hamba-Na."
    },
    {
      "sura": 17,
      "verse": 18,
      "text": "Saha baé anu ngaharepkeun kahirupan nu ayeuna (dunya), Kami bakal ngaheulakeun keur manéhna di ieu (dunia) sakur anu dikersakeun ku Kami ka saha baé anu dikersakeun ku Kami, tuluy Kami sadiakeun keur maraéhna (di ahérat) naraka Jahanam. Manéhna bakal tigebrus ka éta (naraka) dina kaayaan dihina (tur) diusir (tina rahmat Allah)."
    },
    {
      "sura": 17,
      "verse": 19,
      "text": "Saha baé anu ngaharepkeun kahirupan ahérat sarta manéhna upaya satékah polah pikeun ngahontalna bari iman, nya maranéhna téh jalma-jalma anu upayana (bakal) diwales kalayan hadé"
    },
    {
      "sura": 17,
      "verse": 20,
      "text": "Ka unggal-unggal (golongan), boh ieu (nu miharep kahirupan dunya) atawa itu (nu miharep kahirupan ahérat), Kami maparin (ka maranéhna) bantuan jeung kamurahan Pangéran hidep. Kamurahan Pangéran hidep téh moal bisa dihalangan."
    },
    {
      "sura": 17,
      "verse": 21,
      "text": "Pék tingali kumaha Kami munjulkeun sawaréh maranéhna ti nu sawaréhna deui. Kahirupan ahérat téh leuwih gedé darajatna sarta leuwih gedé kautamaanana."
    },
    {
      "sura": 17,
      "verse": 22,
      "text": "Omat hidep ulah rék netepkeun pangéran séjén salian ti Allah, anu balukarna hidep bakal dicela (tur) dihina."
    },
    {
      "sura": 17,
      "verse": 23,
      "text": "Pangéran hidep geus maréntahkeun sangkan ulah rék nyembah iwal ka Mantenna, jeung kudu kumawula ka indung-bapa sahadé-hadéna. Saupama salah sahiji atawa duanana geus kolot pisan dina pangrawat anjeun, omat anjeun ulah rék ngucapkeun “his” jeung ulah rék nyentak, jeung kudu nyarita anjeun ka duanana ku caritaan anu sopan. 524)"
    },
    {
      "sura": 17,
      "verse": 24,
      "text": "Anjeun kudu handap asor ka aranjeunna duaan kalayan pinuh ku kadeudeuh, sarta pék doakeun, “Nun Gusti Pangéran abdi, paparin kanyaah ka aranjeunna duaan, sapertos aranjeunna duaan parantos ngadidik abdi waktos abdi nuju alit kénéh.”"
    },
    {
      "sura": 17,
      "verse": 25,
      "text": "Pangéran aranjeun langkung uninga kana gerentes haté aranjeun. Saupama aranjeun (daék) jadi jalmi-jalmi anu soléh, nya saenyana Mantenna téh Maha Jembar-pangampura ka jalma-jalma anu tobat."
    },
    {
      "sura": 17,
      "verse": 26,
      "text": "Pék geura bikeun ka dulur anjeun anu deuheus hakna, (ogé ka) pakir miskin jeung musapir, tapi omat ulah ngahambur-hamburkeun (harta)."
    },
    {
      "sura": 17,
      "verse": 27,
      "text": "Saenyana jalma-jalma anu sok ngahambur-hamburkeun (harta) mah baladna sétan. Apan sétan téh kacida ingkar ka Pangéranana."
    },
    {
      "sura": 17,
      "verse": 28,
      "text": "Lamun (teu mampu ngabantu nepi ka) anjeun (kapaksa) ngaléos ti maranéhna pikeun ngalap rahmat ti Pangéran anjeun anu kacida dipiharepna, sok atuh kedalkeun ka maranéhna kecap anu pantes. 525)"
    },
    {
      "sura": 17,
      "verse": 29,
      "text": "Poma hidep ulah ngajadikeun leungeun hidep katalikung dina punduk hidep (medit), ogé ulah béréhan teuing, engké (lamun kitu) hidep bakal jadi jalma anu dipoyok (sabab pelit) (tur) kaduhung (sabab béréhan teuing)."
    },
    {
      "sura": 17,
      "verse": 30,
      "text": "Saenyana Pangéran hidep téh (bisa) ngajembarkeun jeung ngaheureutkeun rejeki saha baé nu dikersakeun ku Mantenna. Saenyana Mantenna téh Mahauninga (tur) Maha Ningali ka hamba-hamba-Na."
    },
    {
      "sura": 17,
      "verse": 31,
      "text": "Poma aranjeun ulah rék maéhan anak-anak aranjeun lantaran sieun sangsara. Kami anu bakal ngarejekianana jeung (ngarejekian) aranjeun. Saenyana maéhan maranéhna téh dosa anu kacida badagna."
    },
    {
      "sura": 17,
      "verse": 32,
      "text": "Poma aranjeun ulah rék ngadeukeutan jinah. Saenyana éta (pagawéan) téh pohara nistana tur jalan hirup nu kacida goréngna"
    },
    {
      "sura": 17,
      "verse": 33,
      "text": "Poma aranjeun ulah rék maéhan jalma anu geus diharamkeun ku Allah (maéhanana), kajaba kalayan alesan anu bener. 526) Saha baé anu dipaéhan ku cara dolim, saenyana Kami geus méré kakawasaaan ka walina, 527) tapi poma éta wali ulah rék kaleuleuwihi dina (males) maéhan, sabab saenyana manéhna téh (nyaéta wali anu teu kaleuleuwihi) bakal meunang pitulung."
    },
    {
      "sura": 17,
      "verse": 34,
      "text": "Poma aranjeun ulah rék ngadeukeutan harta budak yatim, kajaba (sakadar mangnguruskeun éta harta) ku cara anu leuwih hadé, nepi ka manéhna déwasa. Pék cumponan jangji aranjeun. Saenyana ari jangji mah pasti bakal dipénta tanggung jawabna."
    },
    {
      "sura": 17,
      "verse": 35,
      "text": "Pék pinuhan takeran lamun aranjeun keur naker jeung kadé kudu nimbang ku timbangan anu bener. Anu kitu téh leuwih alus tur leuwih hadé akibatna."
    },
    {
      "sura": 17,
      "verse": 36,
      "text": "Kadé hidep ulah rék nurutan perkara anu hidep sorangan teu ngarti. Saenyana pangdéngé, panénjo, jeung haté téh masing-masing bakal dipénta tanggung jawabna."
    },
    {
      "sura": 17,
      "verse": 37,
      "text": "Kadé hidep ulah lumampah di bumi bari gumedé, lantaran saenyana hidep téh moal bisa nembus bumi ogé moal bisa nyaruaan luhurna gunung."
    },
    {
      "sura": 17,
      "verse": 38,
      "text": "Tah éta téh kabéhanana 528) kagoréngan anu dipikangéwa ku Pangéran hidep."
    },
    {
      "sura": 17,
      "verse": 39,
      "text": "Tah éta téh sawaréh tina hikmah anu diwahyukeun ka hidep (Muhammad) ku Pangéran anjeun. Kadé hidep ulah rék netepkeun pangéran séjén salian ti Allah, anu balukarna hidep bakal digebruskeun kana jero naraka bari dijejeléh tur dijauhkeun (tina rahmat Allah)."
    },
    {
      "sura": 17,
      "verse": 40,
      "text": "Naha pantes kitu Pangéran maranéh mangmilihkeun anak lalaki pikeun maranéh, terus Mantenna nyandak (sababaraha) ti antara para malaikat (sangkan jadi) anak-anak awéwé-Na? Saenyana maranéh téh bener-bener ngucapkeun omongan nu pohara gedé (dosana)."
    },
    {
      "sura": 17,
      "verse": 41,
      "text": "Saenyana Kami geus remen pisan nerangkeun dina ieu Al-Qur’an (pépéling) sangkan maranéhna éling. Tapi éta pépéling téh teu nambahan nanaon ka maranéhna mah iwal ti nambah jauh (tina bebeneran)."
    },
    {
      "sura": 17,
      "verse": 42,
      "text": "Pék caritakeun ku hidep (Muhammad), “Lamun seug (bener) aya pangéran-pangéran séjén di sagédéngeun Allah saperti nu diomongkeun ku maranéhna, tangtu éta pangéran-pangéran téh bakal naréangan jalan ka Pangéran anu kagungan Arsy (pikeun ngéléhkeun atawa nyaingan ka Mantenna).”"
    },
    {
      "sura": 17,
      "verse": 43,
      "text": "Mahasuci Matenna tur Mahaluhur tina sagala rupa nu nu ku maranéhna sok diomongkeun, kalayan kaluhungan anu saluhur-luhurna."
    },
    {
      "sura": 17,
      "verse": 44,
      "text": "Tujuh lapis langit ogé bumi katut eusina pada tasbéh ka Mantenna. Henteu aya hiji ogé (ti antara maranéhna) anging maca tasbéh ku muji ka Mantenna, ngan aranjeun henteu ngarti kana tasbéhna. Saenyana Allah téh Mahasantun (tur) Maha Jembar-pangampura."
    },
    {
      "sura": 17,
      "verse": 45,
      "text": "Upama hidep (Muhammad) maca Al-Qur’an, Kami nyieun di antara hidep jeung jalma-jalma anu henteu iman kana ayana ahérat sabangsaning hahalang anu nutupan (panénjo maranéhna)."
    },
    {
      "sura": 17,
      "verse": 46,
      "text": "Kami geus nyieun tutup dina haté maranéhna (luyu jeung kahayang tur sikepna), ogé cocok dina ceuli maranéhna, nepi ka maranéhna teu ngartieun kana éta (Al-Qur’an). Lamun seug hidep nyebutkeun Pangéran hidep wungkul dina Al-Qur’an, maranéhna ngaléos ka tukang (ngajarauhan ku lantaran ngéwa)."
    },
    {
      "sura": 17,
      "verse": 47,
      "text": "Kami leuwih nyaho kumaha (sikep) maranéhna ngadéngékeun (Al-Qur’an) waktu maranéhna ngadédéngékeun hidep (Muhammad) jeung waktu patingharéwos di antara maranéhna, (nyaéta) waktu éta jalma-jalma anu dolim ngomong kieu, “Sabenerna nu dituturkeun ku maranéh téh taya lian iwal ti (jalma) anu katenung.”"
    },
    {
      "sura": 17,
      "verse": 48,
      "text": "Sok perhatikeun ku hidep kumaha maranéhna nyieun rupa-rupa paupamaan keur hidep. Nya (ku sabab kitu) maranéhna téh (jadi) sasar jeung teu bisa manggih deui jalan (anu bener)."
    },
    {
      "sura": 17,
      "verse": 49,
      "text": "Maranéhna ngomong, “Naha (bener kitu) lamun urang saréréa geus jadi tulang jeung (awak geus) ancur, urang saréréa bakal dihudangkeun jadi mahluk anu anyar?”"
    },
    {
      "sura": 17,
      "verse": 50,
      "text": "Jawab ku hidep (Muhammad), “(Sok) aranjeun jadi batu atawa beusi!"
    },
    {
      "sura": 17,
      "verse": 51,
      "text": "Atawa mahluk (naon baé) nu hésé ceuk dada (pikiran) aranjeun (pikeun balik deui jadi manusa).” Mangka, maranéhna bakal nanya, “Saha engké anu bakal malikkeun kuring saréréa (jadi hirup deui)?” Témbal ku hidep, “Nya (Allah) anu baheula kungsi nyiptakeun aranjeun.” Mangka, maranéhna bakal gogodeg bari nanya (moyok ka hidep), “Na iraha éta téh?” Jawab ku hidep, “Boa-boa geus deukeut.”"
    },
    {
      "sura": 17,
      "verse": 52,
      "text": "(Nyaéta) poéan Mantenna ngagero ka maranéh, tuluy maranéh ngagugu kalayan muji ka Mantenna, jeung maranéh nyangka yén maranéh téh cicing (di jero kubur) ngan ukur sakeudeung."
    },
    {
      "sura": 17,
      "verse": 53,
      "text": "Pék caritakeun ku hidep (Muhammad) ka hamba-hamba Kami supaya maranéhna téh kudu nyarita ku (caritaan) anu leuwih hadé (bener), sabab saenyana sétan téh sok nyieun (bibit) papaséaan di antara maranéhna. Saenyana sétan téh musuh anu gerot pikeun manusa."
    },
    {
      "sura": 17,
      "verse": 54,
      "text": "Pangéran aranjeun téh langkung uninga ka maranéh. Upami ngersakeun, Mantenna bakal maparin rahmat ka maranéh. Ogé upami ngersakeun, Mantenna bakal nyiksa ka maranéh. Kami henteu ngutus hidep (Muhammad) pikeun nangtayungan maranéhna."
    },
    {
      "sura": 17,
      "verse": 55,
      "text": "Pangéran hidep téh langkung uninga ka sadaya nu di langit jeung nu di bumi. Tétéla Kami bener-bener geus munjulkeun sawaréh para nabi ti nu sawaréhna deui, sarta Kami geus maparin (Kitab) Jabur ka Daud."
    },
    {
      "sura": 17,
      "verse": 56,
      "text": "Pok ucapkeun ku hidep (Muhammad), “Sok geura sambat ku aranjeun maranéhna nu dianggap pangéran ku aranjeun lian ti Mantenna. 529) Maranéhna moal bisa ngaleungitkeun atawa mindahkeun bahaya ti aranjeun.”"
    },
    {
      "sura": 17,
      "verse": 57,
      "text": "Jalma-jalma nu sok disambat ku maranéhna téh (sabenerna mah maranéhna sorangan) pada néang jalan ka Pangéran maranéhna (jeung pada panasaran) saha ti antara maranéhna anu leuwih deukeut (ka Allah). Maranéhna ogé pada miharep rahmat-Na jeung ngarasa sieun ku siksa-Na. Saenyana siksa Pangéran hidep téh (kudu) dipikasieun."
    },
    {
      "sura": 17,
      "verse": 58,
      "text": "Henteu aya hiji nagri ogé (anu pangeusina doraka) kajaba Kami binasakeun saméméh Poé Kiamat atawa Kami siksa (pangeusi) éta (nagri) ku siksaan anu kacida beuratna. Anu kitu téh geus ditulis dina Kitab (Loh Mahpud)."
    },
    {
      "sura": 17,
      "verse": 59,
      "text": "Teu aya anu ngahalangan Kami pikeun ngirimkeun tanda-tanda (kakawasaan Kami), iwal ku lantaran éta (tanda-tanda) téh geus kungsi dibohongkeun ku jalma-jalma anu baheula. 530) Kami geus ngadatangkeun onta bikang ka kaom Samud (minangka mujijat) anu nyata, tapi maranéhna kalah ka ngadoliman éta onta (ku jalan dipeuncit). Teu pati-pati Kami ngirimkeun tanda-tanda (mujijat), iwal ti keur nyingsieunan."
    },
    {
      "sura": 17,
      "verse": 60,
      "text": "(Sing inget) nalika Kami ngadawuh ka hidep (Muhammad), “Saenyana (élmu jeung kakawasaan) Pangéran hidep téh ngalimpudan (sakabéh) manusa. Kami teu ngajadikeun impian 531) anu geus ditémbongkeun ku Kami ka hidep, kajaba minangka ujian pikeun manusa, ogé (nya kitu deui) tangkal kai anu dila’nat (zaqqūm) dina Al-Qur’an. 532) Kami (ngahaja) nyingsieunan maranéhna, tapi nu kitu téh ngan nambahan pohara dorakana ka maranéhna mah."
    },
    {
      "sura": 17,
      "verse": 61,
      "text": "Ogé (sing inget) waktu Kami ngadawuh ka para malaikat, “Prak geura sujud ka Adam!” Brek aranjeunna pada sujud, iwal ti Iblis. Manéhna (Iblis) nyarita, “Naha abdi kedah sujud kitu ka mahluk anu didamel ku Gusti (ngan ukur) tina taneuh?”"
    },
    {
      "sura": 17,
      "verse": 62,
      "text": "Manéhna (Iblis) nyarita, “Mugi Gusti tiasa ngajelaskeun ka abdi, leres ieu téh (mahluk) anu dimulyakeun ku Gusti saluhureun abdi? Upami seug Gusti maparin témpo ka abdi dugi ka dinten Kiamat, tangtos abdi bakal (tiasa) nyasarkeun rundayanana, kajabi saalit.”"
    },
    {
      "sura": 17,
      "verse": 63,
      "text": "Allah ngadawuh, “Jor manéh geura indit! Saha baé anu nurut ka manéh ti antara maranéhna (turunan Adam), saenyana naraka Jahanam (bakal) jadi wawales anu pas pikeun maranéh kabéh.”"
    },
    {
      "sura": 17,
      "verse": 64,
      "text": "Prak geura tipu saha baé ti antara maranéhna (turunan Adam) anu manéh mampu (keur nipuna) ku sora manéh, jeung pék geura keprakkeun ka maranéhna pasukan kuda ogé pasukan darat manéh, pék geura ulubiung jeung maranéhna dina urusan harta banda ogé barudak, pék geura béré jangji pasini ka maranéhna. Teu aya anu dijangjikeun ku sétan ka maranéhna iwal ngan ukur réka perdaya wungkul. 533)"
    },
    {
      "sura": 17,
      "verse": 65,
      "text": "Saenyana manéh (Iblis) teu boga kakawasaan ka hamba-hamba Kami. Cukup Pangéran hidep (Muhammad) anu jadi panyalindungan."
    },
    {
      "sura": 17,
      "verse": 66,
      "text": "Pangéran aranjeun téh anu ngabalayarkeun parahu-parahu di laut pikeun aranjeun, sangkan aranjeun bisa néangan sabagian tina kurnia Mantenna. Saleresna Mantenna téh Mahaasih ka aranjeun."
    },
    {
      "sura": 17,
      "verse": 67,
      "text": "Saupama maranéh katiban bahaya di laut, lat baé laleungit sakur anu sok disambat ku maranéh, kajaba Mantenna. Tah waktu Mantenna geus nyalametkeun maranéh ka darat, (naha) maranéh ujug-ujug ngabalieur (ti Allah). Manusa mah mémang sok ingkar."
    },
    {
      "sura": 17,
      "verse": 68,
      "text": "Naha maranéh ngarasa aman kitu yén Mantenna moal bakal neuleumkeun sabagian daratan katut maranéh (nu aya di luhureunana), atawa Mantenna ngirimkeun batu karikil ka maranéh, tuluy maranéh (moal manggih anu bisa nangtayungan?"
    },
    {
      "sura": 17,
      "verse": 69,
      "text": "Atawa naha maranéh ngarasa aman kitu yén Mantenna moal bakal malikkeun maranéh ka laut sakali deui, tuluy Mantenna ngirimkeun angin topan jeung neuleumkeun maranéh alatan kakupuran maranéh, tuluy maranéh moal manggih anu bisa nulungan pikeun nyanghareupan (siksaan) Kami?"
    },
    {
      "sura": 17,
      "verse": 70,
      "text": "Tétéla Kami geus ngamulyakeun katurunan Adam, sarta geus Kami angkut maranéhna di darat jeung di laut. 534) Kami ogé geus ngarejekian maranéhna tina (rejeki) anu hadé. Kami ogé geus ngaunggulkeun maranéhna saluhurun kalolobaan mahluk nu kungsi diciptakeun ku Kami kalayan kaunggulan anu sampurna."
    },
    {
      "sura": 17,
      "verse": 71,
      "text": "(Sing inget kana) poéan Kami ngageroan unggal (umat) manusa katut pamingpinna. Saha baé anu dibéré buku catetan amalna ti beulah katuhu, nya nu kitu mah bakal maca catetanana (kalayan bagja) bari moal dirugikeun saeutik ogé."
    },
    {
      "sura": 17,
      "verse": 72,
      "text": "Saha baé anu di ieu (dunya) lolong (haténa), nya di ahérat manéhna ogé bakal lolong, malah leuwih sasar deui jalanna."
    },
    {
      "sura": 17,
      "verse": 73,
      "text": "Ampir baé maranéhna mapalérkeun hidep (Muhammad) tina sakur anu geus Kami wahyukeun ka hidep, sangkan hidep ngarang anu lian (ti wahyu, jijieunan bohong) ka Kami, lamun geus kitu tangtu maranéhna bakal nyokot hidep jadi sobat anu dalit."
    },
    {
      "sura": 17,
      "verse": 74,
      "text": "Lamun seug Kami henteu mancegkeun (haté) hidep, ampir baé (haté) hidep condong saeutik ka maranéhna."
    },
    {
      "sura": 17,
      "verse": 75,
      "text": "Tah lamun (kajadian) kitu, Kami tangtu bakal bener-bener nyiksa hidep dua tikel dina kahirupan (dunya) jeung dua tikel sabada maot, tuluy hidep moal manggih anu bisa nulungan ka hidep (keur) nyangharueupan (siksa) Kami"
    },
    {
      "sura": 17,
      "verse": 76,
      "text": "Ampir baé maranéhna ngajadikeun hidep (Muhammad) hariwang di ieu nagri (Mekah), sangkan maranéhna bisa ngusir hidep ti dinya. Tah lamun geus (kajadian) kitu, tangtu maranéhna moal bisa tetep cicing (di éta nagri) sabada hidep (diusir), kajaba ngan ukur sakeudeung. 535)"
    },
    {
      "sura": 17,
      "verse": 77,
      "text": "(Éta téh) katangtuan (anu lumaku ka) rasul-rasul anu geus Kami kirim saméméh hidep, 536) jeung hidep moal manggihan parobahan nanaon dina katangtuan Kami."
    },
    {
      "sura": 17,
      "verse": 78,
      "text": "Pék adegkeun salat waktu geus lingsir panonpoé nepi ka poékna peuting jeung (adegkeun) salat subuh, 537) saenyana salat subuh téh disaksikan (ku para malaikat)."
    },
    {
      "sura": 17,
      "verse": 79,
      "text": "Tina sabagian peuting, prak geura salat tahajud minangka (ibadah) tambahan keur hidep, muga-muga Pangéran hidep ngangkat hidep kana kalungguhan anu pinuji."
    },
    {
      "sura": 17,
      "verse": 80,
      "text": "Tuluy pok ucapkeun, “Nun Pangéran abdi, lebetkeun abdi kana lawang anu leres, sareng kaluarkeun abdi tina lawang anu leres, sareng paparin abdi ti mungguhing Gusti kakawasaan anu (bakal) jadi pitulung (ka abdi).” 538)"
    },
    {
      "sura": 17,
      "verse": 81,
      "text": "Ogé pok ucapkeun, “Anu bener datang, anu batil musnah.” Saenyanan anu batil mah pasti musnah."
    },
    {
      "sura": 17,
      "verse": 82,
      "text": "Kami geus nurunkeun Al-Qur’an anu jadi ubar jeung rahmat pikeun jalma-jalma mu’min, tapi ari keur jalma-jalma anu dolim éta (Al-Qur’an téh) henteu nambah (nanaon) iwal ti karugian."
    },
    {
      "sura": 17,
      "verse": 83,
      "text": "Lamun seug Kami maparin kasenangan ka manusa, manéhna ngabalieur tur nonggongan (bari adigung). Tapi upama ditiban kasusah, manéhna téh pasti pegat pangharepan."
    },
    {
      "sura": 17,
      "verse": 84,
      "text": "Pok ucapkeun ku hidep (Muhammad), “Saban (jalma) digawѐ nurutkeun perbawana masing-masing. Tah ari Gusti Pangѐran aranjeun tѐh langkung uninga saha anu leuwih bener jalanna."
    },
    {
      "sura": 17,
      "verse": 85,
      "text": "Maranѐhna nanyakeun ka hidep ngeunaan roh. Pék jawab, “Roh tѐh kaasup urusan Pangѐran kuring, sedengkeun aranjeun henteu dibѐrѐ ѐlmu iwal ti saeutik.”"
    },
    {
      "sura": 17,
      "verse": 86,
      "text": "Lamun seug ngersakeun, tangtu Kami bakal ngamusnahkeun sakur anu geus Kami wahyukeun ka hidep (Muhammad), tuluy hidep moal manggihan deui anu bisa ngabéla hidep (pikeun) nyanghareupan Kami."
    },
    {
      "sura": 17,
      "verse": 87,
      "text": "Tapi, (Kami tetep ngalanggengkeun Al-Qur’an) karana rahmat ti Pangѐran hidep. Saleresna kurnia Mantenna ka hidep téh kalintang ageungna."
    },
    {
      "sura": 17,
      "verse": 88,
      "text": "Pok ucapkeun, “Lamun seug manusa jeung jin kumpul pikeun nyieun (kitab) anu saperti ieu Al-Qur’an, maranѐhna pasti moal bisa nyieun anu sarupa kitu sok sanajan pada-pada silih bantu.”"
    },
    {
      "sura": 17,
      "verse": 89,
      "text": "Sabenerna mah Kami geus remen ngajelaskeun pikeun manusa pirang-pirang paupamaan dina ieu Al-Qur’an, tapi kalolobaan manusa kalah ka ngabantah, malah ingkar."
    },
    {
      "sura": 17,
      "verse": 90,
      "text": "Maranѐhna nyarita, “Kuring saréréa moal rék iman ka anjeun (Muhammad) nepi ka anjeun (bisa) ngocorkeun cinyusu keur uring saréréa tina (jero) bumi,"
    },
    {
      "sura": 17,
      "verse": 91,
      "text": "atawa anjeun boga kebon korma jeung anggur, tuluy dina sela-selana anjeun ngocorkeun pirang-pirang walungan anu gedé caina,"
    },
    {
      "sura": 17,
      "verse": 92,
      "text": "atawa anjeun (bisa) ngaruntagkeun langit jadi sababaraha bagian saperti anu dicaritakeun ku anjeun ka kuring saréréa, atawa anjeun (bisa) ngadatangkeun Allah jeung malaikat-malaikatna ka hareupeun uring saréréa"
    },
    {
      "sura": 17,
      "verse": 93,
      "text": "atawa anjeun boga imah tina emas, atawa anjeun (bisa) naѐk ka langit. Kuring saréréa moal percaya (kitu baé) kana naékna anjeun (ka langit) nepi ka anjeun (bisa) nurunkeun kitab anu bisa dibaca ku kuring saréréa.” Pék jawab ku hidep (Muhammad), “Mahasuci Pangѐran kuring. Apan kuring mah ngan saukur manusa biasa nu (diutus) jadi rasul?”"
    },
    {
      "sura": 17,
      "verse": 94,
      "text": "Teu aya nu ngahalangan manusa pikeun iman waktu datang pituduh ka maranéhna, iwal ti (rasa cangcaya nepi ka) maranѐhna ngomong, “Naha bener kitu Allah tѐh geus ngutus manusa jadi rasul?”"
    },
    {
      "sura": 17,
      "verse": 95,
      "text": "Pok ucapkeun ku hidep (Muhammad), “Lamun seug di bumi aya malaikat nu laleumpang ngagandeuang, tangtu Kami geus nurunkeun ti langit pikeun maranѐhna saurang malaikat keur jadi rosulna.”"
    },
    {
      "sura": 17,
      "verse": 96,
      "text": "Pok ucapkeun ku hidep (Muhammad), “Cukup Allah nu jadi saksi antara kuring jeung aranjeun, lantaran saleresna Mantenna téh Mahauninga (tur) Maha Ningali ka hamba-hamba-Na.”"
    },
    {
      "sura": 17,
      "verse": 97,
      "text": "Saha baé anu dibéré pituduh ku Allah, nya manéhna jalma anu meunang pituduh. Saha baé anu disasarkeun ku Allah, nya hidep sama sakali moal manggih anu bisa nulungan ka maranéhna salian ti Mantenna. Kami bakal ngumpulkeun maranѐhna dina Poѐ Kiamat tisusud beungeut-beungeutna bari lolong, pireu, jeung torѐk. Tempat pangbalikan maranéhna téh naraka Jahanam. Saban-saban rѐk pareum, Kami tambah deui (seuneuna sina) ngagedur."
    },
    {
      "sura": 17,
      "verse": 98,
      "text": "Tah éta wawales keur maranéhna lantaran geus kupur kana ayat-ayat Kami jeung (lantaran) maranéhna geus ngomong kieu, “Naha enya kitu lamun geus jadi tulang tur ancur, kuring saréréa bakal dihudangkeun deui jadi mahluk anu anyar?”"
    },
    {
      "sura": 17,
      "verse": 99,
      "text": "Naha maranéhna henteu niténan kitu yén saenyana Allah anu geus nyiptakeun langit jeung bumi (tangtu) kawasa nyiptakeun anu sarupa jeung maranéhna? Mantenna geus netepkeun keur maranéhna waktu anu geus tangtu 539) henteu aya kamangmangan deui ngeunaanana. Tapi jalma-jalma dolim mah tetep baé ingkar bari kupur."
    },
    {
      "sura": 17,
      "verse": 100,
      "text": "Pok ucapkeun ku hidep (Muhammad), “Lamun seug maranéh mibanda gudang-gudang rahmat Pangéran kuring, tangtu maranéh ngeukeuweuk (éta rahmat) lantaran lebar ngabalanjakeunana.” Apan manusa mah pohara meditna."
    },
    {
      "sura": 17,
      "verse": 101,
      "text": "Saenyana Kami geus maparin ka Musa salapan mujijat anu nyata, 540) pék tanyakeun ka Bani Israél waktu Musa datang ka maranéhna, tuluy Fir’aun nyarita ka Musa, “Hé Musa, ceuk sangkaan kuring mah anjeun téh sabenerna mah jalma anu keuna ku sihir!”"
    },
    {
      "sura": 17,
      "verse": 102,
      "text": "Musa ngajawab, “Sabenerna anjeun ogé geus nyaho yén taya nu lian anu nurunkeun éta (mujijat anu salapan) téh iwal ti Pangéran langit jeung bumi, minangka bukti-bukti anu nyata, jeung sabenerna ceuk sangkaan kuring mah anjeun téh hé Fir’aun jalma anu bakal binasa."
    },
    {
      "sura": 17,
      "verse": 103,
      "text": "Nya (jorojoy baé) Fir’aun (boga maksud) hayang ngusir maranéhna (Musa jeung baladna) ti nagri (Mesir), nya Kami teuleumkeun manéhna (Fir’aun) jeung sakur jalma anu babarengan jeung manéhna, kabéh."
    },
    {
      "sura": 17,
      "verse": 104,
      "text": "Sanggeus kitu Kami ngadawuh ka Bani Israél, “Caricing maranéh di ieu nagri (Baitul Maqdis)! Tah éngke lamun geus datang waktu dihudangkeun deui (tina paéh), Kami ngumpulkeun maranéh dina kaayaan pacampur (jeung musuh-musuh maranéh).”"
    },
    {
      "sura": 17,
      "verse": 105,
      "text": "Kami nurunkeun (Al-Qur’an) kalayan bener. Al-Qur’an téh mémang turun kalayan mawa bebeneran. Teu pati-pati Kami ngutus hidep (Muhammad) iwal ti sangkan jadi nu méré pangbubungah jeung ancaman."
    },
    {
      "sura": 17,
      "verse": 106,
      "text": "Al-Qur’an téh Kami turunkeun sabagian-sabagian sangkan hidep bisa macakeun éta (Al-Qur’an) ka manusa saeutik-saeutik. Kami nurunkeun éta (Al-Qur’an) téh nungtut (luyu jeung kabutuhan)."
    },
    {
      "sura": 17,
      "verse": 107,
      "text": "Pok ucapkeun ku hidep (Muhammad), “Maranéh rék iman kana Al-Quran, heug; atuh henteu ogé, heug! Saenyana jalma-jalma anu saméméhna geus dibéré élmu. Nalika dibacakeun (Al-Qur’an) ka aranjeunna, brek baé ngantelkeun tarangna sarujud.”"
    },
    {
      "sura": 17,
      "verse": 108,
      "text": "Aranjeunna nyarita, “Maha suci Pangéran abdi sadaya. Saleresna jangji Pangéran abdi sadaya pasti bakal kacumponan.”"
    },
    {
      "sura": 17,
      "verse": 109,
      "text": "Aranjeunna (nyuuh) ngantelkeun tarangna bari jeung ceurik sarta beuki tambah deui husuna."
    },
    {
      "sura": 17,
      "verse": 110,
      "text": "Ucapkeun ku hidep (Muhammad), “Pék geura gero ku aranjeun Ya Allah atawa Ya Rahman, da ku jenengan nu mana baé aranjeun ngadoa (éta hadé), apan Mantenna téh kagungan jenengan-jenengan anu saé pisan (Asmaul Husna). Kadé hidep ulah tarik teuing dina (babacaan) salat, ogé ulah lalaunan teuing, 541) pék téangan jalan di antarana (anu sineger tengah)."
    },
    {
      "sura": 17,
      "verse": 111,
      "text": "Pok ucapkeun ku hidep (Muhammad), “Sadaya puji kaagungan Allah anu teu kagungan putra, sareng teu aya sarékat kanggo Mantenna dina karajaana-Na. Ogé Mantenna teu peryogieun nu nulungan tina kahinaan, sarta pék geura agungkeun Mantenna ku aranjeun kalayan saagung-agungna.”"
    },
    {
      "sura": 18,
      "verse": 1,
      "text": "Sadaya puji kagungan Allah anu geus nurunkeun Kitab (Al-Qur’an) ka hamba-Na, sareng Mantenna teu ngajadikeun éta (Kitab téh) béngkok. 542)"
    },
    {
      "sura": 18,
      "verse": 2,
      "text": "(Mantenna nurunkeun Al-Qur’an) minangka anu nuntun (kana jalan nu lempeng) sangkan Mantenna maparin pépéling kana ayana siksan anu kacida peurihna ti mungguhing Mantenna (ka jalma-jalma kapir), sarta maparin pangbubungah ka jalma-jalma anu iman anu sok milampah amal-amal soléh yén sabenerna keur aranjeunna téh ganjaran anu hadé (sawarga)."
    },
    {
      "sura": 18,
      "verse": 3,
      "text": "Aranjeunna bakal langgeng matuh di dinya (surga) salalawasna."
    },
    {
      "sura": 18,
      "verse": 4,
      "text": "(Mantenna nurunkeun Al-Qur’an ogé) pikeun maparin pépéling ka jalma-jalma anu ngomong, “Allah téh kagungan putra.”"
    },
    {
      "sura": 18,
      "verse": 5,
      "text": "Maranéhna teu pisan-pisan ngabogaan élmu ngeunaan hal éta, nya kitu deui karuhun-karuhun maranéhna. Kacida gedé (rahulna) ucapan anu kaluar tina sungut-sungutna téh. Maranéhna teu ngomong (ngeunaan ieu perkara) iwal ti bohong."
    },
    {
      "sura": 18,
      "verse": 6,
      "text": "Bisa jadi hidep (Muhammad) rék nyiksa ka diri sorangan alatan handeueul sanggeus maranéhna ngabalieur, lamun seug téa mah maranéhna téh (tetep) teu (daékeun) iman kana ieu katerangan (Al-Qur’an)"
    },
    {
      "sura": 18,
      "verse": 7,
      "text": "Saenyana Kami geus ngajadikeun naon anu aya di luhureun bumi téh papaés keur éta (bumi), sangkan Kami nguji ka maranéhna saha ti antara maranéhna anu panghadé-hadéna amal."
    },
    {
      "sura": 18,
      "verse": 8,
      "text": "Saenyana Kami bener-bener bakal ngajadikeun ogé naon nu aya di luhureun bumi téh (balik deui jadi) taneuh garing tur angar."
    },
    {
      "sura": 18,
      "verse": 9,
      "text": "Naha hidep nyangka yén saenyana Ashabul Kahfi (jalma-jalma pangeusi guha) jeung al-Raqīm 543) téh kaasup tanda-tanda (kakawasaan) Kami anu ahéng?"
    },
    {
      "sura": 18,
      "verse": 10,
      "text": "Nalika sawatara pamuda nyalindung di jero guha tuluy maranéhna ngadoa, “Nun Gusti Pangéran abdi sadaya, paparin abdi sadaya rahmat ti mungguhing Gusti, sareng pasihan abdi sadaya pituduh (jalan kaluar) tina ieu urusan abdi sadaya.”"
    },
    {
      "sura": 18,
      "verse": 11,
      "text": "Tuluy Kami nutupan ceuli (nibrakeun saré) aranjeunna dina jero éta guha sababaraha taun (lilana). 544)"
    },
    {
      "sura": 18,
      "verse": 12,
      "text": "Tuluy Kami ngahudangkeun deui aranjeunna sangkan Kami nyaho mana ti antara dua golongan 545) anu paling pas ngitung sabaraha lila aranjeunna cicing (dina jero guha) téh."
    },
    {
      "sura": 18,
      "verse": 13,
      "text": "Kami nyaritakeun ka hidep (Muhammad) carita aranjeunna téh kalayan sabenerna. Saenyana mah aranjeunna téh pamuda-pamuda anu iman ka Pangéranana, sarta Kami tambah pituduh keur aranjeunna."
    },
    {
      "sura": 18,
      "verse": 14,
      "text": "Kami geus mengkuhkeun haté aranjeunna waktu nangtung 546) tuluy nyarita, “Pangéran kuring saréréa téh (nyaéta) Pangéran langit jeung bumi. Kuring saréréa moal rék ngadoa ka pangéran salian ti ka Mantenna, (sabab upami kitu) saenyana"
    },
    {
      "sura": 18,
      "verse": 15,
      "text": "Tah éta kaom urang saréréa anu geus ngajadikeun pangéran-pangéran salian ti Mantenna (Allah). Naha atuh maranéhna henteu (bisa) mére alesan anu jelas ngeunaan éta (pangéran-pangéran salian ti Allah). Saha deui atuh anu leuwih dolim tibatan jalma anu sok jijieunan bohong ka Allah.”"
    },
    {
      "sura": 18,
      "verse": 16,
      "text": "Ku sabab aranjeun (Ashabul Kahfi) geus ninggalkeun maranéhna (jalma-jalma kapir) jeung sagala anu sok disembah ku maranéhna, pék atuh geura néangan tempat (panyalindungan) ka jero guha, engké Pangéran aranjeun bakal maparin sabagian tina rahmat-Na ka aranjeun, sarta bakal nyadiakeun pikeun aranjeun barang-barang nu diperlukeun ku aranjeun."
    },
    {
      "sura": 18,
      "verse": 17,
      "text": "Hidep (Muhammad) bakal ningali panonpoé waktu meleték condong ka sabeulah katuhueun guha aranjeunna, jeung waktu surup condong ka beulah kénca ngajauhan aranjeunna, sedengkeun aranjeunna téh aya di tempat anu lega dina jero éta guha. Tah éta téh sabagian tina (kakawasaan) Allah. Saha baé nu dibéré pituduh ku Allah, nya manéhna meunang pituduh, jeung saha baé anu disasarkeun ku Allah, nya hidep moal pisan-pisan manggih saurang ogé anu bisa nulungan tur bisa méré pituduh ka manéhna."
    },
    {
      "sura": 18,
      "verse": 18,
      "text": "Hidep (Muhammad) bakal nyangka yén aranjeunna téh nyaring, padahal talibra saré. Kami mulak-malikkeun aranjeunna ka katuhu jeung ka kénca, sedengkeun anjingna depa baé bari suku hareupna ngahalangan (lawang guha). Lamun seug téa mah hidep ningali kaayaan aranjeunna, tangtu hidep bakal lumpat ngabecir, bakat ku sieun ku aranjeunna."
    },
    {
      "sura": 18,
      "verse": 19,
      "text": "Tah kitu Kami ngahudangkeun deui aranjeunna sangkan silih tanya. Salah saurang ti antara aranjeunna nyarita, “Naha geus sabaraha lila (kira-kira) aranjeun cicing (di dieu téh)?” Aranjeunna ngajawab, “Urang saréréa geus cicing (di dieu téh) sapoé atawa satengah poé.” Nyarita (deui nu sejénna), “Pangéran aranjeun langkung uninga geus sabaraha lila aranjeun cicing (di dieu). Ayeuna mah utus baé salah saurang (ti antara) aranjeun bari mawa ieu duit pérak ka kota, (tugaskeun) manéhna sina néangan kadaharan anu pangbersihna, tuluy sina mawa sabagian tina éta rejeki (kadaharan) téh ka aranjeun, jeung omat manéhna kudu"
    },
    {
      "sura": 18,
      "verse": 20,
      "text": "Saenyana lamun seug maranéhna nyahoeun (tempat nyumput) aranjeun, tangtu maranéhna bakal malédogan aranjeun, atawa (maksa) sangkan aranjeun balik deui kana agama maranéhna. (Lamun geus kitu), tangtu aranjeun moal bagja salalawasna.”"
    },
    {
      "sura": 18,
      "verse": 21,
      "text": "Tah kitu Kami némbongkeun (ieu perkara) ka maranéhna (manusa) sangkan maranéhna nyaho yén saenyana jangji Allah téh bener, jeung saenyana Kiamat téh henteu aya kamangmangan deui ngeunaanana. (Nyaéta) waktu maranéhna (manusa) pasalia paham dina (mutuskeun) urusan aranjeunna (Ashabul Kahfi), tuluy maranéhna ngomong, “Adegkeun baé di luhureun éta (guha) téh hiji wangunan. Pangéran maranéh téh anu langkung uninga ngeunaan aranjeunna.” Jalma-jalma anu boga kakawasaan kana urusan (Ashabul Kahfi) nyarita, “Kami pasti bakal ngadegkeun hiji masjid di luhureun éta (guha).”"
    },
    {
      "sura": 18,
      "verse": 22,
      "text": "Engké (aya jalma nu) ngomong, “(Jumlah Ashabul Kahfi téh) tiluan, nu kaopatna anjingna,” jeung aya deui anu ngaromong. “(Jumlahna téh) limaan, nu kagenepna anjingna,” sakadar teteguhan kana perkara nu gaib. Aya deui nu ngomong, “(Jumlahna téh) tujuhan, nu kadalapanna anjingna.” Pok béjakeun ku hidep (Muhammad), “Pangéran kuring téh langkung uninga kana jumlah aranjeunna. Taya nu nyaho ka aranjeunna iwal ti saeutik.” Ku kituna, poma hidep (Muhammad) ulah rék pasalia paham ngeunaan aranjeunna anging alakadarna, jeung poma hidep ulah rék tatanya ngeunaan aranjeunna ka saha baé ogé ti antara maranéhna (Ahli Kitab)."
    },
    {
      "sura": 18,
      "verse": 23,
      "text": "Ogé poma hidep (Muhammad) ulah rék sakali-kali ngomong ngeunaan hiji perkara, “Saenyana kuring rék migawé éta perkara téh isukan.”"
    },
    {
      "sura": 18,
      "verse": 24,
      "text": "Kajaba lamun bari (ngucapkeun), “In syā`a Allāh (upami Allah ngersakeun)” jeung kudu inget hidep ka Pangéran lamun seug hidep poho, sarta pék ucapkeun, “Mugi-mugi Pangéran abdi maparin abdi pituduh kana (perkara) anu langkung caket kana bebeneran tibatan ieu.”"
    },
    {
      "sura": 18,
      "verse": 25,
      "text": "Aranjeunna (Ashabul Kahfi) cicing (saré) dina jero guha tilu ratus taun (nurutkeun taun Masehi), ditambah salapan taun (nurutkeun taun Hijriah)."
    },
    {
      "sura": 18,
      "verse": 26,
      "text": "Pék caritakeun ku hidep (Muhammad), “Allah langkung uninga sabaraha lilana aranjeunna cicing (dina jero guha). Kagungan Allah nu gaib di langit jeung bumi. Kalintang seukeut paningal-Na ogé kalintang écés pangdangu-Na. Taya nu bisa nangtayungan aranjeunna iwal ti Mantenna, jeung taya saurang ogè nu nyarengan Mantenna dina netepkeun hukum-Na."
    },
    {
      "sura": 18,
      "verse": 27,
      "text": "Pék bacakeun sakur nu geus diwahyukeun ka hidep (Muhammad) ti antara Kitab Pangéran hidep (nyaéta Al-Qur'an). Taya (saurang ogé) anu (bisa) ngarobah kalimah-kalimah-Na, sarta hidep moal manggih tempat panyalindungan salian ti Mantenna."
    },
    {
      "sura": 18,
      "verse": 28,
      "text": "Omat hidep kudu sabar (ibadah) bareng jeung jalma-jalma anu ngadoa ka Pangéranana dina wanci isuk-isuk ogé pasosoré kalayan miharep karidoan Mantenna. Poma paningal hidep ulah rék leupas ti maranéhna, (alatan) hidep (leuwih) miharep papaés kahirupan dunya, sarta poma hidep ulah rék nurut ka jalma anu geus dibalangahkeun ku Kami haténa tina miéling ka Kami tur ngalajur hawa napsuna, sedengkeun urusanana sok kaleuleuwihi."
    },
    {
      "sura": 18,
      "verse": 29,
      "text": "Pék caritakeun ku hidep (Muhammad), “Anu bener téh datangna ti Pangéran aranjeun, nya saha baé nu rék iman, heug geura iman! Saha baé anu rék kupur, pék téh teuing kupur!” Saenyana Kami téh geus nyadiakeun pikeun jalma-jalma anu dolim naraka anu seuneuna ngaléntab-léntab ngurung maranéhna. Upama sasambat ménta nginum, maranéhna bakal dibéré inuman anu ngagolak lir godogan beusi nu matak tutung kana beungeut. Kacida goréngna éta inuman, jeung kacida goréngna éta tempat istirahat téh."
    },
    {
      "sura": 18,
      "verse": 30,
      "text": "Sabenerna (pikeun) jalma-jalma anu iman tur milampah amal-amal soléh mah saenyana Kami moal rék nyapélékeun ganjaran jalma anu hadé amalna."
    },
    {
      "sura": 18,
      "verse": 31,
      "text": "Tah nu karitu téh (jalma-jalma) anu dicawisan surga Aden anu di handapeunana cur-cor walungan-walungan. Aranjeunna di éta surga bakal dipapaésan ku geulang-geulang emas, jeung bakal nganggé pakéan-pakéan warna héjo tina bahan sutera ipis ogé anu karandel, bari gégéléhéan dina luhur dipan nu pohara hadéna. Kalintang saéna éta ganjaran, sareng kalintang saéna éta tempat istirahat téh."
    },
    {
      "sura": 18,
      "verse": 32,
      "text": "Sok béré hiji paupamaan ku hidep (Muhammad) ka maranéhna, (nyaéta) dua urang lalaki. Salah saurangna (nyaéta anu kapir) ku Kami dipaparinan dua (pétak) kebon anggur, jeung di sabudeureun éta (dua pétak kebon) téh Kami kulilingan ku tangkal-tangkal korma, sarta Kami jieunkeun di antara éta (dua pétak kebon) téh huma palawija."
    },
    {
      "sura": 18,
      "verse": 33,
      "text": "Éta dua (pétak) kebon téh ngahasilkeun bubuahan nu henteu kungsi kurang saeutik ogé hasilna, jeung Kami ngocorkeun di antara éta dua (pétak) kebon téh solokan."
    },
    {
      "sura": 18,
      "verse": 34,
      "text": "Tah (ku lantaran kitu) manéhna téh boga panghasilan anu mucekil. Tuluy manéhna ngomong ka sobatna (anu mu’min) waktu manéhna ngobrol, “Kuring téh leuwih loba hartana jeung leuwih kuat baladna tibatan anjeun.”"
    },
    {
      "sura": 18,
      "verse": 35,
      "text": "Tuluy manéhna asup ka kebonna sedengkeun manéhna téh dolim ka dirina sorangan. 547) Pok manéhna ngomong, “Ceuk kuring mah ieu kebon téh moal ruksak salawasna."
    },
    {
      "sura": 18,
      "verse": 36,
      "text": "Ogé ceuk kuring mah Kiamat téh moal kajadian. Saupama baé bener kuring téh dibalikkeun ka Pangéran kuring, tangtu kuring bakal meunang padumukan anu leuwih hadé tibatan ieu.”"
    },
    {
      "sura": 18,
      "verse": 37,
      "text": "Sobatna (anu mu’min) nyarita waktu manéhna ngobrol, “Naha anjeun téh kupur ka Pangéran anu geus ngadamel anjeun tina taneuh, tuluy tina sakeclak cimani, teras Mantenna téh ngajadikeun anjeun lalaki anu sampurna?"
    },
    {
      "sura": 18,
      "verse": 38,
      "text": "Tapi kuring (mah percaya yén) Mantenna téh Allah, Pangéran kuring, sarta kuring moal nyarékatkeun Pangéran kuring jeung saha baé ogé."
    },
    {
      "sura": 18,
      "verse": 39,
      "text": "Naon atuh hésena lamun pas asup ka kebon téh anjeun ngucapkeun ‘mā syā`a Allāh lā quwwata illā billāh (ieu téh kersaning Allah, taya kakuatan anging kalayan pitulung Allah)’ lamun enya mah anjeun nganggap kakayaan jeung anak turunan kuring téh leuwih saeutik tibatan anjeun."
    },
    {
      "sura": 18,
      "verse": 40,
      "text": "Mugi-mugi baé Pangéran kuring maparin ka kuring (kebon) anu leuwih alus tibatan kebon anjeun, jeung (mugi-mugi) Mantenna nurunkeun gelap ti langit ka kebon anjeun nepi ka (éta kebon téh) jadi taneuh anu leueur."
    },
    {
      "sura": 18,
      "verse": 41,
      "text": "Atawa caina jadi nyerep kana jero taneuh nepi ka anjeun moal bisa meunang deui cai.”"
    },
    {
      "sura": 18,
      "verse": 42,
      "text": "Nya kakayaan (lalaki nu kapir téh) dibinasakeun. Manéhna mulak-malikkeun dua dampal leungeunna (saking ku hanjakal) kana (harta) nu geus dipaké ngabiayaan éta kebon, sedengkeun éta tangkal-tangkal anggurna téh rubuh katut tuturusna. Pok manéhna ngomong, “Duh lamun seug kuring teu kungsi nyarékatkeun Pangéran kuring jeung saha baé ogé (tangtu akibatna moal kieu).”"
    },
    {
      "sura": 18,
      "verse": 43,
      "text": "Henteu aya hiji golongan ogé nu bisa nulungan ka manéhna salian ti Allah, sarta manéhna moal bisa ngabéla dirina."
    },
    {
      "sura": 18,
      "verse": 44,
      "text": "Tah di dinya (ébréh wéh yén) panangtayungan téh mung kagungan Allah Nu Mahabener. Mantenna téh anu pangsaé-saéna maparin ganjaran, sareng pangsaé-saéna maparin wawales."
    },
    {
      "sura": 18,
      "verse": 45,
      "text": "Sok béré (deui) hiji paupamaan ku hidep (Muhammad) ka maranéhna. Kahirupan dunya téh kawas cai anu diturunkeun ku Kami ti langit, tuluy (éta cai téh) nyuburkeun tatangkalan di bumi, tuluy éta tatangkalan téh jadi garing katiup angin. Allah téh Mahakawasa kana sagala rupa perkara."
    },
    {
      "sura": 18,
      "verse": 46,
      "text": "Harta banda jeung anak-anak téh (ngan ukur) papaés kahirupan dunya. Sedengkeun laku lampah hadé anu mayeng éta leuwih alus ganjaranana mungguhing Pangéran hidep, jeung leuwih hadé (pikeun dijadikeun) pangaharepan."
    },
    {
      "sura": 18,
      "verse": 47,
      "text": "Ogé (sing inget) kana poéan Kami ngancurkeun gunung-gunung, jeung hidep ningali ieu bumi téh jadi rata, tuluy Kami ngumpulkeun maranéhna sarta Kami moal nyésakeun ti antara maranéhna saurang ogé."
    },
    {
      "sura": 18,
      "verse": 48,
      "text": "Maranéhna dikumpulkeun ka payuneun Pangéran hidep kalayan ngabaris. (Allah ngadawuh), “Saenyana maranéh datang ka Kami sakumaha (kaayaan) maranéh basa mimiti diciptakeun ku Kami, tapi maranéh nyangka yén Kami moal nangtukeun keur maranéh waktu (dihudangkeun deui pikeun nyumponan) jangji."
    },
    {
      "sura": 18,
      "verse": 49,
      "text": "Kitab (catetan amal) ditembrakkeun, tuluy hidep bakal ningali jalma-jalma nu doraka pada kasieunan ku sakur anu (ditulis) didinya. Pok maranéhna ngomong, “Duh kacida cilakana urang saréréa. Kitab naon ieu téh, meni taya nu disésakeun, boh anu leutik atawa anu gedé, anging kacatet kabéhanana.” Sarta maranéhna manggihan yén sakur anu kungsi dipigawé ku maranéhna aya (dina éta kitab). Pangéran hidep téh henteu dolim ka saha baé ogé"
    },
    {
      "sura": 18,
      "verse": 50,
      "text": "Sing inget waktu Kami ngadawuh ka para malaikat, “Kudu sarujud ka Adam!” Nya sadayana sarujud, iwal ti Iblis. Manéhna téh ti golongan jin. Manéhna mah ngabantah kana paréntah Pangéranana. Naha aranjeun rék nyokot Iblis jeung katurunanana salaku pamingpin tibatan Kami, padahal maranéhna téh apan musuh bubuyutan aranjeun. Kacida goréngna jalma-jalma dolim nu (nyokot Iblis) jadi gaganti (Allah)."
    },
    {
      "sura": 18,
      "verse": 51,
      "text": "Kami teu (kungsi) ningalikeun ka maranéhna (Iblis jeung turunanana) ngeunaan dijieunna langit jeung bumi ogé dijieunna diri maranéhna sorangan, sarta Kami moal nyokot nu sok nyasarkeun jadi tukang tulung tinulungan."
    },
    {
      "sura": 18,
      "verse": 52,
      "text": "Sing inget kana poéan waktu Mantenna ngadawuh, “Pék geura geroan sarékat-sarékat Kaula anu baheula kungsi dianggap (pangéran) ku maranéh!” Tuluy Maranéhna nyambat éta (sesembahan-sesembahan), tapi teu pada némbalan ka maranéhna. Nya tuluy Kami ngajadikeun pikeun maranéhna tempat kabinasaan (naraka)."
    },
    {
      "sura": 18,
      "verse": 53,
      "text": "Jalma jalma anu doraka téh nénjo naraka, nya maranéhna geus boga rasa yén maranéhna téh pasti bakal tigebrus ka dinya, sarta moal manggihan tempat keur kabur ti dinya."
    },
    {
      "sura": 18,
      "verse": 54,
      "text": "Saenyana Kami geus mindeng ngébréhkeun ka manusa pirang-pirang paupamaan dina ieu Al-Qur’an, ngan manusa mah mahluk anu loba pisan ngabantahna."
    },
    {
      "sura": 18,
      "verse": 55,
      "text": "Teu aya nu ngahalangan manusa pikeun iman jeung ménta pangampura ka Pangéranana sanggeus datang pituduh (Al-Qur’an) ka maranéhna, iwal ti (rasa panasaran hayang nungguan) datangna deui hukuman (Allah) ka umat-umat anu baheula atawa datangna siksaan kalayan nyata."
    },
    {
      "sura": 18,
      "verse": 56,
      "text": "Teu pati-pati Kami ngirim para rasul, iwal ti supaya jadi pangbubungah (keur nu ta’at) jeung pangéling-éling (keur nu ingkar). (Tapi) jalma-jalma kapir (terus baé) ngabantah ku cara anu batil, supaya bisa ngamusnahkeun perkara anu bener, jeung maranéhna nganggap heureuy kana ayat-ayat Kami ogé kana sakur nu diancamkeun ka maranéhna."
    },
    {
      "sura": 18,
      "verse": 57,
      "text": "Saha deui atuh anu leuwih dolim tibatan jalma anu diélingan ku ayat-ayat Pangéranana tuluy manéhna ngabalieur tina éta (ayat-ayat) jeung mopohokeun sakur anu geus dipilampah ku dua leungeunna? Saenyana Kami geus nutup haté maranéhna tina ngarti kana eusina éta (ayat-ayat), sarta (Kami geus nyecebkeun) cocok dina ceuli-ceulina; (ku kituna) sanajan hidep (Muhammad) ngajak maranéhna kana pituduh, tangtu maranéhna salawasna moal meunang pituduh."
    },
    {
      "sura": 18,
      "verse": 58,
      "text": "Pangéran hidep téh Maha Jembar-pangampura (tur) Kagungan Rahmat. Lamun seug Mantenna rék nyiksa maranéhna alatan laku lampah maranéhna, tangtu Mantenna bakal ngagancangkeun (datangna) siksa ka maranéhna. Tapi keur maranéhna téh geus aya waktu anu dijangjikeun. Maranéhna moal manggihan panyalindungan tina éta perkara, iwal ka Mantenna."
    },
    {
      "sura": 18,
      "verse": 59,
      "text": "Tah (pangeusi) éta nagri téh geus diancurkeun ku Kami waktu maranéhna migawé kadoliman, jeung Kami netepkeun pikeun kaancuran maranéhna téh waktu anu geus tangtu."
    },
    {
      "sura": 18,
      "verse": 60,
      "text": "(Sing inget) nalika Musa nyarios ka badégana, “Kuring moal rék eureun (néangan) saméméh nepi ka tempat patepungna dua laut atawa kuring rék terus-terusan leumpang (najan nepi ka) mangtaun-taun (lilana).”"
    },
    {
      "sura": 18,
      "verse": 61,
      "text": "Nya waktos duanana nepi ka tempat patepungna dua laut, lat baé duanana pada poho kana lauk aranjeunna. Ari singhoréng éta lauk téh geus ngacleng néangan jalanna ka laut."
    },
    {
      "sura": 18,
      "verse": 62,
      "text": "Nya waktu aranjeunna duaan geus ngaliwat jauh, Musa nyarios ka badégana, “Bawa ka dieu dahareun urang téh, saenyana lalampahan urang téh bener-bener geus nyababkeun urang duaan (ngarasa) capé.”"
    },
    {
      "sura": 18,
      "verse": 63,
      "text": "Badégana ngawaler, “Naha salira émut waktos urang milari tempat ngiuhan dina batu, harita abdi hilap (badé ngawartoskeun yén) éta lauk (téh ngacleng), teu aya (deui nu nyababkeun) abdi poho kanggo ngawartosan (salira) iwal ti sétan. Éta lauk téh geus ngacleng néangan jalanna ka laut ku cara anu ahéng.”"
    },
    {
      "sura": 18,
      "verse": 64,
      "text": "Musa nyarios, “Tah éta pisan (tempat) nu ditéangan ku urang téh.” Nya duanana baralik deui nuturkeun tapak lacak anu tadi."
    },
    {
      "sura": 18,
      "verse": 65,
      "text": "Nya aranjeunna patepang sareng hiji abdi ti antara hamba-hamba Kami. Kami geus maparin ka anjeunna rahmat ti mungguhing Kami, jeung Kami geus ngajarkeun ka anjeunna élmu ti mungguhing Kami. 548)"
    },
    {
      "sura": 18,
      "verse": 66,
      "text": "Musa nyarios ka anjeunna, “Naha kénging abdi nyarengan salira supados salira tiasa ngajarkeun ka abdi élmu anu bener tina sabagian (élmu) anu parantos diajarkeun (ku Pangéran) ka salira?”"
    },
    {
      "sura": 18,
      "verse": 67,
      "text": "Anjeunna (hamba Kami) ngawaler, “Saenyana anjeun moal bisa sabar bareng jeung kuring mah."
    },
    {
      "sura": 18,
      "verse": 68,
      "text": "Kumaha anjeun rék bisa sabar kana perkara anu anjeun can boga pangaweruh anu cukup ngeunaanana?”"
    },
    {
      "sura": 18,
      "verse": 69,
      "text": "Musa ngawaler, In syā`a Allāh (upami Allah ngersakeun), salira bakal mendakan abdi kalebet jalmi anu sabar, sareng abdi moal badé ngalawan ka salira dina hiji perkara ogé."
    },
    {
      "sura": 18,
      "verse": 70,
      "text": "Anjeunna (hamba Kami) ngawaler, “Nya upama anjeun rék nuturkeun kuring mah, poma anjeun ulah rék tunya-tanya ka kuring tina perkara naon baé, saméméh kuring ngajelaskeun éta (perkara) ka anjeun!”"
    },
    {
      "sura": 18,
      "verse": 71,
      "text": "Atuh bral duanana angkat. Nalika duanana tumpak parahu, anjeunna (hamba Kami) ngabolongan éta parahu. Musa naros, “Naha salira ngabolongan ieu (parahu téh) supados panumpangna pada titeuleum? Saleresna salira téh parantos midamel kalepatan anu kacida ageungna.”"
    },
    {
      "sura": 18,
      "verse": 72,
      "text": "Anjeunna (hamba Kami) nyarios, “Apan kuring geus kungsi nyarita (ka anjeun) yén saenyana anjeun téh moal bisa sabar babarengan jeung kuring.”"
    },
    {
      "sura": 18,
      "verse": 73,
      "text": "Anjeunna (Musa) nyarios, “Mugi salira ulah ngahukum abdi lantaran abdi hilap, sareng mugi salira ulah badé ngabeung-beuratan abdi ku kasesahan dina urusan abdi ieu.”"
    },
    {
      "sura": 18,
      "verse": 74,
      "text": "Teras duanana angkat deui. Waktu duanana mendakan hiji budak lalaki, ((hamba Kami) ujug-ujug maéhan éta budak lalaki. Musa naros, “Naha salira bet nelasan jalmi nu teu tuah teu dosa, anu tacan kungsi nelasan jalma nu lian? Tétéla geuning salira téh parantos milampah padamelan nu kacida mungkarna.”"
    },
    {
      "sura": 18,
      "verse": 75,
      "text": "Anjeunna (hamba Allah) ngawaler, “Apan kuring geus kungsi nyarita ka anjeun, yén saenyana anjeun téh moal bisa sabar babarengan jeung kuring.”"
    },
    {
      "sura": 18,
      "verse": 76,
      "text": "Musa nyarios, “Upami engké abdi tataros deui ka salira ngeunaan naon baé saparantosna ieu, (mangka) entong diwidian deui abdi nyarengan salira, ku margi tétéla salira parantos cekap (nampi) alesan ti abdi.”"
    },
    {
      "sura": 18,
      "verse": 77,
      "text": "Teras duanana angkat deui. Waktu ngadatangan pangeusi (hiji) lembur, duanana ménta dahareun ka urang lembur, tapi éta urang lembur téh nolak ngajamu aranjeunna duaan, teras duanana mendakan di éta lembur téh hiji témbok imah anu rék rugrug, tuluy anjeunna (hamba Allah) ngadegkeun deui éta témbok. Pok Musa nyarios, “Upami kersa mah, tangtos salira tiasa nyuhunkeun buruhan tina éta (padamelan)!”"
    },
    {
      "sura": 18,
      "verse": 78,
      "text": "Anjeunna (hamba Allah) ngawaler, “Tah ieu (waktu) papisahan antara kuring jeung anjeun téh. Kuring rék ngabéjakeun ka anjeun harti tina sakur perkara anu anjeun teu bisa sabar ngeunaan éta (perkara)."
    },
    {
      "sura": 18,
      "verse": 79,
      "text": "Ngeunaan parahu. Éta (parahu) téh nu bogana jalma-jalma miskin anu pagawéanana di laut (nalayan). Kuring mémang hayang ngaruksak éta (parahu), sabab di satukangeun maranéhna téh aya raja (rampog) anu sok ngarampas saban-saban parahu (anu mulus kénéh)."
    },
    {
      "sura": 18,
      "verse": 80,
      "text": "Anapon ngeunaan budak lalaki, indung-bapana téh jalma-jalma mu’min. Kuring hariwang boh bisi éta (budak) téh maksa indung-bapana kana kasasaran jeung kakupuran."
    },
    {
      "sura": 18,
      "verse": 81,
      "text": "Kuring miharep mugia Pangéran aranjeunna duaan ngagentosan ku (putra) anu leuwih hadé tibatan éta (budak) boh kasucianana boh kadeudeuhna."
    },
    {
      "sura": 18,
      "verse": 82,
      "text": "Anapon ngeunaan témbok, éta (témbok imah) téh bogana dua budak yatim (anu cicing) di éta kota. Di handapeunana aya (harta) simpenan keur maranéhna duaan, sedengkeun indung-bapana téh jalma anu soléh. Tah Pangéran anjeun ngersakeun supaya éta (dua budak yatim) téh hirup nepi ka déwasa sarta bisa ngaluarkeun (sorangan harta) simpenana, (minangka tawis) asih ti Pangéran anjeun. Kuring teu migawé éta (perkara-perkara) téh sakahayang sorangan. Tah éta harti tina sakur (perkara) anu anjeun teu bisa sabar nyanghareupanana téh.”"
    },
    {
      "sura": 18,
      "verse": 83,
      "text": "Maranéhna ogé nanyakeun ka hidep (Muhammad) ngeunaan Zulkarnaén. Sok béjakeun, “Ku kuring bakal dicaritakeun ka aranjeun caritana.”"
    },
    {
      "sura": 18,
      "verse": 84,
      "text": "Saenyana Kami geus maparin kakawasaan ka anjeunna di ieu bumi, sarta geus maparin ka anjeunna jalan pikeun ngahontal sagala urusan."
    },
    {
      "sura": 18,
      "verse": 85,
      "text": "Nya anjeunna nyorang (hiji) jalan."
    },
    {
      "sura": 18,
      "verse": 86,
      "text": "Waktu geus nepi ka tempat surupna panonpoé, anjeunna ningali éta panonpoé téh surup ka laut anu leutakna hideung. 549) Tah di dinya anjeunna manggihan hiji kaom (anu teu ngagem agama nanaon). Kami ngadawuh, “Hé Zulkarnaén, hidep wenang ngahukum ka éta kaom atawa nyieun kahadéan ka maranéhna.”"
    },
    {
      "sura": 18,
      "verse": 87,
      "text": "Zulkarnaén nyarios, “Saha baé jalma anu dolim, mangka kuring bakal ngahukum ka manéhna, terus éta (jalma téh) bakal dipulangkeun ka Pangéranana, teras Mantenna tangtos bakal nyiksa éta (jalma) ku siksaan anu kacida beuratna."
    },
    {
      "sura": 18,
      "verse": 88,
      "text": "Anapon jalma anu iman tur milampah amal soléh, pikeun manéhna ganjaran anu hadé, sarta abdi sadaya rék nganepikeun ka manéhna paréntah (tugas) anu gampang (dipilampahna).”"
    },
    {
      "sura": 18,
      "verse": 89,
      "text": "Tuluy anjeunna nyorang jalan (nu lain)."
    },
    {
      "sura": 18,
      "verse": 90,
      "text": "Waktu nepi ka tempat meletékna panonpoé (beulah wétan), anjeunna ningali éta panonpoé téh meleték luhureun hiji kaom anu teu dibéré tédéng aling-aling ku Kami (keur ngiuhan) tina (panasna) éta panonpoé. 550)"
    },
    {
      "sura": 18,
      "verse": 91,
      "text": "Tah kitu (carita Zulkarnaén téh), jeung tétéla Kami nyaho pisan kana sagala rupa hal ngeunaan (Zulkarnaén)."
    },
    {
      "sura": 18,
      "verse": 92,
      "text": "Tuluy anjeunna nyorang jalan (nu lianna deui)."
    },
    {
      "sura": 18,
      "verse": 93,
      "text": "Waktu geus nepi ka (hiji tempat) antara dua gunung, anjeunna manggihan di satukangeunana (hiji) kaom anu ampir-ampir henteu ngartieun kana omongan."
    },
    {
      "sura": 18,
      "verse": 94,
      "text": "Maranéhna nyarita, “Nun Zulkarnaén, saleresna Ya’juj sareng Ma’juj téh tukang ngaruksak di ieu bumi, 551) na kumaha (kira-kirana) upami abdi sadaya mayar salira supados mangdamelkeun bénténg panghalang antawis abdi sadaya sareng maranéhna.”"
    },
    {
      "sura": 18,
      "verse": 95,
      "text": "Zulkarnaén ngawaler, “Sagala anu geus dikawasakeun ka kuring ku Pangéran kuring éta leuwih hadé (tibatan bayaran ti aranjeun). (Ayeuna mah) bantuan baé kuring ku tanaga. Kuring tangtu bakal mangnyieunkeun bénténg panghalang antara aranjeun jeung maranéhna."
    },
    {
      "sura": 18,
      "verse": 96,
      "text": "Bawa ka kuring potongan-potongan beusi!” Barang geus papak beusi jeung puncak éta dua gunung, pok Zulkarnaén nyarios, “Geura tiupan (éta seuneu).” Waktu éta beusi jadi (buruhay lir ibarat) seuneu, Zulkarnaén nyarios, “Bawa ka kuring tambaga (anu geus leyur) ku kuring rék dikucurkeun di luhureun éta (beusi)."
    },
    {
      "sura": 18,
      "verse": 97,
      "text": "Tah (ayeuna mah) maranéhna (Ya’juj jeung Ma’juj) moal bisa naékan ogé moal sanggup ngajebol éta (bénténg).”"
    },
    {
      "sura": 18,
      "verse": 98,
      "text": "Pok Zulkarnaén nyarios deui, “Ieu (bénténg) téh rahmat ti Pangéran kuring. Tah lamun geus datang jangji Pangéran kuring, Mantenna bakal ngancurkeun éta bénténg. Ari jangji Pangéran kuring téh éta (pasti) bener.”"
    },
    {
      "sura": 18,
      "verse": 99,
      "text": "Dina poé harita Kami ngantep maranéhna (Ya’juj jeung Ma’juj) pacampur jeung sawaréhna deui. Waktu sangkakala ditiup, mangka Kami ngumpulkeun maranéhna kabéh."
    },
    {
      "sura": 18,
      "verse": 100,
      "text": "Dina poé harita Kami jagragkeun naraka Jahanam ka hareupeun jalma-jalma kapir,"
    },
    {
      "sura": 18,
      "verse": 101,
      "text": "nyaéta jalma-jalma anu panonna (ati sanubarina) katutupan tina éling ka Kami, sedengkeun (ceulina) teu sanggupeun ngadéngé (pituduh Al-Qur’an)."
    },
    {
      "sura": 18,
      "verse": 102,
      "text": "Naha jalma-jalma kapir téh boga sangkaan kitu yén maranéhna téh bisa nyokot hamba-hamba Kami jadi panyalindungan salian ti Kami? Saenyana Kami geus nyadiakeun Jahanam tempat padumukan jalma-jalma kapir."
    },
    {
      "sura": 18,
      "verse": 103,
      "text": "Pok ucapkeun ku hidep (Muhammad), “Naha (perlu kitu) kami ngabéjaan ka maranéh ngeunaan jalma-jalma anu paling rugi amalna?"
    },
    {
      "sura": 18,
      "verse": 104,
      "text": "Nyaéta jalma-jalma anu sasar lampahna dina kahirupan dunya tapi maranéhna boga sangkaan yén maranéhna téh saenyana keur milampah kahadéan.”"
    },
    {
      "sura": 18,
      "verse": 105,
      "text": "Tah nu karitu téh jalma-jalma anu kupur kana ayat-ayat Pangéranana tur kana patepungna sareng Mantenna. Amal-amalna téh mubah. Kami moal pisan-pisan ngajénan (amal) maranéhna dina Poé Kiamat."
    },
    {
      "sura": 18,
      "verse": 106,
      "text": "Tah kitu. Wawales pikeun maranéhna téh naraka Jahanam alatan maranéhna kupur jeung sok ngaheureuykeun ayat-ayat Kami jeung rasul-rasul Kami."
    },
    {
      "sura": 18,
      "verse": 107,
      "text": "Saenyana jalma-jalma anu iman sarta sok migawé amal-amal anu soléh bakal meunang sawarga Firdaos pikeun padumukanana."
    },
    {
      "sura": 18,
      "verse": 108,
      "text": "Aranjeunna langgeng di dinyana jeung moal daékeun pindah deui ti dinya."
    },
    {
      "sura": 18,
      "verse": 109,
      "text": "Pék caritakeun ku hidep (Muhammad), “Lamun seug téa mah lautan jadi mangsi pikeun (nyatet) kalimah-kalimah Pangéran kuring, tangtu bakal béak éta lautan saméméh béak (kacatet) kalimah-kalimah Pangéran kuring, sok sanajan Kami ngadatangkeun deui (cai laut) nu sarua lobana.”"
    },
    {
      "sura": 18,
      "verse": 110,
      "text": "Pok ucapkeun ku hidep (Muhammad), “Saenyana kuring téh manusa saperti aranjeun (ngan) kuring mah dipaparinan wahyu yén saenyana Pangéran aranjeun téh Pangéran Anu Tunggal. Mangka, saha baé anu miharep patepung jeung Pangéranana, manéhna kudu milampah amal soléh, jeung ulah rék nyarékatkeun dina ibadah ka Pangéranana jeung naon baé ogé.”"
    },
    {
      "sura": 19,
      "verse": 1,
      "text": "Kāf Hā Yā `Aīn Ṣāḍ. 552)"
    },
    {
      "sura": 19,
      "verse": 2,
      "text": "(Ieu téh) carita (ngeunaan) rahmat Pangéran hidep ka hamba-Na, (nyaéta) Zakariya."
    },
    {
      "sura": 19,
      "verse": 3,
      "text": "Waktu anjeunna ngadoa ka Pangéranana ku sora anu dareuda."
    },
    {
      "sura": 19,
      "verse": 4,
      "text": "Pokna, “Nun Gusti Pangéran abdi, saleresna abdi téh parantos leuleus satulang sandi, mastaka abdi ogé tos pinuh ku huis, tapi abdi moal bosen-bosen ngadoa ka Gusti."
    },
    {
      "sura": 19,
      "verse": 5,
      "text": "Saleresna abdi téh ngaraos hariwang ka kulawarga di sapengkereun abdi, sedengkeun istri abdi ogé mandul. Ku margi kitu, paparin abdi putra ti mungguhing Gusti,"
    },
    {
      "sura": 19,
      "verse": 6,
      "text": "anu bakal ngawaris ti abdi ogé ti kulawarga Ya’qub, sareng jantenkeun éta (putra) téh, nun Gusti Pangéran abdi, (jalmi) anu dipikarido.”"
    },
    {
      "sura": 19,
      "verse": 7,
      "text": "(Allah ngadawuh), “Hé Zakariya, saenyana Kami rék maparin béja pikabungaheun ka hidep, ku (bakal lahirna) budak lalaki nu ngaranna Yahya. Teu acan kungsi saméméhna Kami méré ngaran (nu hadé) siga kitu.”"
    },
    {
      "sura": 19,
      "verse": 8,
      "text": "Zakaria ngawaler, “Nun Gusti Pangéran abdi, naha tiasa kitu abdi gaduh putra, apan istri abdi téh mandul, sareng abdi téh parantos kacida pisan kolotna?”"
    },
    {
      "sura": 19,
      "verse": 9,
      "text": "(Allah) ngadawuh, “Nya kitu pisan Pangéran hidep ngadawuh. Éta (perkara) téh gampang pisan keur Kami mah. Apan saméméhna ogé Kami geus nyiptakeun hidep padahal (waktu harita) can aya sama sakali."
    },
    {
      "sura": 19,
      "verse": 10,
      "text": "Zakariya ngawaler, “Nun Gusti Pangéran abdi, pasihan atuh tanda ka abdi.” Mantenna ngadawuh, “Tandana nyaéta hidep moal bisa ngomong jeung manusa tilu peuting, padahal hidep séhat.”"
    },
    {
      "sura": 19,
      "verse": 11,
      "text": "Teras Zakariya kaluar ti (jero) mihrab (nyanghareup) ka kaomna, teras anjeunna masihan isarat ka maranéhna, “Prak aranjeun geura tasbéh (ka Allah) isuk-isuk jeung pasosoré.”"
    },
    {
      "sura": 19,
      "verse": 12,
      "text": "(Dawuhan Allah), “Hé Yahya, cekel ku hidep ieu Kitab (Torét) kalayan pageuh!” 553) Kami geus masihan ka Yahya hikmah 554) ti (mimiti keur) budak kénéh."
    },
    {
      "sura": 19,
      "verse": 13,
      "text": "Ogé rasa kanyaah ti mungguhing Kami, jeung kasucian (tina dosa-dosa). Anjeunna téh jalma anu (bener-bener) takwa."
    },
    {
      "sura": 19,
      "verse": 14,
      "text": "Tur baktos ka ibu-ramana, sareng sanes jalmi nu adigung (tur) doraka"
    },
    {
      "sura": 19,
      "verse": 15,
      "text": "Kasalametan keur anjeunna dina poéan dilahirkeun, ogé dina poéan anjeunna maot, ogé waktu engké dihudangkeun deui dina kaayaan hirup.”"
    },
    {
      "sura": 19,
      "verse": 16,
      "text": "Pék caritakeun ku hidep (kisah) Maryam dina Kitab (Al-Qur’an) waktu anjeunna misahkeun diri ti kulawargana ka hiji tempat di wétaneun (Baétulmakdis)."
    },
    {
      "sura": 19,
      "verse": 17,
      "text": "Tuluy anjeunna masang pipinding (anu ngalindungan) ti maranéhna. Nya Kami ngutus roh Kami (Jibril) ka anjeunna nu ngajirim di payuneunana mangrupa manusa nu sampurna."
    },
    {
      "sura": 19,
      "verse": 18,
      "text": "Maryam nyarios (ka Jibril), “Saenyana sim kuring nyalindung ka (Pangéran) Nu Mahawelas tina (gangguan) anjeun lamun seug anjeun takwa mah (ka Allah).”"
    },
    {
      "sura": 19,
      "verse": 19,
      "text": "Anjeunna (Jibril) ngawaler, “Saleresna abdi téh utusan Pangéran anjeun kanggo maparin ka anjeun putra pameget anu suci.”"
    },
    {
      "sura": 19,
      "verse": 20,
      "text": "Maryam ngawaler, “Naha kumaha kuring rék gaduh putra, apan teu aya saurang ogé (pameget) anu kantos ngajamah kuring? Sareng kuring ogé lain tukang jinah deui?”"
    },
    {
      "sura": 19,
      "verse": 21,
      "text": "Jibril nyarios, “Tah kieu Pangéran anjeun ngadawuh, ‘Éta perkara téh gampang keur Kami mah, jeung Kami rék ngajadikeun éta orok téh tanda kakawasaan sarta rahmat ti Kami keur manusa. Éta téh urusan anu (geus) diputuskeun.’”"
    },
    {
      "sura": 19,
      "verse": 22,
      "text": "Nya Maryam téh bobot ku éta (orok), teras anjeunna titirah sareng éta (kakandunganana) ka tempat anu jauh."
    },
    {
      "sura": 19,
      "verse": 23,
      "text": "Rasa nyeri alatan rék ngalahirkeun (ahirna) maksa anjeunna (nyarandé) kana tangkal korma. Pok Maryam nyarios, “Duh kahayang mah mending maot saméméh ieu kajadian, jeung (kuring téh jadi) jalma anu dipopohokeun tur teu dipiroséa (ku sasaha).”"
    },
    {
      "sura": 19,
      "verse": 24,
      "text": "Nya (harita) Jibril nyalukan Maryam ti palebah lebakeunana, “Anjeun tong nalangsa, margi Pangéran anjeun parantos mangdamelkeun solokan di handapeun anjeun."
    },
    {
      "sura": 19,
      "verse": 25,
      "text": "Prak geura endagkeun éta tangkal korma téh, engké buahna anu arasak bakal maruragan ka anjeun."
    },
    {
      "sura": 19,
      "verse": 26,
      "text": "Sok geura tuang leueut jeung tengtremkeun haté anjeun. Tah lamun engké anjeun ningali hiji jalma, pok carioskeun, ‘Saenyana kuring geus nadar rék puasa karana Allah Nu Mahawelas. Dina ieu poé mah kuring moal nyarita ka saha baé ogé.’”"
    },
    {
      "sura": 19,
      "verse": 27,
      "text": "Terus Maryam sumping ka kaomna bari ngais éta (orok). Kaomna ngaromong, “Hé Maryam, tétéla geuning manéh téh geus migawé perkara nu kacida nistana."
    },
    {
      "sura": 19,
      "verse": 28,
      "text": "Hé dulur awéwé Harun, apan bapa manéh téh lain jalma jahat, jeung indung manéh ogé lain tukang jinah. (Tapi naha atuh kalakuan manéh bet kitu?).”"
    },
    {
      "sura": 19,
      "verse": 29,
      "text": "Nya Maryam maparin isarat (ka kaomna sangkan nyarios) ka putrana. Pok kaomna ngomong, “Naha kumaha (carana) kuring saréréa bisa ngomong jeung orok beurueum anu masih kénéh (aya) dina aisan?”"
    },
    {
      "sura": 19,
      "verse": 30,
      "text": "Ari pok téh Isa nyarios, “Sabenerna kuring téh hamba Allah. Mantenna parantos maparin Kitab (Injil) ka kuring sareng parantos ngangkat kuring jadi nabi."
    },
    {
      "sura": 19,
      "verse": 31,
      "text": "Mantenna parantos ngajantenkeun kuring jalma anu pinuh ku barokah di mana baé kuring aya, sareng Mantenna miwarang kuring sangkan (ngalaksanakeun) salat jeung jakat satungtung kuring (masih) hirup"
    },
    {
      "sura": 19,
      "verse": 32,
      "text": "Ogé (miwarang) kuring sangkan bakti ka indung kuring. Mantenna henteu ngajantenkeun kuring jalma adigung (tur) cilaka."
    },
    {
      "sura": 19,
      "verse": 33,
      "text": "Kasalametan keur kuring dina poéan kuring dilahirkeun, ogé dina poéan kuring maot, ogé waktu engké kuring dihudangkeun deui dina kaayaan hirup.”"
    },
    {
      "sura": 19,
      "verse": 34,
      "text": "Tah éta Isa putra Maryam téh (nu ngedalkeun) cariosan anu bener. Tapi maranéhna (terus baé) ngarasa cangcaya ngeunaan éta (perkara téh)."
    },
    {
      "sura": 19,
      "verse": 35,
      "text": "Henteu sapantesna Allah kagungan putra. Mahasuci Allah. Upami parantos netepkeun hiji perkara, Mantenna cekap ngadawuh, “jadi!” Nya jleg baé jadi."
    },
    {
      "sura": 19,
      "verse": 36,
      "text": "(Isa nyarios,) “Saleresna Allah téh Pangéran kuring jeung Pangéran aranjeun. Ku kituna, prak atuh geura ibadah ka Mantenna. Tah ieu jalan anu lempeng téh.”"
    },
    {
      "sura": 19,
      "verse": 37,
      "text": "Tuluy golongan-golongan ti antara maranéhna (Yahudi jeung Nasrani) pada pasalia paham (ngeunaan Isa). Nya (ahirna mah) kacilakaan pikeun jalma-jalma kapir dina waktu nyaksian poé nu pohara hébatna (Kiamat)."
    },
    {
      "sura": 19,
      "verse": 38,
      "text": "(Bakal) kacida jelas pangdéngé maranéhna jeung kacida jelas panénjo maranéhna (engké) dina poéan maranéhna datang ka Kami. Tapi da jalma-jalma anu dolim mah dina danget ieu aya dina kasasaran anu nyata."
    },
    {
      "sura": 19,
      "verse": 39,
      "text": "(Ku sabab kitu,) pék geura élingan maranéhna téh ku hidep (Muhammad) ngeunaan bakal datangna poé anu matak kaduhung (nyaéta Poé Kiamat), waktu diputuskeun sagala urusan, sedengkeun maranéhna aya dina kaayaan balangah jeung henteu iman."
    },
    {
      "sura": 19,
      "verse": 40,
      "text": "Saenyana Kami anu bakal ngawaris bumi jeung nu aya di luhureunana. Maranéh ogé deui bakal dibalikkeun ka Kami."
    },
    {
      "sura": 19,
      "verse": 41,
      "text": "Pék caritakeun ku hidep (Muhammad) ngeunaan Ibrahim dina Kitab (Al-Qur’an). Sabenerna anjeunna téh jalmi nu bener kacida (tur saurang) nabi."
    },
    {
      "sura": 19,
      "verse": 42,
      "text": "Waktu anjeunna nyarios ka ramana, “Nun bapa, naha bapa bet nyembah nu teu bisaeun ngadéngé, teu bisaeun nénjo, jeung teu bisaeun nulungan ka bapa saeutik ogé?"
    },
    {
      "sura": 19,
      "verse": 43,
      "text": "Nun bapa, seleresna abdi téh parantos kenging élmu anu henteu kantos katampi ku bapa. Kumargi kitu, pamugi bapa kersa tumut ka abdi. Abdi tangtos bakal nuduhkeun bapa kana jalan anu lempeng."
    },
    {
      "sura": 19,
      "verse": 44,
      "text": "Nun bapa, poma bapa ulah rék nyembah sétan, margi saenyana sétan téh (mahluk anu) doraka ka (Pangéran) Nu Mahawelas."
    },
    {
      "sura": 19,
      "verse": 45,
      "text": "Nun bapa, abdi téh seleresna kalintang hariwang sok bilih bapa katiban siksa ti (Pangéran) Nu Mahawelas, atuh engké bapa téh bakal janten baturna sétan.”"
    },
    {
      "sura": 19,
      "verse": 46,
      "text": "Ramana ngajawab, “Naha manéh bet geuleuh ka sesembahan kuring hé Ibrahim? Yeuh lamun manéh henteu eureun (nyawad sesembahan kuring), kuring bakal bener-bener ngarajam manéh, ku kituna jug (indit) salilana, tinggalkeun kuring!”"
    },
    {
      "sura": 19,
      "verse": 47,
      "text": "Ibrahim ngawaler, “Mugia bapa kénging kaselametan. Abdi bakal nyuhunkeun pangapunten kanggo bapa ka Pangéran abdi. Saleresna Mantenna téh ka abdi mah kalintang bageurna."
    },
    {
      "sura": 19,
      "verse": 48,
      "text": "Tah ayeuna mah abdi badé (mios) ngatunkeun aranjeun sareng sagala naon nu sok disarembah ku arajeun salian ti Allah, sareng abdi badé ngadoa ka Pangéran abdi, mugi-mugi abdi henteu kuciwa dina ngadoa ka Pangéran abdi.”"
    },
    {
      "sura": 19,
      "verse": 49,
      "text": "Nya sanggeusna Ibrahim (indit) ninggalkeun maranéhna jeung naon-naon nu sok disembah ku manéhna salian ti Allah, Kami maparin ka anjeunna Ishaq jeung Ya’qub. Duanana Kami angkat jadi nabi."
    },
    {
      "sura": 19,
      "verse": 50,
      "text": "Kami geus maparinkeun ka aranjeunna sabagian tina rahmat Kami jeung ngajadikeun aranjeunna bukur catur anu bener tur luhur."
    },
    {
      "sura": 19,
      "verse": 51,
      "text": "Pék caritakeun ku hidep (Muhammad) ngeunaan (kisah) Musa dina Kitab (Al-Qur’an). Saenyana anjeunna téh jalmi anu pinilih, rasul, tur nabi."
    },
    {
      "sura": 19,
      "verse": 52,
      "text": "Kami geus ngageroan anjeunna ti sabeulah katuhueun (Gunung) Tur (Sinéi) jeung geus ngadeukeutkeun anjeunna waktu keur munajat (ka Kami)."
    },
    {
      "sura": 19,
      "verse": 53,
      "text": "Kami ogé geus maparin sabagian tina rahmat Kami ka anjeunna, wiréhna dulurna, nyaéta Harun, jadi nabi."
    },
    {
      "sura": 19,
      "verse": 54,
      "text": "Pék caritakeun ku hidep (Muhammad) ngeunaan (kisah) Isma’il dina Kitab (Al-Qur’an). Saenyana anjeunna téh jalma anu bener jangjina, ogé rasul jeung nabi."
    },
    {
      "sura": 19,
      "verse": 55,
      "text": "Anjeunna meréntahkeun ka kulawargana 555) sangkan (ngadegkeun) salat jeung (ngaluarkeun) jakat. Anjeunna téh jalma anu dipikarido ku Pangéranana."
    },
    {
      "sura": 19,
      "verse": 56,
      "text": "Pék caritakeun ku hidep (Muhammad) ngeunaan (kisah) Idris dina Kitab (Al-Qur’an). Saenyana anjeunna téh jalma nu pohara benerna (tur saurang) nabi."
    },
    {
      "sura": 19,
      "verse": 57,
      "text": "Kami geus ngangkat anjeunna dina martabat anu luhur."
    },
    {
      "sura": 19,
      "verse": 58,
      "text": "Tah éta kabéhanana téh jalma-jalma anu geus dipaparinan ni’mat ku Allah ti golongan para nabi ti turunan Adam, ti antara jalma-jalma anu ku Kami geus diangkut (dina parahu) bareng jeung Nuh, ti turunan Ibrahim jeung Israél (Ya’qub), jeung ti sabagian jalma anu geus dibéré pituduh jeung dipilih ku Kami. Lamun seug dibacakeun ka aranjeunna ayat-ayat (Pangéran) Nu Mahaasih, aranjeunna nyu’uh sujud bari ceurik."
    },
    {
      "sura": 19,
      "verse": 59,
      "text": "Tuluy datang sanggeusna aranjeunna, gagantina anu sok ngalalaworakeun salat jeung sok ngalajur napsu, mangka maranéhna téh bakal kasarung,"
    },
    {
      "sura": 19,
      "verse": 60,
      "text": "kajaba jalma anu tobat, tur iman, jeung milampah kahadéan. Tah nu kitu mah bakal asup ka sawarga sarta moal didolim (dirugikeun) sautik ogé,"
    },
    {
      "sura": 19,
      "verse": 61,
      "text": "nyaéta sawarga Aden anu dijangjikeun ku (Pangéran) Nu Mahawelas ka hamba-hamba-Na, sok sanajan (éta sawarga téh) gaib. Saenyana jangji Mantenna mah pasti datangna."
    },
    {
      "sura": 19,
      "verse": 62,
      "text": "Aranjeunna di éta sawarga moal nguping omong kosong, iwal ti (kecap) “Sālām”, sareng aranjeunna kénging rejeki di éta sawarga saban isuk sareng soré."
    },
    {
      "sura": 19,
      "verse": 63,
      "text": "Tah éta téh sawarga anu bakal diwariskeun ku Kami ka saha baé ti antara hamba-hamba Kami anu takwa."
    },
    {
      "sura": 19,
      "verse": 64,
      "text": "Kami (Jibril) teu pati-pati turun anging kalayan paréntah Pangéran hidep (Muhammad). Kagungan Mantenna sadaya nu aya di payuneun sareng di pengkereun kami, ogé anu aya di antarana. Pangéran hidep (Muhammad) moal poho (saeutik ogé)."
    },
    {
      "sura": 19,
      "verse": 65,
      "text": "(Mantenna téh) Pangéran (anu ngawasa) langit sareng bumi sareng nu aya di antarana. Ku sabab kitu, hidep (Muhammad) kudu nyembah ka Mantenna ogé kudu sabar dina ibadah ka Mantenna. Naha hidep uninga kitu aya (nu séjén) anu sabanding sareng Mantenna?"
    },
    {
      "sura": 19,
      "verse": 66,
      "text": "Jalma (kapir) ngomong, “Naha bener kitu lamun geus maot, kuring bakal dihudangkeun deui dina kaayaan hirup?”"
    },
    {
      "sura": 19,
      "verse": 67,
      "text": "Naha éta manusa henteu inget kitu yén saenyana Kami geus nyiptakeun manéhna, padahal manéhna (waktu harita) can aya sama sakali?"
    },
    {
      "sura": 19,
      "verse": 68,
      "text": "Demi Pangéran hidep (Muhammad), saenyana Kami pasti bakal ngumpulkeun maranéhna jeung sétan-sétan, tuluy Kami bakal ngahadirkeun maranéhna di sabudeureun naraka Jahanam bari dareku."
    },
    {
      "sura": 19,
      "verse": 69,
      "text": "Tuluy Kami pasti bakal ngadudut ti unggal-unggal golongan saha baé anu paling doraka ka (Pangéran) Nu Mahaasih."
    },
    {
      "sura": 19,
      "verse": 70,
      "text": "Terus Kami pasti leuwih nyaho ka jalma-jalma anu pantes digebruskeun ka dinya (naraka Jahanam)."
    },
    {
      "sura": 19,
      "verse": 71,
      "text": "Moal aya saurang ogé ti antara maranéh, anging bakal nyimpang heula ka naraka. Éta téh kanggo Pangéran hidep (Muhammad) mah geus jadi kaputusan anu geus ditetepkeun."
    },
    {
      "sura": 19,
      "verse": 72,
      "text": "Tuluy Kami bakal nyalametkeun jalma-jalma anu takwa jeung ngantep jalma-jalma anu dolim tetep dareku di jero naraka."
    },
    {
      "sura": 19,
      "verse": 73,
      "text": "Lamun seug ieu ayat-ayat Kami anu jelas dibacakeun ka maranéhna, ana pok téh jalma-jalma anu kupur ngomong ka jalma-jalma anu iman, “Cing saha ti antara dua golongan ieu anu leuwih hadé padumukanana jeung leuwih alus tempat masamoanana?”"
    },
    {
      "sura": 19,
      "verse": 74,
      "text": "(Padahal) geus kacida lobana umat manusa saméméh maranéhna anu geus dibinasakeun ku Kami, padahal maranéhna téh leuwih alus parabot rumah tanggana sarta leuwih hadé katingalina."
    },
    {
      "sura": 19,
      "verse": 75,
      "text": "Pék caritakeun ku hidep (Muhammad), “Saha baé anu sasar, nya mudah-mudahan baé (Pangéran) Nu Mahawelas manjangkeun (umur)-na, nepi ka maranéhna (bisa) nénjo kana naon nu diancamkeun ka maranéhna, boh siksaan boh Kiamat. Nya (harita) maranéhna pasti bakal nyaho saha anu leuwih goréng padumukanana jeung leuwih héngkér baladna.”"
    },
    {
      "sura": 19,
      "verse": 76,
      "text": "Allah bakal nambahan hidayah ka jalma-jalma anu geus meunang hidayah. Amal soléh anu langgeng téh mungguh Pangéran hidep mah leuwih hadé ganjaranana ogé leuwih hadé balukarna."
    },
    {
      "sura": 19,
      "verse": 77,
      "text": "Naha hidep (Muhammad) kungsi niténan jalma anu ingkar kana ayat-ayat Kami, tuluy manéhna ngomong, “Kuring pasti bakal dibéré harta kakayaan jeung anak (anu loba).”"
    },
    {
      "sura": 19,
      "verse": 78,
      "text": "Naha manéhna téh bisa ningali perkara nu gaib kitu, atawa manéhna téh geus nyieun jangji pasini sareng (Pangéran) Nu Mahawelas?"
    },
    {
      "sura": 19,
      "verse": 79,
      "text": "(Anu sabenerna mah) lain kitu! Kami bakal catet naon nu diomongkeun ku manéhna jeung Kami bakal ngaganggayong manéhna dina siksaan anu kacida lilana."
    },
    {
      "sura": 19,
      "verse": 80,
      "text": "Tuluy Kami bakal ngawaris sagala anu kungsi diomongkeun ku manéhna, jeung manéhna bakal datang nyorangan ka Kami. 556)"
    },
    {
      "sura": 19,
      "verse": 81,
      "text": "Maranéhna téh geus ngajadikeun pangéran-pangéran salian ti Allah, (anu maksudna) sangkan éta (pangéran-pangéran) téh jadi panyalindungan keur maranéhna."
    },
    {
      "sura": 19,
      "verse": 82,
      "text": "(Anu sabenerna mah) lain kitu! Éta (pangéran-pangéran) téh bakal ingkar kana ibadah maranéhna, malah éta (pangéran-pangéran) téh bakal (malik) jadi musuh maranéhna."
    },
    {
      "sura": 19,
      "verse": 83,
      "text": "Naha hidep (Muhammad) henteu niténan kitu yén Kami geus ngutus sétan-sétan ka jalma-jalma kapir pikeun ngagoda maranéhna kalayan sabener-benerna (kana ma’siat)?"
    },
    {
      "sura": 19,
      "verse": 84,
      "text": "Ku kituna, hidep (Muhammad) ulah rék buru-buru (ménta siksa) keur maranéhna, lantaran saenyana Kami geus ngitung kalayan taliti (iraha datangna éta siksa) pikeun maranéhna."
    },
    {
      "sura": 19,
      "verse": 85,
      "text": "(Nyaéta) poéan (waktu) Kami ngumpulkeun jalma-jalma anu takwa ka (Pangéran) Nu Mahawelas, kalayan (lir ibarat) kapilah anu dipikahormat."
    },
    {
      "sura": 19,
      "verse": 86,
      "text": "Kami ngagiring jalma-jalma anu doraka ka naraka Jahanam dina kaayaan hanaang."
    },
    {
      "sura": 19,
      "verse": 87,
      "text": "Maranéhna moal meunang sapa’at (pitulung) kajaba jalma anu geus nyieun jangji pasini sareng (Pangéran) Nu Mahawelas 557)"
    },
    {
      "sura": 19,
      "verse": 88,
      "text": "Maranéhna (jalma-jalma kapir) ngomong, “(Pangéran) Nu Mahawelas téh kagungan putra.”"
    },
    {
      "sura": 19,
      "verse": 89,
      "text": "Saenyana maranéhna téh geus ngadatangkeun hiji hal (carita) nu kacida mungkarna."
    },
    {
      "sura": 19,
      "verse": 90,
      "text": "Ampir baé langit bencar, bumi bejad, (jeung) gunung-gunung runtuh"
    },
    {
      "sura": 19,
      "verse": 91,
      "text": "lantaran maranéhna (jalma-jalma kapir) nyebutkeun yén (Pangéran) Nu Mahawelas kagungan putra."
    },
    {
      "sura": 19,
      "verse": 92,
      "text": "Henteu sapantesna (Pangéran) Nu Mahawelas téh kagungan putra."
    },
    {
      "sura": 19,
      "verse": 93,
      "text": "(Apan) teu aya hiji mahluk ogé di langit atawa di bumi, kajaba bakal datang ka (Pangéran) Nu Mahawelas salaku hamba."
    },
    {
      "sura": 19,
      "verse": 94,
      "text": "Saenyana Mantenna (Allah) geus nangtukeun jumlah maranéhna jeung ngitung-ngitung maranéhna ku itungan anu taliti."
    },
    {
      "sura": 19,
      "verse": 95,
      "text": "Kabéh bakal datang ka Mantenna dina Poé Kiamat saurang-saurang."
    },
    {
      "sura": 19,
      "verse": 96,
      "text": "Saenyana jalma-jalma anu iman tur milampah amal soléh, Allah bakal neundeun rasa deudeuh (dina haté aranjeunna)."
    },
    {
      "sura": 19,
      "verse": 97,
      "text": "Sabenerna Kami geus méré gampang éta (Al-Qur’an ku) maké basa hidep (Muhammad), sangkan hidep (bisa) méré béja hadé ku éta (Al-Qur’an) ka jalma-jalma anu takwa, ogé méré pépéling ku éta (Al-Qur’an) ka kaom anu mantangul."
    },
    {
      "sura": 19,
      "verse": 98,
      "text": "Geus kacida lobana umat manusa saméméh maranéhna anu geus dibinasakeun ku Kami. Naha kungsi kitu hidep (Muhammad) ningali salah saurang ti maranéhna, atawa hawar-hawar ngadéngé haréwosan maranéhna?"
    },
    {
      "sura": 20,
      "verse": 1,
      "text": "Ṭā Hā. 558)"
    },
    {
      "sura": 20,
      "verse": 2,
      "text": "Kami teu nurunkeun Al-Qur’an ka hidep (Muhammad) supaya (hirup) hidep jadi susah,"
    },
    {
      "sura": 20,
      "verse": 3,
      "text": "tapi (supaya jadi) pépéling pikeun jalma-jalma anu sieun (ka Allah)."
    },
    {
      "sura": 20,
      "verse": 4,
      "text": "Lungsur ti (Allah) anu ngadamel bumi sareng langit anu luhur,"
    },
    {
      "sura": 20,
      "verse": 5,
      "text": "Nu Mahawelas anu istiwā di ‘Arsy. 559)"
    },
    {
      "sura": 20,
      "verse": 6,
      "text": "Kagungan Mantenna sagala anu aya di langit jeung nu aya di bumi, tur anu aya di antarana, ogé sagala anu aya di jero taneuh."
    },
    {
      "sura": 20,
      "verse": 7,
      "text": "Saupama hidep (Muhammad) rék narikkeun sora, saenyana Mantenna mah uninga kana (sagala) rasiah ogé anu leuwih buni deui (tibatan éta)."
    },
    {
      "sura": 20,
      "verse": 8,
      "text": "Allah, taya pangéran iwal ti Mantenna. Mantenna kagungan jenengan-jenengan anu saé."
    },
    {
      "sura": 20,
      "verse": 9,
      "text": "Naha geus nepi ka hidep (Muhammad) carita ngeunaan Musa?"
    },
    {
      "sura": 20,
      "verse": 10,
      "text": "Waktu ningali seuneu, anjeunna teras nyarios ka kulawargana, “Caricing nya aranjeun (di dieu)! Saenyana kuring ningali seuneu, sugan baé kuring bisa mawa obor keur aranjeun tina éta (seuneu), atawa kuring meunang pituduh di éta (tempat) seuneu.”"
    },
    {
      "sura": 20,
      "verse": 11,
      "text": "Waktu geus datang ka éta tempat, anjeunna digeroan, “Hé Musa!"
    },
    {
      "sura": 20,
      "verse": 12,
      "text": "Saenyana Kami téh Allah, Pangéran hidep. Atuh prak geura laan éta dua tarumpah hidep! Saenyana hidep téh aya di léngkob Tuwā anu suci."
    },
    {
      "sura": 20,
      "verse": 13,
      "text": "Kami geus milih hidep (jadi rasul). Ku sabab kitu, prak geura regepkeun naon anu rék diwahyukeun (ka anjeun)!"
    },
    {
      "sura": 20,
      "verse": 14,
      "text": "Saenyana Kami téh Allah. Teu aya pangéran iwal ti Kami, mangka geura ibadah ka Kami jeung pék adegkeun salat pikeun miéling ka Kami!"
    },
    {
      "sura": 20,
      "verse": 15,
      "text": "Saenyana Kiamat téh pasti bakal datang. Ngahaja Kami ngarasiahkeun (waktuna), supaya saban-saban diri meunang wawales tina sagala naon anu geus dipilampah ku manéhna."
    },
    {
      "sura": 20,
      "verse": 16,
      "text": "Kadé hidep ulah daék disasarkeun ku jalma anu teu iman kana éta (Poé Kiamat), tur sok nurutkeun kana hawa napsuna, sabab (lamun kitu) engké hidep bakal binasa.”"
    },
    {
      "sura": 20,
      "verse": 17,
      "text": "(Allah ngadawuh,) “Ari éta naon dina leungeun katuhu hidep, hé Musa?”"
    },
    {
      "sura": 20,
      "verse": 18,
      "text": "Musa ngawaler, “Ieu téh iteuk abdi anu sok dianggé tetekenan ku abdi, sareng (kanggé) ngeprakkeun (daun) kanggo domba abdi, sareng (kanggo) kaperyogian-kaperyogian abdi anu sanésna.”"
    },
    {
      "sura": 20,
      "verse": 19,
      "text": "Allah ngadawuh, “Alungkeun éta (iteuk téh), hé Musa!”"
    },
    {
      "sura": 20,
      "verse": 20,
      "text": "Nya Musa ngalungkeun éta (iteuk), na atuh ujug-ujug jleg baé éta (iteuk téh) jadi oray nu ngaléor kalayan gesit pisan."
    },
    {
      "sura": 20,
      "verse": 21,
      "text": "Allah ngadawuh, “Sok cokot éta (oray téh), tong sieun! Da Kami bakal mulangkeun deui éta oray kana wujudna nu mimiti (nyaéta iteuk)!"
    },
    {
      "sura": 20,
      "verse": 22,
      "text": "Tuluy dempét leungeun hidep dina kélék hidep, mangka éta leungeun bakal kaluar (tina kélék anjeun) sumirat bodas, bari jeung taya cawadeunana. (Tah éta téh) mujijat anu séjénna (keur anjeun)."
    },
    {
      "sura": 20,
      "verse": 23,
      "text": "Sangkan Kami (bisa) némbongkeun ka hidep sawaréh tina tanda-tanda (kakawasaan) Kami anu pohara gedéna."
    },
    {
      "sura": 20,
      "verse": 24,
      "text": "Geura indit anjeun ka Fir’aun, saenyana manéhna téh geus kalangsu.”"
    },
    {
      "sura": 20,
      "verse": 25,
      "text": "Musa ngawaler, “Nun Gusti Pangéran abdi, jembarkeun dada abdi,"
    },
    {
      "sura": 20,
      "verse": 26,
      "text": "gampilkeun urusan abdi,"
    },
    {
      "sura": 20,
      "verse": 27,
      "text": "sareng leupaskeun gangguan tina lisan abdi,"
    },
    {
      "sura": 20,
      "verse": 28,
      "text": "supaya maranéhna ngartos kana cariosan abdi."
    },
    {
      "sura": 20,
      "verse": 29,
      "text": "Ogé pamugi Gusti ngangkat hiji jalmi anu tiasa ngabantosan abdi ti antawis kulawargi abdi,"
    },
    {
      "sura": 20,
      "verse": 30,
      "text": "(nyaéta) Harun sadérék abdi."
    },
    {
      "sura": 20,
      "verse": 31,
      "text": "Paparin kakuatan abdi ku (ayana) anjeunna,"
    },
    {
      "sura": 20,
      "verse": 32,
      "text": "sareng ilukeun anjeunna dina (sagala rupi) urusan abdi,"
    },
    {
      "sura": 20,
      "verse": 33,
      "text": "supados abdi sadaya tiasa tasbéh ka Gusti saseueur-seueurna,"
    },
    {
      "sura": 20,
      "verse": 34,
      "text": "sareng tiasa dikir ka Gusti saseueur-seueurna."
    },
    {
      "sura": 20,
      "verse": 35,
      "text": "Saleresna Gusti téh Maha Ningali (kana kaayaan) abdi sadaya.”"
    },
    {
      "sura": 20,
      "verse": 36,
      "text": "(Allah ngadawuh,) “Saenyana paménta hidep téh geus diijabah, hé Musa.”"
    },
    {
      "sura": 20,
      "verse": 37,
      "text": "Tétéla Kami geus maparin ni’mat ka hidep sababaraha kali."
    },
    {
      "sura": 20,
      "verse": 38,
      "text": "(Nyaéta) waktu Kami ngailhamkeun ka indung hidep (hiji) perkara anu diilhamkeun (ku Kami ka manéhna)"
    },
    {
      "sura": 20,
      "verse": 39,
      "text": "“Pék simpen éta (orok Musa) téh di jero peti, tuluy palidkeun éta (peti téh) di wahangan (Nil), mangka éta wahangan bakal mawa éta (peti) ka mungguh cai, tah éngké éta (orok téh) bakal dipulung ku (Fir’aun) musuh Kami jeung musuh anjeun (Musa).” Kami geus namplokkeun kadeudeuh ka hidep, supaya hidep diasuh dina panalingaan Kami.”"
    },
    {
      "sura": 20,
      "verse": 40,
      "text": "(Ogé sing inget) waktu lanceuk hidep nu awéwé leumpang (manggihan kulawarga Fir’aun) tuluy nyarita (ka maranéhna), “Naha kénging abdi nuduhkeun ka aranjeun jalmi anu bakal tiasa ngurus éta (orok)?” Nya Kami mulangkeun hidep ka indung hidep sangkan manéhna ngarasa tengtrem jeung henteu nalangsa deui. Hidep ogé (Musa) kungsi maéhan hiji jalma, tuluy Kami nyalametkeun hidep tina éta kasusah, jeung Kami nguji hidep ku rupa-rupa ujian, tuluy hidep nganjrek sababaraha taun lilana di antara pangeusi nagri Madyan, tuluy hidep datang (ka ieu léngkob) pas dina waktu anu geus ditangtukeun, hé Musa!"
    },
    {
      "sura": 20,
      "verse": 41,
      "text": "Kami geus milih hidep pikeun (jadi rasul) keur Kami."
    },
    {
      "sura": 20,
      "verse": 42,
      "text": "Jung hidep jeung dulur hidep geura indit bari mawa tanda-tanda (kakawasaan) Kami, ngan kadé hidep duaan ulah kapopohokeun tina dikir ka Kami!"
    },
    {
      "sura": 20,
      "verse": 43,
      "text": "Bral geura arindit hidep duaan ka Fir’aun, sabab sabenerna manéhna téh geus kalangsu."
    },
    {
      "sura": 20,
      "verse": 44,
      "text": "Pok omongkeun ku hidep duaan ka manéhna (Fir’aun) basa nu lemes sugan baé manéhna jadi sadar atawa boga kasieun."
    },
    {
      "sura": 20,
      "verse": 45,
      "text": "Duanana ngawaler, “Nun Gusti Pangéran abdi sadaya, saleresna abdi sadaya ngaraos rémpan boh bilih manéhna téh (kalah ka) nyiksa abdi sadaya, atanapi tambah kalangsu.”"
    },
    {
      "sura": 20,
      "verse": 46,
      "text": "Allah ngadawuh, “Hidep duaan ulah rémpan, (sabab) saenyana Kami marengan hidep duaan. Kami ogé ngadéngékeun sarta ningalikeun.”"
    },
    {
      "sura": 20,
      "verse": 47,
      "text": "Ku kituna, jung geura datangan Fir’aun téh ku hidep duaan, tuluy caritakeun ku hidep duaan, “Sebenerna kuring duaan téh utusan Pangéran anjeun. Ku kituna, geura leupaskeun Bani lsraél (supaya) babareng jeung kuring duaan (kaluar ti nagri Mesir), jeung poma anjeun ulah rék nyiksa maranéhna, (sabab) sabenerna kuring duaan téh dongkap ka salira bari ngabantun mujijat ti Pangéran anjeun. Ari kasalametan téh mung kanggo jalmi anu tumut kana pituduh"
    },
    {
      "sura": 20,
      "verse": 48,
      "text": "Sabenerna geus diwahyukeun ka kuring saréréa yén sabenerna siksaan téh pikeun saha baé jalma anu ngabohongkeun tur ngabalieur.”"
    },
    {
      "sura": 20,
      "verse": 49,
      "text": "Fir’aun nanya, “Naha saha kitu ari pangéran aranjeun duaan téh, hé Musa?”"
    },
    {
      "sura": 20,
      "verse": 50,
      "text": "Musa ngawaler, “Pangéran abdi sadaya téh nyaéta Gusti anu parantos maparin rupa ka sadaya mahluk, teras Mantenna téh maparin pituduh.”"
    },
    {
      "sura": 20,
      "verse": 51,
      "text": "Fir’aun nanya, “Kumaha atuh nasib (kaayaan) umat-umat anu baheula?”"
    },
    {
      "sura": 20,
      "verse": 52,
      "text": "Musa ngawaler, “Élmu ngeunaan éta (perkara) mah aya di mungguhing Pangéran abdi (anu kaunggel) dina Kitab (Loh Mahpud). Pangéran abdi moal kaliru sarta moal lali.”"
    },
    {
      "sura": 20,
      "verse": 53,
      "text": "(Mantenna) anu geus ngajadikeun ieu bumi téh ngampar pikeun aranjeun, jeung geus ngajadikeun di éta bumi téh mangpirang-pirang jalan pikeun aranjeun, jeung nurunkeun cihujan ti langit, tuluy Kami ngaluarkeun ku éta cihujan téh rupa-rupa tutuwuhan."
    },
    {
      "sura": 20,
      "verse": 54,
      "text": "Pék aranjeun geura dalahar, jeung prak geura arangon ingon-ingon aranjeun! Saenyana dina éta (perkara) téh bener-bener aya tanda-tanda (kakawasaan Allah) pikeun jalma-jalma anu boga pikiran anu jembar."
    },
    {
      "sura": 20,
      "verse": 55,
      "text": "Tina éta (taneuh) Kami nyiptakeun aranjeun, kana éta (taneuh) Kami bakal mulangkeun aranjeun, jeung tina éta (taneuh) Kami bakal ngaluarkeun aranjeun sakali deui."
    },
    {
      "sura": 20,
      "verse": 56,
      "text": "Kami tétéla geus némbongkeun ka manéhna (Fir’aun) sakabéh tanda-tanda (kakawasaan) Kami, tapi manéhna (keukeuh) ngabohongkeun sarta nolak (narima bebeneran)."
    },
    {
      "sura": 20,
      "verse": 57,
      "text": "Fir’aun ngomong, “Naha (maksud) anjeun datang ka kami téh rék ngusir kami ti nagri kami (sorangan) ku sihir anjeun, Hé Musa?"
    },
    {
      "sura": 20,
      "verse": 58,
      "text": "(Mun kitu mah) kami ogé pasti (sanggup) ngadatangkeun sihir nu sabanding ka anjeun. Ku kituna, hayu urang nyieun jangji (adu jajatén) ti antara kami jeung anjeun anu moal disulayaan boh ku kami atawa ku anjeun, di hiji lapang anu lega.”"
    },
    {
      "sura": 20,
      "verse": 59,
      "text": "Musa ngajawab, “(Heug kuring) jangji ka aranjeun. Waktuna (adu jajatén) téh dina poé lebaran jeung omat balaréa kudu dikumpulkeun (ku aranjeun ti) isuk kénéh.”"
    },
    {
      "sura": 20,
      "verse": 60,
      "text": "Fir’aun terus ngaléos. Manéhna (satékah polah) ngumpulkeun tipu dayana (nyaéta tukang-tukang sihir. Nya sanggeus karumpul kabéh), tuluy manéhna datang (ka tempat jeung waktu nu geus dijangjikeun téa)."
    },
    {
      "sura": 20,
      "verse": 61,
      "text": "Musa nyarios ka maranéhna (nyaéta ka tukang-tukang sihirna Fir’aun), “Cilaka aranjeun! Poma aranjeun ulah rék jijieunan bohong ka Allah, nu ngalantarankeun Mantenna nibankeun siksaan ka aranjeun, jeung saenyana kacida rugina jalma anu sok jijieunan bohong mah.”"
    },
    {
      "sura": 20,
      "verse": 62,
      "text": "Nya (ngadéngé kitu mah) maranéhna (tukang-tukang sihir Fir’aun téh) pasalia paham di antara maranéhna sorangan ngeunaan éta urusan, bari pating kecewis."
    },
    {
      "sura": 20,
      "verse": 63,
      "text": "Maranéhna (ahirna mah) nyarita, “(Ah) sabenerna mah ieu jalma nu duaan téh (taya lian iwal ti) tukang sihir anu hayang ngusir aranjeun ti nagri aranjeun ku sihir maranéhna duaan, jeung (hayang) ngancurkeun cara hirup aranjeun anu luhung."
    },
    {
      "sura": 20,
      "verse": 64,
      "text": "Prak geura kumpulkeun tipu daya (sihir) aranjeun, tuluy geura makalangan aranjeun bari ngabaris. Saenyana kacida bagja pihak anu meunang dina poé ieu.”"
    },
    {
      "sura": 20,
      "verse": 65,
      "text": "Celengkeung maranéhna ngomong, “Hé Musa, saha anu rék ngamimitian ngalungkeun téh, anjeun atawa kami?”"
    },
    {
      "sura": 20,
      "verse": 66,
      "text": "Musa ngawaler, “Pék aranjeun baé nu ngalungkeun ti heula!” Ujug-ujug éta tambang-tambang jeung iteuk-iteuk maranéhna téh katingalina ku Musa mah patinglaléor (siga oray), ku sabab sihir maranéhna."
    },
    {
      "sura": 20,
      "verse": 67,
      "text": "Mangka, ngagerentes dina manah Musa (rasa) kasieun."
    },
    {
      "sura": 20,
      "verse": 68,
      "text": "Kami (Allah) ngadawuh, “Tong sieun, sabab hidep téh sabenerna leuwih unggul!"
    },
    {
      "sura": 20,
      "verse": 69,
      "text": "Sok alungkeun éta (iteuk) nu aya dina leungeun katuhu hidep. Éta (iteuk) téh tangtu bakal ngalegleg sagala jijieunan maranéhna. Saenyana jijieunan maranéhna téh ngan ukur tipu daya tukang sihir, jeung moal bisa unggul éta tukang sihir ti beulah mana baé manéhna datang.”"
    },
    {
      "sura": 20,
      "verse": 70,
      "text": "Nya brek baé atuh éta tukang-tukang sihir téh nyuuh sujud (bari) nyarita, “Abdi sadaya ayeuna mah parantos iman ka Pangéranana Harun sareng Musa.”"
    },
    {
      "sura": 20,
      "verse": 71,
      "text": "Fir’aun nyarita, “Naha maranéh bet (langsung) iman ka Musa samaméh diidinan ku kami! Boa-boa manéhna téh geus ngajarkeun élmu sihir ka maranéh. Ku lantaran kitu, kami pasti bakal ngabuntungan leungeun-leungeun jeung suku-suku maranéh kalayan sungsang, jeung bakal nyalib maranéh dina tangkal-tangkal korma. Maranéh pasti bakal nyaho saha ti antara kami anu leuwih beurat jeung leuwih langgeng siksana.”"
    },
    {
      "sura": 20,
      "verse": 72,
      "text": "Maranéhna ngomong, “Kuring saréréa moal rék ngautamakeun anjeun (Fir’aun) tibatan bukti-bukti anu jelas anu geus datang ka kuring saréréa, ogé tibatan (Allah) anu geus nyiptakeun kuring saréréa. Ku sabab kitu, pék geura tibankeun éta (hukuman) nu ku anjeun (geus) diputuskeun téh, da saenyana anjeun mah ngan ukur (bisa) nibankeun hukuman dina kahirupan dunya wungkul."
    },
    {
      "sura": 20,
      "verse": 73,
      "text": "Saenyana kuring saréréa bener-bener geus iman ka Pangéran kuring saréréa, supados Mantenna ngahapunten kana sadaya kasalahan kuring saréréa katut (dosa) sihir anu dilaksanakeun ku kuring saréréa lantaran dipaksa ku anjeun. Allah téh langkung saé (wawalesna) tur langkung langgeng (siksaana-Na).”"
    },
    {
      "sura": 20,
      "verse": 74,
      "text": "Saenyana saha baé anu datang ka Pangéranana dina kaayaan doraka, nya keur manéhna naraka Jahanam. Di dinya téh manéhna (diganggayong) paéh henteu hirup ogé henteu."
    },
    {
      "sura": 20,
      "verse": 75,
      "text": "(Sabalikna) saha baé anu sumping ka Pangéranana dina kaayaan iman (tur) tétéla geus milampah amal soléh, nya keur aranjeunna darajat anu luhur."
    },
    {
      "sura": 20,
      "verse": 76,
      "text": "(Nyaéta) sawarga Aden anu cur-cor di handapeunana walungan-walungan. Aranjeunna langgeng di dinya. Tah éta téh ganjaran jalma anu sok ngajaga kasucian dirina."
    },
    {
      "sura": 20,
      "verse": 77,
      "text": "Sabenerna Kami geus maparin wahyu ka Musa, “Jung hidep geura indit ti peuting jeung hamba-hamba Kami (Bani Israél), tuluy teunggeul éta laut (Merah) téh ku hidep sangkan jadi jalan nu garing keur maranéhna. Hidep teu kudu hariwang (bakal) kasusul jeung teu kudu rémpan (bakal tilelep).”"
    },
    {
      "sura": 20,
      "verse": 78,
      "text": "Nya Fir’aun jeung wadyabaladna ngudag Bani Israél. Na atuh (barang sup maranéhna kana jalan di éta laut) leb baé ombak éta laut téh ngagulung neuleumkeun maranéhna."
    },
    {
      "sura": 20,
      "verse": 79,
      "text": "Fir’aun téh (tétéla) geus nyasarkeun kaomna jeung teu pisan-pisan méré pituduh ka maranéhna"
    },
    {
      "sura": 20,
      "verse": 80,
      "text": "Hé Bani Israél, saenyana Kami geus nyalametkeun maranéh ti musuh maranéh, geus nyieun jangji pasini jeung maranéh di sabeulah katuhueun gunung (Sinai), jeung geus nurunkeun keur maranéh Manna jeung Salwá."
    },
    {
      "sura": 20,
      "verse": 81,
      "text": "Pék geura dalahar ku maranéh tina (sawaréh) rejeki anu hadé anu geus dibikeun ku Kami ka maranéh, jeung poma ulah rék kalangsu nu nyababkeun maranéh meunang bebendu ti Kami. Saha baé anu meunang bebendu ti Kami, nya tétéla manéhna pasti cilaka."
    },
    {
      "sura": 20,
      "verse": 82,
      "text": "Saenyana Kami téh bener-bener jembar pangampura ka jalma anu tobat sarta iman tur milampah amal soléh, tuluy manéhna tetep panceg dina pituduh."
    },
    {
      "sura": 20,
      "verse": 83,
      "text": "Hé Musa, naon sababna hidep maké buru-buru ninggalkeun kaom hidep?"
    },
    {
      "sura": 20,
      "verse": 84,
      "text": "Musa ngawaler, “Maranéhna nuju nyusul nuturkeun tapak lacak abdi. Anapon (maksad) abdi énggal-énggal nepangan Gusti téh, supados Gusti rido (ka abdi).”"
    },
    {
      "sura": 20,
      "verse": 85,
      "text": "Allah ngadawuh, “Saenyana Kami geus nguji kaom hidep waktu (maranéhna ditinggalkeun ku) hidep, tah maranéhna téh ayeuna geus disasarkeun ku Samiri.”"
    },
    {
      "sura": 20,
      "verse": 86,
      "text": "Nya Musa mulang ka kaomna bari ambek tur handeueul. Musa ngagero, “Hé kaom kuring, apan Pangéran aranjeun téh geus ngajangjikeun ka aranjeun jangji anu hadé? Naha lila teuing éta jangji téh keur aranjeun? Atawa mémang aranjeun téh hayang meunang bebendu ti Pangéran aranjeun, nepi ka aranjeun (wani-wani) jalir kana jangji pasini ka kuring?”"
    },
    {
      "sura": 20,
      "verse": 87,
      "text": "Maranéhna ngajawab, “Abdi sadaya henteu ngahaja jalir kana jangji pasini ka anjeun, tapi abdi sadaya pan dipiwarang ngangkut babawaan (anu beurat) tina sabagian perhiasan kaom (Fir’aun), tah ku abdi sadaya éta (babawaan) téh dialungkeun (kana seuneu). Kitu deui Samiri."
    },
    {
      "sura": 20,
      "verse": 88,
      "text": "Tuluy (tina éta lombang seuneu téa) Samiri ngaluarkeun pikeun maranéhna (arca) anak sapi anu bisa disada, tuluy maranéhna ngomong, ‘Tah ieu pangéran maranéh jeung pangéran Musa téh, tapi Musa mah geus pohoeun.’”"
    },
    {
      "sura": 20,
      "verse": 89,
      "text": "Naha maranéhna henteu niténan kitu yén éta (arca anak sapi téh) teu bisaeun ngajawab omongan maranéhna, ogé teu kawasa (nibankeun) madarat atawa (méré) mangpa’at ka maranéhna?"
    },
    {
      "sura": 20,
      "verse": 90,
      "text": "Padahal saméméhna tétéla Harun geus nyarita ka maranéhna, “Hé kaom kuring, saenyana aranjeun téh didoja ku éta (arca anak sapi). Saenyana Pangéran aranjeun mah (Allah) Nu Mahawelas. Ku sabab kitu, sok tuturkeun kuring jeung omat kudu ta’at kana paréntah kuring.”"
    },
    {
      "sura": 20,
      "verse": 91,
      "text": "Maranéhna nembalan, “Kami bakal tetep nyembah éta (arca anak sapi), nepi ka Musa mulang ka urang saréréa.”"
    },
    {
      "sura": 20,
      "verse": 92,
      "text": "Musa nyentak, “Hé Harun, naon nu ngahalangan anjeun (pikeun nyegah maranéhna), waktu anjeun ningali maranéhna sasar."
    },
    {
      "sura": 20,
      "verse": 93,
      "text": "Naha anjeun henteu tumut deui ka kuring? Atawa anjeun téh ngahaja wangkelang kana paréntah kuring?”"
    },
    {
      "sura": 20,
      "verse": 94,
      "text": "Harun ngawaler, “Hé dulur saindung kuring, tong ngajenggut jangot jeung (buuk dina) sirah kuring! Saenyana kuring téh hariwang sok bisi anjeun bakal nyarita kieu (ka kuring), ‘Anjeun téh geus ngabaruntakkeun Bani Israél jeung henteu ngaéstokeun papatah ti kuring.’”"
    },
    {
      "sura": 20,
      "verse": 95,
      "text": "Musa nyentak (ka Samiri), “Naon alesan manéh (bet kitu peta), hé Samiri?”"
    },
    {
      "sura": 20,
      "verse": 96,
      "text": "Samiri némbal, “Kuring ningal hiji perkara anu teu kataringalieun ku maranéhna, nya kuring nyokot sakeupeul (taneuh) tina tapak rasul (Jibril), teras éta (taneuh) téh ku kuring dialungkeun (kana lombang seuneu). Kitu tah (haréwos) hawa napsu kuring ngadongsok ka kuring.”"
    },
    {
      "sura": 20,
      "verse": 97,
      "text": "Musa nyentak (deui ka Samiri), “Jor manéh geura nyingkah (hé Samiri)! Saenyana hak manéh hirup (di dunya) ngan saukur bisa ngomong. Tong nyabak (ka kuring)! Saenyana keur manéh aya (hukuman) anu geus disadiakeun (di ahérat) anu moal bisa disingkahan ku manéh. Ténjo ku manéh pangéran manéh anu terus disembah-sembah ku manéh. Ku kami éta (arca anak sapi) téh rék diduruk, tuluy rék diawur-awur (ruhakna) ka laut nepi ka ambarayah.”"
    },
    {
      "sura": 20,
      "verse": 98,
      "text": "Saenyana Pangéran aranjeun téh Allah anu teu aya deui Pangéran iwal ti Mantenna. Élmu-Na ngalimpudan sagala perkara."
    },
    {
      "sura": 20,
      "verse": 99,
      "text": "Tah kitu, Kami nyaritakeun ka hidep (Muhammad) sawaréh tina carita-carita (umat) anu geus kaliwat, jeung saenyana Kami geus maparin ka hidep (Muhammad) hiji pépéling (Al-Qur’an) ti mungguhing Kami."
    },
    {
      "sura": 20,
      "verse": 100,
      "text": "Saha baé anu ngabalieur tina éta (Al-Qur’an), manéhna pasti bakal nanggung dosa gedé dina Poé Kiamat."
    },
    {
      "sura": 20,
      "verse": 101,
      "text": "Maranéhna langgeng di dinya. Kacida goréngna tanggungan dosa maranéhna dina Poé Kiamat."
    },
    {
      "sura": 20,
      "verse": 102,
      "text": "(Nyaéta) poéan (waktu) sangkakala ditiup. Dina poé harita Kami bakal ngumpulkeun jalma-jalma doraka dina kaayaan (beungeutna) biru (geuneuk maleukmeuk)."
    },
    {
      "sura": 20,
      "verse": 103,
      "text": "Maranéhna pating haréwos jeung papada baturna, “Geuning maranéh téh henteu cicing (di alam dunya) anging ukur sapuluh poé.”"
    },
    {
      "sura": 20,
      "verse": 104,
      "text": "Kami leuwih nyaho kana sagala anu diomongkeun ku maranéhna, waktu jalma anu pangjejegna jalan (hirupna) ti antara maranéhna nyarita, “Saenyana maranéh téh henteu cicing (di alam dunya) anging ngan ukur sapoé (lilana).”"
    },
    {
      "sura": 20,
      "verse": 105,
      "text": "Maranéhna nanya ka hidep (Muhammad) ngeunaan gunung-gunung. Sok jawab ku hidep, “Pangéran kuring bakal ngancurkeun éta gunung-gunung (dina Poé Kiamat) saancur-ancurna."
    },
    {
      "sura": 20,
      "verse": 106,
      "text": "Tuluy Mantenna bakal ngajadikeun éta (urut gunung-gunung téh) jadi rata,"
    },
    {
      "sura": 20,
      "verse": 107,
      "text": "(nepi ka) anjeun moal ningali deui aya taneuh anu legok atawa menjul.”"
    },
    {
      "sura": 20,
      "verse": 108,
      "text": "Dina poé harita, maranéhna bakal (ngabring) nuturkeun (malaikat) anu ngagero bari henteu pungkal-péngkol. Kabéh sora jadi simpé lantaran (sieun) ku (Allah) Nu Mahaasih, nepi ka hidep moal ngadéngé (waktu harita) iwal ti ngan saukur (sora) pating kecewis."
    },
    {
      "sura": 20,
      "verse": 109,
      "text": "Dina poé harita moal aya gunana sapa’at, kajaba (sapa’atna) jalma anu diwidian ku (Allah) Nu Mahaasih, ogé anu Mantenna parantos rido kana ucapanana."
    },
    {
      "sura": 20,
      "verse": 110,
      "text": "Mantenna uninga ka sagala anu aya di hareupeun maranéhna (anu bakal kajadian) jeung sagala anu aya di satukangeun maranéhna (anu enggeus kajadian), sedengkeun ari élmu maranéhna mah moal bisa ngawengku élmuna Allah."
    },
    {
      "sura": 20,
      "verse": 111,
      "text": "Sadaya raray ngeluk tungkul payuneun (Allah) Nu Mahahirup (tur) Nu Mahajumeneng. Tétéla kacida rugina jalma anu sok milampah kadoliman."
    },
    {
      "sura": 20,
      "verse": 112,
      "text": "Saha baé anu milampah (amal) anu soléh, bari (dina kaayaan) iman, mangka manéhna teu (kudu) ngarasa hariwang (bakal) didoliman atawa dikurangan hakna."
    },
    {
      "sura": 20,
      "verse": 113,
      "text": "Tah kitu, Kami geus nurunkeun éta (Al-Qur’an) téh dina basa Arab, jeung Kami geus mindeng ngajelaskeun dina éta (Al-Qur’an) rupa-rupa ancaman, supaya maranéhna takwa, atawa sangkan (éta Al-Qur’an téh) bisa ngahudangkeun kaéling maranéhna."
    },
    {
      "sura": 20,
      "verse": 114,
      "text": "Mahaluhung Allah, Raja anu saleresna. Poma hidep (Muhammad) ulah rék gurunggusuh maca Al-Qur’an saméméh jangkep turunna wahyu ka hidep, 560) sarta pék ngadoa, “Nun Gusti Pangéran abdi, tambihan (deui) élmu abdi!”"
    },
    {
      "sura": 20,
      "verse": 115,
      "text": "Sabenerna Kami baheula geus ngawanti-wanti ka Adam, ngan manéhna pohoeun, tapi Kami henteu manggihan yén manéhna ngahaja (migawé éta dosa)."
    },
    {
      "sura": 20,
      "verse": 116,
      "text": "(Nyaéta) waktu Kami ngadawuh ka para malaikat, “Geura sarujud ka Adam!” Atuh brek baé aranjeunna sujud, kajaba Iblis. Manéhna mah nolak."
    },
    {
      "sura": 20,
      "verse": 117,
      "text": "Teras Kami ngadawuh, “Hé Adam, saenyana ieu (Iblis) téh musuh anjeun jeung istri anjeun. Ku kituna, poma manéhna tong nepi ka ngaluarkeun anjeun duaan ti sawarga, (sabab) lamun kitu anjeun bakal cilaka.”"
    },
    {
      "sura": 20,
      "verse": 118,
      "text": "Saenyana aya (jaminan) pikeun anjeun di dinya (sawarga), anjeun moal ngalaman lapar jeung moal bubuligiran."
    },
    {
      "sura": 20,
      "verse": 119,
      "text": "Saenyana di sawarga mah anjeun téh moal halabhab jeung kapanasan."
    },
    {
      "sura": 20,
      "verse": 120,
      "text": "Tuluy sétan ngaharéwos ka Adam. Pokna, “Hé Adam, naha anjeun daék teu ku kuring dituduhkeun kana tangkal Huldi jeung karajaan anu moal ancur binasa?”"
    },
    {
      "sura": 20,
      "verse": 121,
      "text": "Nya duanana (Adam jeung Hawa) ngadahar (buah) tina éta (tangkal Huldi). Atuh bréh baé katémbong orat duanana. Maranéhna duaan buru-buru nutupan oratna ku dangdaunan sawarga. Tah Adam (harita) geus ma’siat ka Pangéranana jeung sasar. 561)"
    },
    {
      "sura": 20,
      "verse": 122,
      "text": "(Allah) milih anjeunna, 562) nya Mantenna nampi tobatna sareng maparin pituduh."
    },
    {
      "sura": 20,
      "verse": 123,
      "text": "Allah ngadawuh, “Geura turun aranjeun kabéh ti ieu (sawarga). Sabagian ti (rundayan) aranjeun (bakal) jadi musuh keur sabagianana deui. Tah engké lamun datang ka aranjeun pituduh ti Kami, saha baé anu tumut kana éta pituduh, manéhna moal sasar tur moal cilaka"
    },
    {
      "sura": 20,
      "verse": 124,
      "text": "(Sabalikna) saha baé anu ngabalieur tina pépéling Kami, pasti manéhna bakal ngarandapan hirup anu rupek, jeung Kami bakal ngumpulkeun manéhna dina Poé Kiamat dina kaayaan lolong."
    },
    {
      "sura": 20,
      "verse": 125,
      "text": "Manéhna nyarita, “Nun Gusti Pangéran abdi, ku naon bet ngempelkeun abdi dina kaayaan lolong, padahal abdi téh kapungkur mah ningali?”"
    },
    {
      "sura": 20,
      "verse": 126,
      "text": "Allah ngadawuh, “Tah kitu. Baheula kungsi datang ka manéh ayat-ayat Kami, tuluy manéh mopohokeun éta (ayat-ayat Kami). Ku sabab kitu, dina poé ieu mah (giliran) manéh nu dipopohokeun (ku Kami).”"
    },
    {
      "sura": 20,
      "verse": 127,
      "text": "Tah kitu Kami males jalma anu kaleuleuwihi jeung teu iman kana ayat-ayat Pangéranana. Ari siksaan di ahérat téh leuwih beurat tur langgeng."
    },
    {
      "sura": 20,
      "verse": 128,
      "text": "Naha teu jadi pituduh kitu keur maranéhna (jalma-jalma musrik) yén geus pohara lobana Kami ngabinasakeun umat-umat saméméh maranéhna, padahal maranéhna téh sok ngaliwat ka (urut) tempat-tempat pamatuhanana? Sabenerna dina éta pérkara téh bener-bener aya tanda-tanda (kakawasaan Allah) pikeun jalma-jalma anu boga pikiran anu jembar."
    },
    {
      "sura": 20,
      "verse": 129,
      "text": "Lamun mah saméméhna teu aya dawuhan ti Pangéran hidep (Muhammad), ogé teu aya ajal anu geus ditangtukeun, tangtu (éta siksaan téh) bakal tumiba (ka maranéhna waktu ieu kénéh)."
    },
    {
      "sura": 20,
      "verse": 130,
      "text": "Ku kituna, hidep (Muhammad) kudu sabar ngayonan omongan maranéhna, sarta pék geura tasbéh ku muji Pangéran hidep saméméh meleték panonpoé jeung saméméh surupna. Ogé wanci tengah peuting pék hidep geura tasbéh, ogé di sawatara beurang, sangkan hidep rido."
    },
    {
      "sura": 20,
      "verse": 131,
      "text": "Poma hidep ulah rék nyidikkeun rupa-rupa ni'mat anu geus dibikeun ku Kami ka sawatara golongan ti antara maranéhna (jalma-jalma kapir). (Éta mah ngan saukur) papaés kahirupan dunya, pikeun ngadoja maranéhna ku éta (kani’matan), sedengkeun ari rejeki Pangéran hidep téh leuwih hadé tur leuwih langgeng."
    },
    {
      "sura": 20,
      "verse": 132,
      "text": "Pék paréntahkeun kulawarga hidep pikeun ngadegkeun salat jeung hidep kudu sabar dina ngalaksanakeunana. Kami teu ménta rejeki ka hidep, (sabalikna) Kami anu ngarejekian hidep. Ari akibat (anu hadé) téh pikeun jalma anu takwa."
    },
    {
      "sura": 20,
      "verse": 133,
      "text": "Maranéh ngomong, “Naha atuh manéhna (Muhammad) téh teu mawa bukti (mujijat) ti Pangéranana?” Apan lain geus datang ka maranéhna bukti anu nyata (Al-Qur’an) anu ngaenyakeun kana sagala anu aya dina kitab-kitab anu samaméhna?"
    },
    {
      "sura": 20,
      "verse": 134,
      "text": "Saupamana baé maranéhna téh geus dibinasakeun ku Kami ku hiji siksaan samaméh diturunkeun Al-Qur’an, tangtu maranéhna téh bakal nyarita kieu, “Nun Gusti Pangéran abdi sadaya, naha atuh Gusti téh henteu ngutus saurang rasul ka abdi sadaya, supados abdi sadaya téh tiasa tumut kana ayat-ayat Gusti, sateuacan abdi sadaya nandangan hina sareng wirang (samodél kieu)?”"
    },
    {
      "sura": 20,
      "verse": 135,
      "text": "Pék caritakeun ku hidep (Muhammad), “Urang saréréa téh keur pada-pada ngadagoan. Atuh pék baé dagoan ku aranjeun! Engké ogé aranjeun bakal nyaho saha jalma anu jalanna bener jeung saha nu meunang pituduh.”"
    },
    {
      "sura": 21,
      "verse": 1,
      "text": "Geus beuki deukeut ka manusa (poé) hisaban sagala (amal)na, bari maranéhna campoléh (tur) ngabalieur (tina éta poé)."
    },
    {
      "sura": 21,
      "verse": 2,
      "text": "Teu pati-pati diturunkeun ka maranéhna pépéling nu anyar ti Pangéranana, kajaba maranéhna ngadéngékeunana téh bari heureuy."
    },
    {
      "sura": 21,
      "verse": 3,
      "text": "Haté maranéhna teu maliré. Jalma-jalma nu dolim téh ngarasiahkeun caritaanana (ngaharéwoskeun), “Apan ieu (jalma/Muhammad) téh ukur manusa biasa (ogé) saperti aranjeun. Naha aranjeun narima éta sihir, 563) padahal aranjeun nyaksian sorangan?”"
    },
    {
      "sura": 21,
      "verse": 4,
      "text": "Anjeunna (Muhammad) nyarios, “Pangéran kuring uningaeun kana (sagala rupa) omongan di langit jeung di bumi. Da Mantenna Maha Ngadangu (tur) Mahauninga.”"
    },
    {
      "sura": 21,
      "verse": 5,
      "text": "Maranéhna malah nyarita ogé, “Éta (Al-Qur’an) téh impian-impian kosong, malah manéhna (Muhammad) geus jijieunan. Malah manéhna téh ngan ukur tukang sa’ir. Cing manéhna sina ngadatangkeun hiji tanda (bukti mangrupa mujijat) ka urang saréréa, sakumaha rasul-rasul nu geus diutus ti heula.”"
    },
    {
      "sura": 21,
      "verse": 6,
      "text": "Pangeusi nagri saméméh maranéhna nu geus dibinasakeun ku Kami téh teu iman (sanajan Kami geus ngadatangkeun bukti-bukti). Naha maranéhna (pangeusi nagri Mekah) rék iman (lamun seug Kami ngadatangkeun bukti)?"
    },
    {
      "sura": 21,
      "verse": 7,
      "text": "Kami teu kungsi ngutus (rasul-rasul) saméméh hidep (Muhammad), kajaba lalaki-lalaki anu dipaparinan wahyu ku Kami ka aranjeunna. Ku kituna, pék tanyakeun ka jalma-jalma nu boga élmu upama maranéh teu nyaho mah"
    },
    {
      "sura": 21,
      "verse": 8,
      "text": "Kami henteu ngajadikeun aranjeunna (rasul-rasul) waruga-waruga nu teu butuh tuangeun. Aranjeunna (ogé) henteu hirup langgeng."
    },
    {
      "sura": 21,
      "verse": 9,
      "text": "Tuluy Kami nyumponan jangji ka aranjeunna (rasul-rasul). Nya Kami nyalametkeunana jeung jalma-jalma anu ku Kami dikersakeun, sarta Kami ngabinasakeun jalma-jalma nu ngaliwatan wates."
    },
    {
      "sura": 21,
      "verse": 10,
      "text": "Sabenerna Kami geus nurunkeun ka maranéh hiji Kitab (Al-Qur’an) nu eusina ngandung pépéling pikeun maranéh. Naha maranéh teu ngagunakeun akal?"
    },
    {
      "sura": 21,
      "verse": 11,
      "text": "Sakitu lobana (pangeusi) nagri nu darolim nu geus dibinasakeun ku Kami. Kami ngajadikeun kaom nu séjén sanggeus maranéhna (nu jadi gagantina)."
    },
    {
      "sura": 21,
      "verse": 12,
      "text": "Nya waktu maranéhna sadar (kana deukeutna) siksaan Kami, ujug-ujug biur baé maranéhna téh kabur ti dinya."
    },
    {
      "sura": 21,
      "verse": 13,
      "text": "Ulah kalabur! Pék geura baralik deui kana kasenangan hirup maranéh jeung ka padumukan-padumukan maranéh (nu hadé), sangkan maranéh gampang dipariksa."
    },
    {
      "sura": 21,
      "verse": 14,
      "text": "Maranéhna nyarita, “Beu cilaka ieuh, saenyana geuning urang saréréa téh jalma-jalma dolim.”"
    },
    {
      "sura": 21,
      "verse": 15,
      "text": "Satuluyna, éta (ucapan) téh jadi rumahuhna maranéhna, nepi ka Kami ngajadikeunana saperti tatangkalan nu geus dipanén jeung teu hirup deui."
    },
    {
      "sura": 21,
      "verse": 16,
      "text": "Kami henteu nyiptakeun langit jeung bumi jeung nu aya di antarana téh heuheureuyan."
    },
    {
      "sura": 21,
      "verse": 17,
      "text": "Saupama Kami rék ngajadikeun hiji perkara pikeun heuheureuyan mah, tangtu Kami bakal ngajadikeunana ti mungguhing Kami, 564) upama Kami ngersakeun kitu mah."
    },
    {
      "sura": 21,
      "verse": 18,
      "text": "Sabalikna, Kami ngalungkeun nu hak (bebeneran) kana batil (nu teu bener), tuluy éta nu hak téh ngancurkeunana. Nya sapada harita (nu batil) musnah. Cilaka maranéh alatan geus nyipatan (Allah ku sipat-sipat nu teu samistina pikeun Mantenna). 565)"
    },
    {
      "sura": 21,
      "verse": 19,
      "text": "Mung kagungan Mantenna anu aya di langit jeung anu aya bumi. (Malaikat-malaikat) nu aya di sagédéngeun Mantenna henteu adigung dina ibadah ka Mantenna jeung taya kacapé ogé."
    },
    {
      "sura": 21,
      "verse": 20,
      "text": "Aranjeunna (malaikat-malaikat) nyucikeun Mantenna beurang peuting taya eureunna."
    },
    {
      "sura": 21,
      "verse": 21,
      "text": "Naha maranéhna (jalma-jalma musrik) netepkeun pangéran-pangéran ti bumi nu bisa ngahirupkeun (jalma-jalma nu geus maot)?"
    },
    {
      "sura": 21,
      "verse": 22,
      "text": "Lamun téa mah dina duanana (di langit jeung di bumi) aya deui pangéran salian ti Allah, tangtu duanana geus ruksak. Mahasuci Allah, Pangéran nu kagungan ‘Arsy, tina sagala rupa nu disipatkeun ku maranéhna."
    },
    {
      "sura": 21,
      "verse": 23,
      "text": "(Allah) moal diparios tina sakabéh anu dipidamel ku Mantenna, tapi nya maranéhna anu bakal dipariksa mah."
    },
    {
      "sura": 21,
      "verse": 24,
      "text": "Naha maranéhna bet netepkeun pangéran-pangéran salian ti Mantenna? Pék caritakeun ku hidep (Muhammad), “Témbongkeun alesan-alesan aranjeun! leu (ajaran taohid) téh pépéling pikeun jalma-jalma anu bareng jeung kuring, tur pépéling pikeun jalma-jalma saméméh kuring.” Tapi lolobana mah maranéhna henteu nyarahoeun ka nu hak (bebeneran), nya ku sabab éta maranéhna ngabalieur."
    },
    {
      "sura": 21,
      "verse": 25,
      "text": "Kami henteu ngutus rasul saurang ogé saméméh hidep (Muhammad), lian ti anu ku Kami dipaparinan wahyu ka anjeunna yén saenyana taya deui Pangéran (anu hak diibadahan) lian ti Kami. Ku kituna, geura ibadah ka Kami."
    },
    {
      "sura": 21,
      "verse": 26,
      "text": "Maranéhna ngomong, “Allah Nu Mahaasih téh tos ngajantenkeun (malaikat) minangka putra-Na.” Mahasuci Mantenna! Sabalikna, saenyana aranjeunna (malaikat-malaikat) téh hamba-hamba Allah anu dimulyakeun."
    },
    {
      "sura": 21,
      "verse": 27,
      "text": "Aranjeunna tara mayunan Mantenna ku caritaan sarta terus-terusan milampah timbalan Mantenna."
    },
    {
      "sura": 21,
      "verse": 28,
      "text": "(Allah) uningaeun kana sagala rupa nu aya di hareupeun aranjeunna (naon nu geus dilampahkeun) jeung nu aya di satukangeunana (naon nu can dilampahkeun). Aranjeunna moal maparin sapa’at kajaba ka jalma-jalma nu dipirido (ku Allah). Aranjeunna téh salawasna ati-ati lantaran ajrih ka Mantenna."
    },
    {
      "sura": 21,
      "verse": 29,
      "text": "Saha baé ti antara aranjeunna (malaikat nu disembah ku jalma-jalma musrik) anu nyarita, “Saenyana kuring téh Pangéran salian ti Mantenna,” pasti ku Kami ditibanan wawales (naraka) Jahanam. Nya kitu Kami nibankeun wawales ka jalma-jalma dolim."
    },
    {
      "sura": 21,
      "verse": 30,
      "text": "Naha jalma-jalma kapir téh henteu nyahoeun yén saenyana langit jeung bumi téh asalna ngahiji, tuluy duanana dipisahkeun ku Kami. Kami ngajadikeun sagala perkara nu hirup tina cai. Naha atuh maranéhna téh bet henteu iman baé?"
    },
    {
      "sura": 21,
      "verse": 31,
      "text": "Kami geus ngajadikeun di bumi gunung-gunung nu tohaga sangkan bumi (henteu) génjlong jeung maranéhna. Kami geus ngajadikeun (ogé) di bumi jalan-jalan nu lega sangkan maranéhna meunang pituduh."
    },
    {
      "sura": 21,
      "verse": 32,
      "text": "Kami ngajadikeun langit minangka hateup anu dijaga, tapi maranéhna tetep ngabalieur tina sagala éta tanda-tanda (anu nunjukkeun kana kaagungan Allah)."
    },
    {
      "sura": 21,
      "verse": 33,
      "text": "Mantenna anu geus nyiptakeun peuting jeung beurang sarta panonpoé jeung bulan. Masing-masing nguriling dina gurat tempatna."
    },
    {
      "sura": 21,
      "verse": 34,
      "text": "Kami henteu ngajadikeun kalanggengan pikeun manusa saurang ogé saméméh hidep (Muhammad). Ku kituna, upama hidep maot, naha maranéhna bakal langgeng?"
    },
    {
      "sura": 21,
      "verse": 35,
      "text": "Saban-saban anu nyawaan bakal ngarasakeun maot. Kami bakal nguji ka maranéh ku kagoréngan jeung kahadéan minangka cocoba. Maranéh bakal dipulangkeun téh ngan ka Kami wungkul."
    },
    {
      "sura": 21,
      "verse": 36,
      "text": "Upama nénjo hidep (Muhammad), tangtu jalma-jalma kapir ukur ngajadikeun hidep jadi bahan hinaan. (Maranéhna nyarita), “Naha ieu jalma anu ngagogoréng pangéran-pangéran maranéh téh?” Padahal maranéhna téh jalma-jalma anu ingkar tina inget ka (Allah) Nu Mahamurah."
    },
    {
      "sura": 21,
      "verse": 37,
      "text": "Manusa téh diciptakeun (boga sipat) gurung gusuh. Kami bakal némbongkeun ka maranéh (siksa anu jadi) tanda-tanda (kakawasaan) Kami. Ku kituna, maranéh ulah ménta ka Kami supaya ngagancangkeun (éta siksa)."
    },
    {
      "sura": 21,
      "verse": 38,
      "text": "Maranéhna ngomong, “Na iraha atuh éta jangji téh (bakal datang) lamun enya mah aranjeun bener?”"
    },
    {
      "sura": 21,
      "verse": 39,
      "text": "Upama jalma-jalma kapir nyahoeun mah dina waktuna maranéhna teu sanggup nyinglar seuneu naraka ti (lebah) beungeut jeung tonggongna, jeung waktu maranéhna teu manggihan nu nulungan, (tangtu maranéhna moal ménta digancangkeun datangna siksa)."
    },
    {
      "sura": 21,
      "verse": 40,
      "text": "Tétéla (Poé Kiamat) téh bakal datang ka maranéhna kalayan ngadadak, tuluy ngajadikeun maranéhna geumpeur. Nya maranéhna moal sanggup nolakna sarta henteu dibéré témpo."
    },
    {
      "sura": 21,
      "verse": 41,
      "text": "Saenyana rasul-rasul saméméh hidep (Muhammad) ogé geus diguguyonkeun, nya (ku sabab éta) breg baé turun ka jalma-jalma nu sok ngageuhgeuykeun (rasul-rasul) siksa nu sok diguguyonkeun ku maranéhna."
    },
    {
      "sura": 21,
      "verse": 42,
      "text": "Pék caritakeun, “Saha anu bakal ngajaga aranjeun ti peuting jeung ti beurang tina (siksaan) Allah Nu Mahamurah?” Malah maranéhna mah kalah ka ngabalieur tina éling ka Pangéranana."
    },
    {
      "sura": 21,
      "verse": 43,
      "text": "Atawa naha maranéhna bogaeun pangéran-pangéran salian Kami nu bisa ngahalangan (tina siksa Kami)? Pangéran-pangéran maranéhna téh moal sanggupeun nulungan dirina sorangan sarta moal ditangtayungan tina (siksa) Kami."
    },
    {
      "sura": 21,
      "verse": 44,
      "text": "Saenyana Kami geus maparin kani’matan (hirup di dunya) ka maranéhna jeung ka karuhunna nepi ka paranjang umurna. Ku kituna, naha maranéhna henteu niténan yén Kami ngadatangan nagri (nu dikawasa ku jalma kapir), tuluy ku Kami dikurangan legana tina wates-watesna? Naha maranéhna nu unggul?"
    },
    {
      "sura": 21,
      "verse": 45,
      "text": "Pék caritakeun ku hidep (Muhammad), “Saenyana kuring ngan ngawadian ku wahyu ka aranjeun.” Ngan jalma-jalma nu torék (musrik) mah moal ngadéngé uar pangajak lamun dibéré pépéling."
    },
    {
      "sura": 21,
      "verse": 46,
      "text": "Lamun seug maranéhna ditibanan ku siksaan Pangéran hidep saeutik wéh, nya pasti maranéhna ngomong kieu, “Duh cilaka! Saenyana urang saréréa téh jalma-jalma nu dolim (ka diri sorangan).”"
    },
    {
      "sura": 21,
      "verse": 47,
      "text": "Kami bakal masangkeun timbangan (amal) nu adil dina Poé Kiamat. Ku kituna, moal aya jalma anu dirugikeun saeutik ogé. Sanajan (éta amal) ngan sabeurat żarrah (barang nu pangleutikna) ogé, tangtu Kami bakal ngadatangkeun (ganjaran)ana. Cukup Kami baé anu ngabalitungkeunana."
    },
    {
      "sura": 21,
      "verse": 48,
      "text": "Tétéla Kami geus maparin ka Musa jeung Harun Al-Furqān (Kitab Torét), cahya (kahirupan), jeung panggeuing pikeun jalma-jalma nu takwa."
    },
    {
      "sura": 21,
      "verse": 49,
      "text": "(Nyaéta) jalma-jalma nu ajrih kana (siksa) Pangéranana sanajan teu ningal ka Mantenna jeung nu ngarasa sieun kana (datangna) Poé Kiamat."
    },
    {
      "sura": 21,
      "verse": 50,
      "text": "Ieu (Al-Qur’an) téh panggeuing anu diberkahan anu diturunkeun ku Kami. Nya naha atuh maranéh téh bet ingkar kana éta (Al-Qur’an)?"
    },
    {
      "sura": 21,
      "verse": 51,
      "text": "Tétéla saméméh (Musa jeung Harun), Kami geus maparin pituduh ka Ibrahim. Kami uninga ka anjeunna."
    },
    {
      "sura": 21,
      "verse": 52,
      "text": "(Sing inget) nalika anjeunna (Ibrahim) nyarios ka bapana jeung kaomna, “Berhala-berhala naon ieu téh nu ku aranjeun getol disembah?”"
    },
    {
      "sura": 21,
      "verse": 53,
      "text": "Maranéhna ngajawab, “Kuring saréréa manggihan yén karuhun-karuhun kuring saréréa ogé tukang nyembah ka dinya.”"
    },
    {
      "sura": 21,
      "verse": 54,
      "text": "Anjeunna (Ibrahim) nyarios, “Saenyana aranjeun jeung bapa-bapa aranjeun téh aya dina kasasaran anu jelas pisan.”"
    },
    {
      "sura": 21,
      "verse": 55,
      "text": "Maranéhna ngajawab, “Naha anjeun datang ka kuring saréréa téh mawa bebeneran atawa ukur heuheureuyan wungkul?”"
    },
    {
      "sura": 21,
      "verse": 56,
      "text": "Anjeunna (Ibrahim) ngajawab, “Sabenerna Pangéran aranjeun téh nyaéta Pangéran (nu miara) langit jeung bumi jeung nu nyiptakeunana, sarta kuring kaasup salah saurang saksi kana éta perkara.”"
    },
    {
      "sura": 21,
      "verse": 57,
      "text": "(Anjeunna nyarita dina jero haténa,) “Demi Allah, kuring rék nyieun tipu daya kana berhala-berhala maranéh sanggeus maranéh indit ninggalkeunana.” 566)"
    },
    {
      "sura": 21,
      "verse": 58,
      "text": "Nya anjeunna (Ibrahim) tuluy ngancurkeun éta (berhala-berhala) nepi ka ancur saremplak, kajaba nu panggedéna sangkan maranéhna malik (nanya) ka nu panggedéna téa."
    },
    {
      "sura": 21,
      "verse": 59,
      "text": "Maranéhna nanya kieu, “Saha nu ngalakukeun (pagawéan) kieu ka pangéran-pangéran urang saréréa? Saenyana manéhna kaasup jalma-jalma anu kaniaya pisan.”"
    },
    {
      "sura": 21,
      "verse": 60,
      "text": "Maranéhna (nu séjén deui) ngajawab, “Kuring saréréa ngadéngé aya hiji jajaka anu sok ngagogoréng ieu (berhala-berhala), ngaranna Ibrahim.”"
    },
    {
      "sura": 21,
      "verse": 61,
      "text": "Maranéhna ngomong, “(Lamun kitu mah) bawa manéhna téh ka hareupeun balaréa sangkan maranéhna nyaksian!”"
    },
    {
      "sura": 21,
      "verse": 62,
      "text": "Maranéhna nanya, “Naha manéh nu ngalakukeun kieu ka pangéran-pangéran kuring téh, hé Ibrahim?”"
    },
    {
      "sura": 21,
      "verse": 63,
      "text": "Anjeunna (Ibrahim) ngajawab, “Sabenerna (berhala) nu panggedéna nu boga lampah kieu téh, nya geura tanyakeun baé ka manéhna ari enya mah bisaeun ngomong.”"
    },
    {
      "sura": 21,
      "verse": 64,
      "text": "Nya maranéhna balik kana dirina sorangan (mimiti sadar) tuluy nyarita (ka sapapadana), “Saenyana maranéh nu dolim (kana diri sorangan) mah.”"
    },
    {
      "sura": 21,
      "verse": 65,
      "text": "Tuluy maranéhna tungkul (sarta ngomong), “Apan sabenerna anjeun ogé (Ibrahim) nyaho yén éta (berhala-berhala) téh teu bisaeun ngomong?”"
    },
    {
      "sura": 21,
      "verse": 66,
      "text": "Anjeunna (Ibrahim) ngajawab, “Naha atuh aranjeun téh bet nyembah ka salian ti Allah nu teu bisa méré mangpa’at saeutik ogé jeung henteu méré madarat ka aranjeun?"
    },
    {
      "sura": 21,
      "verse": 67,
      "text": "Nya cilaka aranjeun jeung anu disarembah ku aranjeun salian ti Allah! Naha atuh aranjeun teu ngagunakeun akal baé?”"
    },
    {
      "sura": 21,
      "verse": 68,
      "text": "Maranéhna ngaromong, “Duruk tah manéhna sarta geura tulungan pangéran-pangéran maranéh ari enya mah maranéh rék tutulung!”"
    },
    {
      "sura": 21,
      "verse": 69,
      "text": "Kami (Allah) ngadawuh, “Hé seuneu, tiis manéh jeung salametkeun Ibrahim!”"
    },
    {
      "sura": 21,
      "verse": 70,
      "text": "Maranéhna rék migawé kagoréngan ka Ibrahim, nya Kami ngajadikeun maranéhna jalma-jalma nu pangrugi-rugina."
    },
    {
      "sura": 21,
      "verse": 71,
      "text": "Kami nyalametkeun anjeunna (Ibrahim) jeung Lut ka hiji nagri (Syam) anu geus diberkahan ku Kami keur sakumna alam. 567)"
    },
    {
      "sura": 21,
      "verse": 72,
      "text": "Kami maparin nugraha ka anjeunna (Ibrahim) Ishaq (anak), jeung minangka tambahan (Kami maparin) Ya’qub (incu). Masing-masing dijadikeun ku Kami jalma-jalma soléh."
    },
    {
      "sura": 21,
      "verse": 73,
      "text": "Kami ngajadikeun aranjeunna pamingpin-pamingpin anu méré pituduh ku timbalan Kami. Kami geus ngawahyukeun ka aranjeunna (paréntah) milampah kahadéan, ngadegkeun salat, jeung nyumponan jakat, sarta ka Kami wungkul aranjeunna kudu ibadah."
    },
    {
      "sura": 21,
      "verse": 74,
      "text": "Ka Lut, Kami maparin hikmah tur élmu, sarta Kami nyalametkeun anjeunna tina (siksa nu tumiba ka pangeusi) nagri (Sodom) nu milampah pagawéan kotor. 568) Saenyana maranéhna téh kaom nu jahat tur pasék."
    },
    {
      "sura": 21,
      "verse": 75,
      "text": "Kami geus ngasupkeun anjeunna kana rahmat Kami. Saenyana anjeunna téh kaasup ti antara golongan jalma-jalma nu soléh."
    },
    {
      "sura": 21,
      "verse": 76,
      "text": "(Sing inget kana kisah) Nuh waktu anjeunna ngadoa saméméhna. Kami ngaijabah (doa)na jeung nyalametkeun anjeunna jeung para pangiringna tina balai anu gedé."
    },
    {
      "sura": 21,
      "verse": 77,
      "text": "Kami nulungan anjeunna ti jalma-jalma nu geus ngabohongkeun kana ayat-ayat Kami. Saenyana maranéhna téh kaom nu jahat. Ku kituna, Kami ngéremkeun maranéhna kabéh."
    },
    {
      "sura": 21,
      "verse": 78,
      "text": "(Sing inget kana kisah) Dawud jeung Sulaéman waktu duanana netepkeun kaputusan perkara kebon anu diruksak dina waktu peuting ku domba-domba milik kaomna. Kami nyakséni kana putusan (nu ditetepkeun) ku aranjeunna. 569)"
    },
    {
      "sura": 21,
      "verse": 79,
      "text": "Kami geus maparin pamahaman ka Sulaéman (ngeunaan kaputusan nu leuwih panceg). Ka masing-masing (Dawud jeung Sulaéman), Kami maparin hikmah jeung élmu. Kami geus nundukkeun gunung-gunung jeung manuk-manuk sangkan nyucikeun (Kami) babarengan jeung Dawud. Kami pisan anu ngalakukeunana."
    },
    {
      "sura": 21,
      "verse": 80,
      "text": "Kami ngajarkeun ogé ka Dawud cara nyieun baju beusi pikeun maranéh sangkan nangtayungan maranéh tina serangan musuh (dina pangperangan). Naha maranéh kaasup nu sukuran (ka Allah)?"
    },
    {
      "sura": 21,
      "verse": 81,
      "text": "(Kami geus nundukkeun) keur Sulaéman angin nu ngagelebug kalayan paréntahna ka nagri anu ku Kami geus diberkahan. Kami Mahauninga kana sagala rupa perkara."
    },
    {
      "sura": 21,
      "verse": 82,
      "text": "(Kami geus nundukkeun deui keur Sulaéman) sagolongan sétan nu sok \nteuleum (ka jero laut) keur anjeunna jeung sok milampah pagawéan lianna. Nya Kami nu ngajaga maranéhna."
    },
    {
      "sura": 21,
      "verse": 83,
      "text": "(Sing inget kisah) Ayub waktu ngadoa ka Pangéranana, “(Nun Gusti Pangéran abdi), saleresna abdi téh katibanan panyawat, padahal apan Gusti téh (Pangéran) nu pangasihna ti antawis nu arasih.”"
    },
    {
      "sura": 21,
      "verse": 84,
      "text": "Nya Kami ngaijabah (doana), tuluy Kami ngaleungitkeun panyakit nu aya di anjeunna. Kami mulangkeun kulawargana ka anjeunna. (Kami tikelkeun rundayanana) minangka rahmat ti Kami jeung pépéling pikeun jalma-jalma nu ibadah ka Kami."
    },
    {
      "sura": 21,
      "verse": 85,
      "text": "(Sing inget kisah) Ismail, Idris, jeung Zulkifli. Kabéhanana kaasup jalma-jalma nu sabar."
    },
    {
      "sura": 21,
      "verse": 86,
      "text": "Kami geus ngasupkeun aranjeunna kana rahmat Kami. Saenyana aranjeunna téh kaasup jalma-jalma nu soléh"
    },
    {
      "sura": 21,
      "verse": 87,
      "text": "(Sing inget kisah) Zun Nun (Yunus) waktu indit bari ambek, tuluy anjeunna nyangka yén Kami moal bakal ngarupekkeun anjeunna. Ti dinya anjeunna ngadoa dina mangpirang-pirang poék, 570) “Teu aya deui Pangéran anging Gusti (tur) Mahasuci Gusti. Saleresna abdi téh rumaos kalebet jalma-jalma nu dolim.”"
    },
    {
      "sura": 21,
      "verse": 88,
      "text": "Saterusna Kami ngaijabah (doana) jeung nyalametkeun anjeunna tina kasusah. Nya kitu deui Kami bakal nyalametkeun jalma-jalma mu’min."
    },
    {
      "sura": 21,
      "verse": 89,
      "text": "(Sing inget kisah) Zakaria waktu ngadoa ka Pangéranana, “Nun Gusti Pangéran abdi, Mugi Gusti ulah ngantep abdi hirup nunggelis (tanpa turunan) sareng Gusti téh nu pangsaé-saéna waris.” 571)"
    },
    {
      "sura": 21,
      "verse": 90,
      "text": "Nya Kami ngaijabah (doa)na, maparin Yahya ka anjeunna, jeung ngajadikeun garwana (bisa kakandungan). Saenyana aranjeunna téh sok paheula-heula dina (milampah) kahadéan jeung sok ngadoa ka Kami kalayan pinuh pangharepan jeung kahariwang. Aranjeunna téh jalma-jalma nu husu ka Kami."
    },
    {
      "sura": 21,
      "verse": 91,
      "text": "(Sing inget kana kisah Maryam) nu geus ngajaga kahormatanana, tuluy Kami niupkeun (roh) ti Kami ka jero (waruga)na. Kami ngajadikeun anjeunna jeung putrana minangka tanda (kakawasaan Kami) keur sakumna alam."
    },
    {
      "sura": 21,
      "verse": 92,
      "text": "Saenyana ieu (agama taohid) téh nyaéta agama maranéh jeung agama nu hiji. Kami téh Pangéran maranéh. Ku kituna, maranéh kudu ibadah ka Kami."
    },
    {
      "sura": 21,
      "verse": 93,
      "text": "Ngan maranéhna geus kabagi-bagi dina urusan (agama) ti antara maranéhna. Unggal-unggal (éta golongan) bakal mulang ka Kami."
    },
    {
      "sura": 21,
      "verse": 94,
      "text": "Saha baé nu milampah amal soléh bari anjeunna iman, nya usahana moal dipungkir (gaplah). Saenyana Kami nu nyatetkeunana pikeun anjeunna."
    },
    {
      "sura": 21,
      "verse": 95,
      "text": "Mustahil pikeun (pangeusi) hiji nagri anu ku Kami geus dibinasakeun bakal mulang deui (ka dunya)"
    },
    {
      "sura": 21,
      "verse": 96,
      "text": "nepi ka mangsa (témbok) Ya’juj jeung Ma‘juj dibukakeun sarta maranéhna tarurun sajorélat ti sakabéh tempat nu luhur."
    },
    {
      "sura": 21,
      "verse": 97,
      "text": "(Waktu) jangji anu bener (Poé Kiamat) geus beuki deukeut, nya ujug-ujug panénjo jalma-jalma kapir téh molotot. (Maranéhna nyarita), “Duh cilaka! Tétéla kuring saréréa geus campoléh tina ieu perkara, malahan kuring saréréa téh jadi jalma-jalma anu dolim.”"
    },
    {
      "sura": 21,
      "verse": 98,
      "text": "Saenyana maranéh (jalma-jalma kapir) jeung naon sakabéh anu disembah ku maranéh salian ti Allah téh jadi suluhna (naraka) Jahanam. Maranéh (pasti) abus ka dinya."
    },
    {
      "sura": 21,
      "verse": 99,
      "text": "Lamun seug éta (berhala-berhala) téh bener pangéran, tangtu maranéhna moal tigebrus (kana naraka). (Malah) sakabéhna bakal langgeng di dinyana."
    },
    {
      "sura": 21,
      "verse": 100,
      "text": "Maranéhna téh patingharegung tur patingjarerit di dinya (naraka), jeung maranéhna di dinya henteu bisaeun ngadéngé (naon-naon)."
    },
    {
      "sura": 21,
      "verse": 101,
      "text": "Saenyana jalma-jalma nu geus aya (papastén) nu hadé ti Kami bakal dijauhkeun (tina naraka)."
    },
    {
      "sura": 21,
      "verse": 102,
      "text": "Aranjeunna henteu nguping gumuruhna (seuneu naraka) tur langgeng dina sakabéh (ni’mat) nu dipikahayang ku aranjeunna."
    },
    {
      "sura": 21,
      "verse": 103,
      "text": "Kareuwas nu rongkah (Poé Kiamat) moal matak ngajadikeun aranjeunna nalangsa, sarta para malaikat bakal mapag aranjeunna (ku ucapan), “Nya ieu dintenan nu parantos dijangjikeun ka aranjeun téh.”"
    },
    {
      "sura": 21,
      "verse": 104,
      "text": "(Sing inget) dina poéan Kami ngagulung langit lir ngagulung lambaran-lambaran catetan. Sakumaha Kami geus ngamimitian nyiptakeunana dina mangsa munggaran, nya kitu Kami bakal ngabalikan deui. (Éta téh hiji) jangji nu pasti dicumponan ku Kami. Saenyana Kami pasti ngalaksanakeunana."
    },
    {
      "sura": 21,
      "verse": 105,
      "text": "Kami geus nulis dina Kitab Jabur, 572) sanggeus (katulis) dina Az-Zikr (Loh Mahpud), yén ieu bumi téh bakal diwariskeun ka hamba-hamba Kami nu soléh."
    },
    {
      "sura": 21,
      "verse": 106,
      "text": "Saenyana dina ieu (Al-Qur’an) téh aya pituduh (nu lengkep) pikeun jalma-jalma nu ibadah (ka Allah)."
    },
    {
      "sura": 21,
      "verse": 107,
      "text": "Kami henteu ngutus hidep (Muhammad) anging (jadi) rahmat pikeun sakumna alam."
    },
    {
      "sura": 21,
      "verse": 108,
      "text": "Pék caritakeun ku hidep (Muhammad), “Saenyana anu diwahyukeun ka kuring téh taya lian anging (kayakinan) yén Pangéran aranjeun téh Pangéran Nu Mahatunggal. Ku kituna, naha aranjeun geus sumerah diri (ka Mantenna)?”"
    },
    {
      "sura": 21,
      "verse": 109,
      "text": "Nya upama maranéhna ngabalieur, atuh pok caritakeun ku hidep (Muhammad), “Kuring geus nerangkeun ka aranjeun (sakabéh ajaran nepi ka urang saréréa ngabogaan pangaweruh) anu sarua. Kuring teu nyaho naha geus téréh atawa lila kénéh tumibana anu diancamkeun ka aranjeun téh."
    },
    {
      "sura": 21,
      "verse": 110,
      "text": "Saleresna Mantenna (Allah) uninga kana omongan (nu diucapkeun ku aranjeun) kalayan terang-terangan sareng kana sakabéh anu dirasiahku ku aranjeun."
    },
    {
      "sura": 21,
      "verse": 111,
      "text": "Kuring teu nyaho yén bisa jadi éta (ditundana siksa) téh mangrupakeun cocoba pikeun aranjeun atawa kasenangan nepi ka hiji waktu nu geus ditangtukeun.”"
    },
    {
      "sura": 21,
      "verse": 112,
      "text": "Anjeunna (Muhammad) ngadoa, “Nun Gusti Pangéran abdi, mugi Gusti netepkeun kaputusan kalayan adil. Pangéran abdi sadaya téh nyaéta Nu Mahamurah anu sok disuhunkeun pitulung-Na tina sadaya nu ku maranéhna disipatkeun (dibohongkeun).”"
    },
    {
      "sura": 22,
      "verse": 1,
      "text": "Hé (sakabéh) manusa, kudu takwa ka Pangéran maranéh! Saenyana génjlongna (bumi saméméh) Poé Kiamat téh hiji perkara nu pohara rongkahna."
    },
    {
      "sura": 22,
      "verse": 2,
      "text": "Dina poé maranéh nénjo éta (kagénjlongan), sakabéh awéwé nu keur nyusuan lat baé poho ka budak nu disusuanana, jeung sakabéh awéwé nu keur kakandungan brol baé bakal kaguguran kandunganana. Manéh bakal nénjo manusa dina kaayaan mabok padahal sabenerna mah henteu mabok. Ngan siksaan Allah téh kacida rongkahna."
    },
    {
      "sura": 22,
      "verse": 3,
      "text": "Ti antara manusa aya nu silih bantah ngeunaan Allah tanpa élmu jeung (ngan) nuturkeun saban (léngkah jeung tipu daya) sétan nu pohara jahatna."
    },
    {
      "sura": 22,
      "verse": 4,
      "text": "Geus ditetepkeun (ngeunaan sétan) yén saha baé nu nyobat jeung manéhna, nya saenyana manéhna téh bakal disasarkeun sarta dibawa kana siksa (naraka) anu ngéntab-ngéntab."
    },
    {
      "sura": 22,
      "verse": 5,
      "text": "Hé manusa, lamun seug maranéh ngarasa mangmang kana (poé) dihudangkeunana deui, nya saenyana Kami geus nyiptakeun (buyut) maranéh (Adam) tina taneuh, tuluy (maranéh minangka turunanana Kami ciptakeun) tina cimani, tuluy jadi getih kimpel, tuluy jadi sakeupeul daging nu sampurna kajadianana jeung nu teu sampurna, sangkan Kami ngjelaskeun ka maranéh (tanda-tanda kakawasaan Kami). Kami netepkeun dina rahim naon nu dikersakeun ku Kami nepi kana waktu nu geus ditangtukeun. Saterusna Kami ngaluarkeun maranéh jadi orok, tuluy maranéh tumuwuh nepi ka sawawa. Ti antara maranéh aya nu dimaotkeun jeung (aya ogé) ti antara maranéh nu dipanjangkeun umurna nepi ka kolot pisan (pikun) nepi ka henteu nyahoeun deui sakabéh nu tadina geus dipikanyaho. Manéh nénjo ieu bumi téh garing. Upama Kami nurunkeun cai (hujan) ka dinya, nya éta bumi jadi subur sarta nuwuhkeun sagala rupa (tutuwuhan) anu éndah."
    },
    {
      "sura": 22,
      "verse": 6,
      "text": "Éta téh lantaran saleresna Allah nya Mantenna Nu Mahabener, jeung saleresna Mantenna nu ngahirupkeun sagala nu paéh, sarta saleresna Mantenna Mahakawasa kana sagala perkara."
    },
    {
      "sura": 22,
      "verse": 7,
      "text": "Saenyana (poé) Kiamat téh pasti datangna. Taya kamangmangan deui. Saleresna Allah bakal ngahudangkeun saha baé nu aya di jero kubur."
    },
    {
      "sura": 22,
      "verse": 8,
      "text": "Ti antara manusa aya nu silih bantah ngeunaan Allah tanpa élmu, tanpa pituduh, sarta tanpa kitab (wahyu) nu nyaangan"
    },
    {
      "sura": 22,
      "verse": 9,
      "text": "bari maléngoskeun beuheungna (tur adigung) pikeun nyasarkeun manusa tina jalan Allah. Pikeun manéhna kahinaan di dunya sarta dina Poé Kiamat Kami bakal ngajadikeun manéhna ngarasakeun siksaan (naraka) nu ngaduruk."
    },
    {
      "sura": 22,
      "verse": 10,
      "text": "(Bakal dicaritakeun ka maranéhna), “Jiga kitu téh alatan lalampahan nu dipigawé ku dua leungeun manéh baheula. Saleresna Allah mah henteu pisan-pisan dolim ka hamba-hamba-Na.”"
    },
    {
      "sura": 22,
      "verse": 11,
      "text": "Ti antara manusa aya nu ibadah ka Allah ngan di tepi (teu dibarengan kayakinan anu pinuh). 573) Upama pinanggih jeung kahadéan, manéhna sugema, tapi upama ditibanan hiji cocoba, manéhna ngabalieur ka tukang. 574) Manéhna rugi di dunya jeung di ahérat. Tah éta pisan karugian nu nyata."
    },
    {
      "sura": 22,
      "verse": 12,
      "text": "Manéhna sasambat ka salian ti Allah anu teu bisa ngadatangkeun madarat jeung teu (ogé) mawa mangpaat ka manéhna. Éta téh kasasaran nu jauh."
    },
    {
      "sura": 22,
      "verse": 13,
      "text": "Manéhna sasambat ka hiji perkara nu madaratna leuwih deukeut tibatan mangpaatna. Éta téh panggoréng-goréngna nu bisa nulungan jeung panjahat-jahatna pibatureun."
    },
    {
      "sura": 22,
      "verse": 14,
      "text": "Saleresna Allah bakal ngalebetkeun jalma-jalma nu iman jeung milampah amal soléh ka sawarga-sawarga nu di handapeunana cur-cor walungan-walungan. Saleresna Allah midamel sakabéh nu dikersakeun ku Mantenna."
    },
    {
      "sura": 22,
      "verse": 15,
      "text": "Saha baé nu nyangka yén Allah moal nulungan anjeunna (Muhammad) di dunya jeung di ahérat, nya antep baé manéhna sina ngantengkeun tali ka lalangit (imahna pikeun nyekék beuheungna), 575) tuluy sina megatkeun éta (tali). Saterusna pék pikiran ku manéhna naha tipu dayana téh bisa ngaleungitkeun kanyeri (haté)na?"
    },
    {
      "sura": 22,
      "verse": 16,
      "text": "Nya kitu Kami geus nurunkeun (Al-Qur’an) minangka ayat-ayat nu nyata. Saleresna Allah maparin pituduh ka saha baé nu dikersakeun ku Mantenna."
    },
    {
      "sura": 22,
      "verse": 17,
      "text": "Saenyana jalma-jalma nu iman, urang Yahudi, Sabiin, Nasrani, Majusi, jeung nu musrik téh ku Allah bakal dipaparinan putusan ka sakabéhna ogé dina Poé Kiamat. Saleresna Allah jadi saksi kana sagala perkara."
    },
    {
      "sura": 22,
      "verse": 18,
      "text": "Naha hidep teu terang yén saha baé nu aya di langit jeung nu aya di bumi bener-bener sumujud ka Allah, kitu deui panonpoé, bulan, béntang-béntang, gunung-gunung, tatangkalan, sasatoan nu rumingkang jeung lolobana manusa? Ngan loba (manusa) nu misti meunang siksaan. Saha baé nu dihinakeun ku Allah, moal aya saurang ogé anu ngamulyakeun manéhna. Saleresna Allah midamel sadaya dikersakeunku Mantenna."
    },
    {
      "sura": 22,
      "verse": 19,
      "text": "Nya ieu pisan dua golongan (mu’min jeung kapir) nu mumusuhan. Maranéhna mumusuhan ngeunaan perkara Pangéranana. Nya pikeun jalma-jalma kapir bakal dipangnyieunkeun pakéan tina seuneu (naraka). Ka luhureun huluna bakal dikucuran ku cai nu ngagolak."
    },
    {
      "sura": 22,
      "verse": 20,
      "text": "Ku (éta cai nu ngagolak) bakal diancurkeun sagala eusi beuteung jeung kulit maranéhna."
    },
    {
      "sura": 22,
      "verse": 21,
      "text": "Pikeun maranéhna (siksa mangrupa) palu (godam) tina beusi."
    },
    {
      "sura": 22,
      "verse": 22,
      "text": "Saban-saban rék ka luar ti dinya (naraka) alatan kasiksa, maranéhna dibalikkeun (deui) ka dinya. (Maranéhna dicarékan), “Pék rasakeun ku maranéh ieu siksaan nu ngaduruk!”"
    },
    {
      "sura": 22,
      "verse": 23,
      "text": "Saleresna Allah bakal ngalebetkeun jalma-jalma nu iman tur milampah amal soléh ka sawarga-sawarga nu di handapeunana cur-cor walungan-walungan. Di dinya aranjeunna dipapaésan ku geulang-geulang tina emas jeung mutiara. Raksukan aranjeunna tina sutra."
    },
    {
      "sura": 22,
      "verse": 24,
      "text": "Aranjeunna dipaparinan pituduh kana ucapan nu hadé jeung kana jalan (Allah) Nu Mahapinuji."
    },
    {
      "sura": 22,
      "verse": 25,
      "text": "Saenyana jalma-jalma anu kupur jeung ngahalang-halang (batur) tina jalan Allah jeung Masjidil Haram anu ku Kami geus dijadikeun pikeun sakumna manusa, boh nu marukim di dinya boh nu daratang ti luar (bakal meunang siksaan nu kacida peurihna). Saha baé nu boga maksud nyieun kajahatan ku kadoliman di dinya, tangtu ku Kami manéhna sina ngarasakeun siksaan nu peurih."
    },
    {
      "sura": 22,
      "verse": 26,
      "text": "(Sing inget) nalika Kami merenahkeun Ibrahim di tempat Baitullah (kalayan ngadawuh), “Omat anjeun ulah nyarékatkeun Kami ku naon baé jeung geura sucikeun ieu imah Kami pikeun jalma-jalma nu towaf, nu mukim (di sabudeureunana), jeung nu ruku (tur) sujud."
    },
    {
      "sura": 22,
      "verse": 27,
      "text": "(Hé Ibrahim,) “Geura ajak manusa sangkan ngalaksanakeun haji, pasti maranéhna bakal datang ka anjeun bari leumpang jeung tumpak onta nu begang. Maranéhna jul-jol datang ti sakuliah dunya nu jauh."
    },
    {
      "sura": 22,
      "verse": 28,
      "text": "(Maranéhna jul-jol datang téh) sangkan nyaksian pirang-pirang mangpaat keur maranéhna jeung sangkan nyarebut jenengan Allah dina sababaraha poé nu geus ditangtukeun 576) alatan rejeki nu geus dipaparinkeun ku Mantenna ka maranéhna mangrupa ingon-ingon. Pék geura dalahar sawaréh tina éta rejeki jeung (sawaréh deui mah) bikeun baé keur barang dahar jalma-jalma nu katalangsara (tur) pakir."
    },
    {
      "sura": 22,
      "verse": 29,
      "text": "Tuluy maranéhna kudu ngaberesihan kokotor-kokotor 577) (nu aya dina awak maranéhna), nyumponan nadar-nadarna, jeung ngalakonan towaf di sakurilingeun Baitul ‘Atiq (Baitullah) téa."
    },
    {
      "sura": 22,
      "verse": 30,
      "text": "Éta téh (pituduh jeung timbalan Allah). Saha baé nu ngagungkeun sakabéh nu dihormat mungguhing Allah (ḥurumāt), 578) nya pasti éta leuwih hadé keur manéhna mungguh Pangéranana. Sakabéh ingon-ingon dihalalkeun keur maranéh, kajaba nu geus diterangkeun (kaharamanana) ka maranéh. Ku kituna, geura singkahan (ngaibadahan) berhala-berhala nu najis jeung singkahan omongan-omongan bohong."
    },
    {
      "sura": 22,
      "verse": 31,
      "text": "(Geura aribadah) kalayan ihlas ka Allah, tanpa nyarékatkeun Mantenna. Saha baé nu nyarékatkeun Allah, nya manéhna saperti jalma nu ragrag ti langit tuluy disamber ku manuk, atawa ngoléang kabawa angin ka tempat nu jauh."
    },
    {
      "sura": 22,
      "verse": 32,
      "text": "Éta téh (timbalan Allah). Saha baé nu ngagungkeun si’ar-si’ar Allah, 579) sabenerna éta téh (kaasup) kana katakwaan haté."
    },
    {
      "sura": 22,
      "verse": 33,
      "text": "Pikeun aranjeun dina éta (ingon-ingon hadyu) 580) téh aya pirang-pirang mangpaat, 581) nepi ka waktu nu geus ditangtukeun. Tuluy tempat meuncitna téh nyaéta sabudeureun Baitul ‘Atiq (Tanah Harom sakabéhna)."
    },
    {
      "sura": 22,
      "verse": 34,
      "text": "Pikeun saban-saban umat, Kami geus netepkeun saréat meuncit (ingon-ingon hadyu) sangkan maranéhna nyebut jenengan Allah alatan (sukuran kana) rejeki nu geus dipaparinkeun ka aranjeunna mangrupa ingon-ingon. Nya Pangéran aranjeun téh Pangéran Nu Mahatunggal. Ku kituna, pék geura sumerah diri ka Mantenna. Jug tepikeun ku hidep (Muhammad) pangbubungah ka jalma-jalma nu handap asor (tur) taat (ka Allah)!"
    },
    {
      "sura": 22,
      "verse": 35,
      "text": "(nyaéta) jalma-jalma anu saupamana disebat jenengan Allah, haténa ngageter, jalma-jalma nu sabar kana sagala balai nu tumiba ka aranjeunna, jalma-jalma nu ngadegkeun salat, sarta jalma-jalma nu ngainpakkeun sawaréh rejeki nu ku Kami dipaparinkeun ka aranjeunna."
    },
    {
      "sura": 22,
      "verse": 36,
      "text": "Kami ngajadikeun éta onta-onta pikeun aranjeun minangka bagian tina si’ar-si’ar agama Allah. Pikeun aranjeun aya kahadéan ti dinya. Ku kituna, geura sebut jenengan Allah (waktu aranjeun rék meuncitna, sedengkeun éta onta téh) dina kaayaan nangtung 582) (jeung geus ditalian sukuna). Tuluy upama geus rubuh (paéh), pék geura dalahar sawaréh tina éta (peupeuncitan) téh jeung béré dahar boh jalma-jalma nu tumarima kana saayana (nu teu ménta) boh nu marénta. Tah nya kitu pisan Kami geus nundukkeun éta (onta-onta) ka aranjeun sangkan sukuran."
    },
    {
      "sura": 22,
      "verse": 37,
      "text": "Daging-daging (kurban) jeung getihna moal pisan nepi ka Allah, da anu bakal tepi ka Mantenna mah katakwaan aranjeun. Nya kitu pisan Mantenna geus nundukkeun éta (kurban) keur aranjeun sangkan ngagungkeun Allah alatan pituduh nu dipaparinkeun ka aranjeun. Pék geura tepikeun pangbubungah ka jalma-jalma nu migawé kahadéan."
    },
    {
      "sura": 22,
      "verse": 38,
      "text": "Saleresna Allah ngabéla jalma-jalina nu iman. Saleresna Allah henteu mikaresep ka sakur jalma nu sok hianat (tur) kupur ni’mat."
    },
    {
      "sura": 22,
      "verse": 39,
      "text": "Diidinan (perang) ka jalma-jalma nu diperangan lantaran geus dikaniaya. Saleresna Allah Mahakawasa pikeun mélaan aranjeunna,"
    },
    {
      "sura": 22,
      "verse": 40,
      "text": "(nyaéta) jalma-jalma nu geus diusir ti lembur-lemburna tanpa alesan anu bener, ngan pédah aranjeunna ngucapkeun kieu, “Pangéran abdi sadaya téh nyaéta Allah.” Upama Allah henteu nolak (kabengisan) sawaréh manusa ku nu sawaréhana deui mah, tangtu geus diruntuhkeun wihara-wihara Yahudi, garéja-garéja Nasrani, jeung sinagogé-sinagogé Majusi, jeung masjid-masjid nu di jerona mindeng disebut-sebut jenengan Allah. Allah pasti nulungan jalma nu buméla ka (agama) Mantenna. Saleresna Allah Mahakuat (tur) Mahagagah."
    },
    {
      "sura": 22,
      "verse": 41,
      "text": "(Nyaéta) jalma-jalma anu upama ku Kami dipaparinan kamerenahan (hirup) di ieu bumi, aranjeunna sok ngadegkeun salat, nyumponan jakat, jeung nitah milampah nu ma’rup jeung nyarék milampah nu mungkar. Wungkul ka Allah mulangna sagala perkara."
    },
    {
      "sura": 22,
      "verse": 42,
      "text": "Upama maranéhna (jalma-jalma musrik) ngabohongkeun ka hidep (Muhammad), saenyana saméméhna ogé kaom-kaom, kaom Nuh, kaom ‘Ad, jeung kaom Samud geus ngabohongkeun (ka para rasul-Na)."
    },
    {
      "sura": 22,
      "verse": 43,
      "text": "(Nya kitu deui) kaom Ibrahim jeung kaom Lut."
    },
    {
      "sura": 22,
      "verse": 44,
      "text": "(Nya kitu deui) pangeusi nagri Madyan. Musa (ogé) geus dibohongkeun. Ngan Kami maparin témpo ka jalma-jalma kapir, tuluy ti dinya Kami nyiksa maranéhna. Nya pohara kuatna ingkarna Kami (kana sikep maranéhna) téh."
    },
    {
      "sura": 22,
      "verse": 45,
      "text": "Sakitu loba nagri nu geus dibinasakeun ku Kami alatan (pangeusi)na dolim, nepi ka wangunan-wangunana bra-bru patingjarungkel jeung (sakitu loba ogé) sumur nu patulayah jeung istana nu jangkung (nu ditinggalkeun)."
    },
    {
      "sura": 22,
      "verse": 46,
      "text": "Naha atuh maranéhna henteu ngalalana di ieu bumi nepi ka haténa bisa ngarti atawa ceulina bisa ngadéngé? Saenyana nu lolong mah lain panon, tapi haté nu aya dina dada."
    },
    {
      "sura": 22,
      "verse": 47,
      "text": "Maranéhna (kaom musrikin Mekah) ménta ka hidep (Muhammad) sangkan buru-buru ditibanan siksa, padahal Allah moal pisan nyulayaan jangji-Na. Saenyana sapoé mungguh Pangéran hidep mah sarua jeung sarébu taun nurutkeun itungan maranéh."
    },
    {
      "sura": 22,
      "verse": 48,
      "text": "Sakitu loba nagri anu ku Kami diengkékeun (siksaan)ana, padahal pangeusina darolim, tuluy Kami nibankeun siksaan ka maranéhna. Ka Kami wungkul geusan mulang (sadaya perkara)."
    },
    {
      "sura": 22,
      "verse": 49,
      "text": "Pék caritakeun ku hidep (Muhammad), “Hé manusa, saenyana kuring téh taya lian iwal ti nu méré pépéling nu jelas ka aranjeun.”"
    },
    {
      "sura": 22,
      "verse": 50,
      "text": "Nya jalma-jalma nu iman jeung milampah amal soléh pasti meunang pangampura jeung rejeki anu mulya (halal tur nyugemakeun)."
    },
    {
      "sura": 22,
      "verse": 51,
      "text": "Anapon jalma-jalma anu mungkir kana ayat-ayat Kami kalayan boga maksud ngahéngkérkeun (kahayang pikeun iman), maranéhna mah pangeusi (naraka) Jahim."
    },
    {
      "sura": 22,
      "verse": 52,
      "text": "Kami teu ngutus hiji rasul jeung teu (ogé) saurang nabi saméméh hidep (Muhammad), anging upama éta rasul téh jorojoy boga kahayang, 583) der baé sétan-sétan ngasupkeun (godaan-godaan) kana kahayangna. Tuluy Allah ngaleungitkeun naon nu diasupkeun ku éta (sétan) sarta mengkuhkeun ayat-ayat-Na (dina jero haté jalma-jalma mu’min). Saleresna Allah mah Mahauninga (tur) Mahawijaksana."
    },
    {
      "sura": 22,
      "verse": 53,
      "text": "Mantenna (Allah) ngersakeun pikeun ngajadikeun gangguan sétan minangka cocoba keur jalma-jalma anu dina haténa aya kasakit jeung nu teuas haténa. Saenyana jalma-jalma anu dolim téh aya dina papaséaan anu jauh (tina bebeneran),"
    },
    {
      "sura": 22,
      "verse": 54,
      "text": "sangkan jalma-jalma anu geus dipaparinan élmu téh nyahoeun yén saenyana éta (Al-Qur‘an) téh bener ti Pangéran hidep, nepi ka aranjeunna iman tur haténa tunduk. Saleresna Allah téh Maha Maparin pituduh ka jalma-jalma nu iman kana jalan nu lempeng."
    },
    {
      "sura": 22,
      "verse": 55,
      "text": "Jalma-jalma kapir mah salawasna mangmang kana éta perkara (Al-Qur’an) téh, nepi ka waktu (ajalna) datang ngadadak ka maranéhna, atawa siksa Poé Kiamat nu datang ka maranéhna."
    },
    {
      "sura": 22,
      "verse": 56,
      "text": "Sagala kakawasaan dina éta poé téh wungkul kagungan Allah. Mantenna maparin putusan ti antara maranéhna. Nya jalma-jalma nu iman tur milampah amal soléh aya di sawarga-sawarga Na`im (nu pinuh ku kani’matan)."
    },
    {
      "sura": 22,
      "verse": 57,
      "text": "Sedengkeun jalma-jalma anu kupur jeung ngabohongkeun ayat-ayat Kami mah pasti meunang siksa nu ngahinakeun."
    },
    {
      "sura": 22,
      "verse": 58,
      "text": "Jalma-jalma anu hijrah di jalan Allah, tuluy gugur atawa maot (dina pangperangan), tangtu Allah maparin ka aranjeunna rejeki anu hadé (sawarga). Saleresna Allah pangsaé-saéna nu maparin rejeki."
    },
    {
      "sura": 22,
      "verse": 59,
      "text": "Saenyana Mantenna (Allah) bakal ngalebetkeun aranjeunna kana tempat (sawarga) anu dipidangdam ku aranjeunna. Saleresna Allah Mahauninga (tur) Mahasantun."
    },
    {
      "sura": 22,
      "verse": 60,
      "text": "Tah jiga kitu ayana. Saha baé nu ngawales imbang jeung (kadoliman) panganiayaan nu kungsi karandapan ku anjeunna tuluy didoliman (deui), pasti bakal ditulungan ku Allah. Saleresna Allah Maha Maparin-pangampura (tur) Maha Jembar-pangampura."
    },
    {
      "sura": 22,
      "verse": 61,
      "text": "Kitu téh ku sabab saleresna Allah ngasupkeun peuting kana beurang jeung ngasupkeun beurang kana peuting. Saleresna Allah téh Maha Ngadangu (tur) Maha Ningali."
    },
    {
      "sura": 22,
      "verse": 62,
      "text": "Kitu téh sabab saleresna Allah téh nya Mantenna Nu Mahabener, sabab saenyana sakabéh nu diibadahan ku maranéhna salian ti Mantenna téh éta batil, jeung sabab saleresna Allah Mahaluhung (tur) Mahaagung."
    },
    {
      "sura": 22,
      "verse": 63,
      "text": "Naha hidep henteu nyaho yén saleresna Allah nu nurunkeun cai (hujan) ti langit nepi ka bumi jadi héjo? Saleresna Allah Maha Lemah-lembut (tur) Mahawaspada."
    },
    {
      "sura": 22,
      "verse": 64,
      "text": "Kagungan Mantenna wungkul sakabéh nu aya di langit jeung nu aya di bumi. Saleresna Allah téh Mahasugih (tur) Mahapinuji."
    },
    {
      "sura": 22,
      "verse": 65,
      "text": "Naha hidep henteu nyaho yén saleresna Allah nundukkeun pikeun maranéh (manusa) saeusining bumi jeung parahu-parahu nu lalayaran di lautan kalayan timbalana-Na. Sarta Mantenna nahan (barang-barang) ti langit sangkan teu ragrag ka bumi anging kalayan widi-Na? Saleresna Allah Mahahéman (tur) Mahaasih ka manusa."
    },
    {
      "sura": 22,
      "verse": 66,
      "text": "Nya Mantenna nu ngahirupkeun maranéh, tuluy ngamaotkeun, tuluy ngahirupkeun maranéh (dina poé dihudangkeun deui). Saenyana manusa téh bener-bener kacida kupurna."
    },
    {
      "sura": 22,
      "verse": 67,
      "text": "Pikeun saban-saban umat, Kami geus netepkeun saréat nu tangtu (nu kudu) diamalkeun ku maranéhna. Ku kituna, teu pantes pisan maranéhna silih bantahan jeung hidep dina éta perkara (saréat) jeung geura ajak (maranéhna) ka Pangéran hidep. Saenyana hidep (Muhammad) téh aya dina jalan nu lempeng."
    },
    {
      "sura": 22,
      "verse": 68,
      "text": "Upama maranéhna ngabantah ka hidep, pok caritakeun, “Allah langkung uninga kana sakabéh nu dipilampah ku maranéh.”"
    },
    {
      "sura": 22,
      "verse": 69,
      "text": "Allah bakal nangtukeun hukum di antara maranéh dina Poé Kiamat ngeunaan nu baheula ku maranéh dipasaliakeun."
    },
    {
      "sura": 22,
      "verse": 70,
      "text": "Naha hidep teu nyaho yén saleresna Allah uninga kana sakabéh nu aya di langit jeung nu aya di bumi? Saenyana hal éta téh geus kaunggel dina kitab (Loh Mahpud). Saenyana éta perkara téh gampang kanggo Allah mah."
    },
    {
      "sura": 22,
      "verse": 71,
      "text": "Maranéhna ibadah ka salian ti Allah tanpa (didasaran) bukti nu diturunkeun ku Mantenna (ngeunaan éta), sarta maranéhna (ogé) henteu boga pangaweruh kana éta perkara. Moal aya pisan nu nulungan ka jalma-jalma nu dolim mah."
    },
    {
      "sura": 22,
      "verse": 72,
      "text": "Upama dibacakeun ayat-ayat Kami nu jelas di hareupeun maranéhna, bréh baé ku hidep bakal katémbong (tanda-tanda) kaingkaranana dina beungeut éta jalma-jalma kapir. Méh baé maranéhna narajang ka jalma-jalma nu macakeun ayat-ayat Kami ka maranéhna. Pék caritakeun ku hidep (Muhammad), “Naha hayang diterangkeun ka maranéh ku kuring (sakabéh) nu leuwih goréng tibatan éta, (nyaéta) seuneu naraka?” Allah geus mépélingan (naraka) pikeun jalma-jalma kapir. (Éta naraka) téh panggoréng-goréngna tempat pangbalikan."
    },
    {
      "sura": 22,
      "verse": 73,
      "text": "Hé manusa, hiji paupamaan geus dijieun. Ku kituna, pék geura regepkeun! Saenyana sakabéh nu ku maranéhna disambat salian ti Allah téh henteu bisaeun nyieun laleur-laleur acan, sanajan nyarieunna téh réréongan. Upama éta laleur téh ngarampas hiji perkara ti maranéhna, maranéhna téh moal bisa ngarebut deui ti éta laleur. Sarua pohara apesna nu nyarembah jeung nu disembah."
    },
    {
      "sura": 22,
      "verse": 74,
      "text": "Maranéhna henteu ngagungkeun Allah ku cara nu sabenerna. Saleresna Allah téh Mahakuat (tur) Mahagagah"
    },
    {
      "sura": 22,
      "verse": 75,
      "text": "Allah milih utusan-utusana-Na ti antara malaikat jeung ti manusa. Saleresna Allah Maha Ngadangu (tur) Maha Ningali."
    },
    {
      "sura": 22,
      "verse": 76,
      "text": "Mantenna uninga kana sakabéh nu nyampak di hareupeun maranéhna jeung sakabéh nu di tukangeun maranéhna. Nya ka Allah wungkul dipulangkeunana sagala perkara téh."
    },
    {
      "sura": 22,
      "verse": 77,
      "text": "Hé jalma-jalma nu iman, prak geura ruku, sujud, jeung sembah Pangéran aranjeun, sarta prak geura pilampah kahadéan sangkan aranjeun meunang kabagjaan!"
    },
    {
      "sura": 22,
      "verse": 78,
      "text": "Jung aranjeun geura jihad dina jalan Allah ku jihad nu sabenerna. Mantenna geus milih aranjeun sarta henteu ngajadikeun karupekan saeutik ogé dina éta agama pikeun aranjeun. (Tuturkeun) agama karuhun aranjeun, Ibrahim. Mantenna (Allah) nu geus maparin gelar jalmi-jalmi muslim ka aranjeun ti baheula kénéh, jeung (nya kitu deui) dina ieu (Al-Qur’an), sangkan Rasul (Muhammad) téh jadi saksi pikeun aranjeun jeung sangkan aranjeun ogé jadi saksi pikeun sakumna manusa. Nya prak geura adegkeun salat, cumponan jakat, jeung geura muntang sing pageuh kana tali Allah. Mantenna téh nu nangtayungan aranjeun. Mantenna nu pangsaé-saéna anu nangtayungan sareng pangsaé-saéna anu nulungan."
    },
    {
      "sura": 23,
      "verse": 1,
      "text": "Tétéla untung jalma-jalma mu’min téh,"
    },
    {
      "sura": 23,
      "verse": 2,
      "text": "(nyaéta) jalma-jalma anu husu’ dina salatna,"
    },
    {
      "sura": 23,
      "verse": 3,
      "text": "jalma-jalma anu ninggalkeun (laku lampah jeung caritaan) anu teu guna,"
    },
    {
      "sura": 23,
      "verse": 4,
      "text": "jalma-jalma anu nyumponan jakat,"
    },
    {
      "sura": 23,
      "verse": 5,
      "text": "jeung jalma-jalma anu ngajaga bobogaanana,"
    },
    {
      "sura": 23,
      "verse": 6,
      "text": "kajaba ka istri-istrina atawa ka budak beulian anu dipimilikna. 584) Sabenerna aranjeunna henteu hina (ku sabab campur jeung maranéhna)."
    },
    {
      "sura": 23,
      "verse": 7,
      "text": "Mangka, saha-saha anu néangan (pikeun nedunan syahwatna) sajaba ti éta, nya maranéhna téh jalma-jalma anu ngaliwatan wates."
    },
    {
      "sura": 23,
      "verse": 8,
      "text": "(Tétéla untung ogé) jalma-jalma anu ngajaga amanat-amanat jeung jangji-jangjina téh"
    },
    {
      "sura": 23,
      "verse": 9,
      "text": "jeung jalma-jalma anu ngajaga salatna."
    },
    {
      "sura": 23,
      "verse": 10,
      "text": "Nya aranjeunna téh anu bakal narima waris,"
    },
    {
      "sura": 23,
      "verse": 11,
      "text": "(nyaéta) jalma-jalma anu bakal narima waris (sawarga) Pirdaus. Aranjeunna langgeng di dinya."
    },
    {
      "sura": 23,
      "verse": 12,
      "text": "Tétéla Kami geus nyiptakeun manusa tina sari pati (anu asalna) tina taneuh."
    },
    {
      "sura": 23,
      "verse": 13,
      "text": "Tuluy Kami ngajadikeun éta sari pati téh cai mani dina tempat anu kuat (rahim)."
    },
    {
      "sura": 23,
      "verse": 14,
      "text": "Tuluy éta cai mani téh ku Kami dijadikeun perkara nu ngagantung (getih), tuluy éta getih ku Kami dijadikeun sakeupeul daging. Tuluy éta sakeupeul daging téh ku Kami dijadikeun tulang. Tuluy éta tulang téh ku Kami dibungkus ku daging. Tuluy Kami ngajadikeunana mahluk nu (bentukna) séjén. Mahasuci Allah Pangsaé-saéna anu nyiptakeun."
    },
    {
      "sura": 23,
      "verse": 15,
      "text": "Tuluy sabenerna maranéh sanggeus éta téh bener-bener bakal maot."
    },
    {
      "sura": 23,
      "verse": 16,
      "text": "Tuluy sabenerna maranéh téh dina Poé Kiamat bakal dihudangkeun."
    },
    {
      "sura": 23,
      "verse": 17,
      "text": "Tétéla Kami geus nyiptakeun tujuh langit di luhureun maranéh jeung Kami henteu lalawora dina ciptaan (Kami)."
    },
    {
      "sura": 23,
      "verse": 18,
      "text": "Kami nurunkeun cai ti langit kalayan takeran. Tuluy Kami ngajadikeun éta cai téh netep di jero bumi. Sabenerna Kami Mahakawasa ngaleungitkeunana."
    },
    {
      "sura": 23,
      "verse": 19,
      "text": "Tuluy ku éta (cai) téh, Kami numuwuhkeun pikeun anjeun kebon-kebon korma jeung anggur. Di dinya anjeun meunang bubuahanana nu loba jeung tina sawaréhna anjeun barang dahar."
    },
    {
      "sura": 23,
      "verse": 20,
      "text": "(Kami numuwuhkeun) tangkal (Jaitun) anu tumuwuh di Gunung Sina, anu ngahasilkeun minyak jeung lauk-pauk anu nambah ponyo pikeun jalma-jalma anu dalahar."
    },
    {
      "sura": 23,
      "verse": 21,
      "text": "Sabenerna dina sato ingon-ingon téh bener-bener aya atikan pikeun aranjeun. Kami méré nginum ka aranjeun tina sawaréh nu aya di jero beuteungna (cai susu). Dina éta téh aya mangpa’at nu loba pikeun aranjeun, jeung sawaréh tina éta téh ku aranjeun didalahar."
    },
    {
      "sura": 23,
      "verse": 22,
      "text": "Dina luhureunana (sato ingon-ingon) jeung dina luhur parahu-parahu, aranjeun diakut."
    },
    {
      "sura": 23,
      "verse": 23,
      "text": "Sabenerna Kami geus ngutus Nuh ka kaomna. Tuluy anjeunna nyarios, “Hé kaom kuring, pék sembah Allah. Taya deui Pangéran (anu hak disembah) pikeun maranéh salian ti Mantenna. Naha maranéh téh henteu takwa?”"
    },
    {
      "sura": 23,
      "verse": 24,
      "text": "Mangka, gegedén-gegedén jalma anu kupur ti kaomna nyarita, “Jalma ieu mah ngan saukur manusa biasa baé saperti maranéh, anu boga maksud ngungkulan maranéh. Lamun ngersakeun mah, tingangtu Mantenna ngutus sababaraha malaikat. Urang saréréa can kungsi ngadéngé pangajak sarupa kieu ti karuhun-karuhun urang baheula."
    },
    {
      "sura": 23,
      "verse": 25,
      "text": "Manéhna téh ngan wungkul jalma gélo. Pék baé daragoan nepi ka mangsa anu ditangtukeun!”"
    },
    {
      "sura": 23,
      "verse": 26,
      "text": "Anjeunna (Nuh) ngadoa, “Nun Gusti Pangéran abdi, mugi Gusti nulungan abdi, margi maranéhna parantos ngabohongkeun abdi.”"
    },
    {
      "sura": 23,
      "verse": 27,
      "text": "Kami ngawahyukeun ka anjeunna, “Pék geura nyieun parahu kalayan panalingaan jeung pituduh Kami. Waktu geus datang paréntah (siksa) Kami jeung hawu (dapur) geus ngaluarkeun cai, asupkeun ka jero (éta parahu) sajodo-sajodo jeung kulawarga hidep, kajaba jalma anu saméméhna geus ditetepkeun (bakal ditibanan siksaan) ti antara maranéhna. Poma hidep ulah nyaritakeun ka Kami ngeunaan jalma-jalma anu dolim. Sabenerna maranéhna mah bakal diteuleumkeun.”"
    },
    {
      "sura": 23,
      "verse": 28,
      "text": "Waktu hidep jeung jalma-jalma anu marengan hidep geus aya dina luhur parahu, pék ucapkeun, “Sadaya puji kagungan Allah anu parantos nyalametkeun abdi sadaya ti jalma-jalma anu dolim.”"
    },
    {
      "sura": 23,
      "verse": 29,
      "text": "Pék hidep ngadoa, “Nun Gusti Pangéran abdi, mugi Gusti nempatkeun abdi dina tempat anu diberkahan sareng Gusti mah pangsaé-saéna anu maparin tempat.”"
    },
    {
      "sura": 23,
      "verse": 30,
      "text": "Sabenerna dina éta (kajadian) téh bener-bener aya tanda-tanda (kaagungan Allah). Sabenerna Kami bener-bener nibankeun cobaan (ka éta kaom Nuh)."
    },
    {
      "sura": 23,
      "verse": 31,
      "text": "Tuluy Kami nyiptakeun sanggeus maranéhna, umat anu séjén (kaom ‘Ad)."
    },
    {
      "sura": 23,
      "verse": 32,
      "text": "Tuluy Kami ngutus ka maranéhna saurang rasul (Hud) ti (golongan) maranéhna sorangan. (Anjeunna nyarios), “Pék geura nyembah ka Allah. Taya deui Pangéran (nu hak disembah) keur aranjeun anging Mantenna. Naha atuh aranjeun henteu takwa?”"
    },
    {
      "sura": 23,
      "verse": 33,
      "text": "Gegedén-gegedén kaomna anu kupur jeung ngabohongkeun kana poé patepung di ahérat jeung maranéhna anu ku Kami geus diberé kaméwahan jeung kasenangan dina kahirupan dunya nyarita, “(Jalma) ieu mah taya lian ngan ukur manusa saperti maranéh. Manéhna sok dahar naon anu sok didahar ku maranéh jeung nginum naon anu sok diinum ku maranéh."
    },
    {
      "sura": 23,
      "verse": 34,
      "text": "Sabenerna lamun maranéh taat ka manusa anu saperti maranéh, saenyana maranéh bener-bener bakal rugi."
    },
    {
      "sura": 23,
      "verse": 35,
      "text": "Naha manéhna téh ngajangjikeun ka maranéh yén lamun maranéh geus maot sarta jadi taneuh jeung tulang, maranéh téh bener-bener bakal dikaluarkeun (tina kuburan)?"
    },
    {
      "sura": 23,
      "verse": 36,
      "text": "Jauh, jauh pisan naon anu diancamkeun ka maranéh téh (tina bebeneran)."
    },
    {
      "sura": 23,
      "verse": 37,
      "text": "Éta (kahirupan) téh taya lian kajaba ngan ukur di alam dunya ieu. (Di dinya) urang maot, hirup, 585) jeung moal pisan ngalaman dihudangkeun (deui)."
    },
    {
      "sura": 23,
      "verse": 38,
      "text": "Manéhna (Hud) mah taya lian ngan ukur hiji lalaki anu jijieunan kabohongan ka Allah jeung urang saréréa moal rék percaya ka manéhna.”"
    },
    {
      "sura": 23,
      "verse": 39,
      "text": "Anjeunna (Hud) ngadoa, “Nun Gusti Pangéran abdi, mugi Gusti nulungan abdi, margi maranéhna parantos ngabohongkeun abdi.”"
    },
    {
      "sura": 23,
      "verse": 40,
      "text": "Mantenna (Allah) ngadawuh, “Sakeudeung deui ogé maranéhna téh bener-bener bakal kaduhung.”"
    },
    {
      "sura": 23,
      "verse": 41,
      "text": "Tuluy maranéhna dimusnahkeun ku sora anu ngageleger kalayan sabener-benerna jeung Kami ngajadikeun maranéhna (lir) runtah nu kabawa caah. 586) Mangka, kabinasaan pikeun kaom anu dolim."
    },
    {
      "sura": 23,
      "verse": 42,
      "text": "Tuluy Kami nyiptakeun sanggeus maranéhna umat-umat anu séjén."
    },
    {
      "sura": 23,
      "verse": 43,
      "text": "Taya hiji umat ogé anu bisa ngagancangkeun ajalna jeung henteu (ogé) bisa ngamundurkeunana."
    },
    {
      "sura": 23,
      "verse": 44,
      "text": "Tuluy Kami ngutus rasul-rasul Kami kalayan noron. Saban-saban saurang rasul sumping ka hiji umat, maranéhna ngabohongkeunana. Mangka, Kami tuturkeun (kabinasaan) sabagian ti maranéhna ku sabagianana deui. Kami (ogé) ngajadikeun maranéhna bahan carita. Nya kabinasaan pikeun kaom anu henteu iman."
    },
    {
      "sura": 23,
      "verse": 45,
      "text": "Tuluy Kami ngutus Musa jeung dulurna, Harun, bari mawa tanda-tanda (kaagungan) Kami jeung bukti anu nyata 587)"
    },
    {
      "sura": 23,
      "verse": 46,
      "text": "ka Fir’aun jeung gegedén-gegedén kaomna. Tapi, maranéhna takabur jeung ti baheula maranéhna téh kaom anu sombong."
    },
    {
      "sura": 23,
      "verse": 47,
      "text": "Maranéhna nyarita, “Naha (pantes) urang rék percaya ka dua manusa nu siga urang, padahal kaom maranéhna (Bani Israél) téh jalma-jalma anu kumawula ka urang?”"
    },
    {
      "sura": 23,
      "verse": 48,
      "text": "Mangka, maranéhna ngabohongkeun ka duaanana. Ku sabab kitu, maranéhna dibinasakeun."
    },
    {
      "sura": 23,
      "verse": 49,
      "text": "Sabenerna Kami bener-bener geus maparin Kitab (Torét) ka Musa sangkan maranéhna (Bani Israél) meunang pituduh."
    },
    {
      "sura": 23,
      "verse": 50,
      "text": "Kami ngajadikeun (Isa) putra Maryam sareng ibuna minangka jadi tanda (kaagungan Kami). Kami nangtayungan aranjeunna di hiji tempat anu luhur jeung tengtrem pikeun dicicingan kalayan cur-cor caina."
    },
    {
      "sura": 23,
      "verse": 51,
      "text": "Allah ngadawuh, “Hé rasul-rasul, pék geura dahar tina (kadaharan) anu hadé jeung geura pilampah kahadéan! Sabenerna Kami Mahauninga kana naon anu ku aranjeun dipilampah."
    },
    {
      "sura": 23,
      "verse": 52,
      "text": "Sabenerna (agama taohid) ieu téh agama aranjeun anu tunggal, jeung Kami Pangéran aranjeun. Mangka, aranjeun kudu takwa ka Kami.”"
    },
    {
      "sura": 23,
      "verse": 53,
      "text": "Tuluy maranéhna (anu nuturkeun para rasul) paburencay tina urusan (agama)-na jadi sababaraha golongan. Saban golongan ngarasa reueus kana naon anu aya di maranéhna."
    },
    {
      "sura": 23,
      "verse": 54,
      "text": "Mangka, antep baé maranéhna dina kasasaranana nepi kana waktu nu ditangtukeun."
    },
    {
      "sura": 23,
      "verse": 55,
      "text": "Naha maranéhna téh nyangka yén naon anu ku Kami dipaparinkeun ka maranéhna ku mangrupa harta banda jeung barudak,"
    },
    {
      "sura": 23,
      "verse": 56,
      "text": "(éta ngandung harti yén) Kami ngagancangkeun maparin kahadéan ka maranéhna? (Lain kitu), ngan baé maranéhna teu sadar."
    },
    {
      "sura": 23,
      "verse": 57,
      "text": "Sabenerna jalma-jalma anu ati-ati ku sabab sieun (siksaan) Pangéranana,"
    },
    {
      "sura": 23,
      "verse": 58,
      "text": "jalma-jalma anu iman kana tanda-tanda (kakawasaan) Pangéranana,"
    },
    {
      "sura": 23,
      "verse": 59,
      "text": "jalma-jalma anu teu nyarékatkeun Pangéranana,"
    },
    {
      "sura": 23,
      "verse": 60,
      "text": "jeung jama-jalma anu milampah (kahadéan) anu dilakukeun bari haténa sieun (lantaran maranéhna terang) yén saenyana maranéhna bakal mulang ka Pangéranana,"
    },
    {
      "sura": 23,
      "verse": 61,
      "text": "éta maranéhna téh gagancangan dina (ngalakukeun) kahadéan-kahadéan jeung maranéhna jalma-jalma nu pangheulana ngahontal éta (kahadéan)."
    },
    {
      "sura": 23,
      "verse": 62,
      "text": "Kami henteu nibanan ka saha baé ogé, kajaba nurutkeun kamampuhanana. Di mungguhing Kami aya hiji catetan anu nétélakeun kalayan sabenerna jeung maranéhna henteu didoliman."
    },
    {
      "sura": 23,
      "verse": 63,
      "text": "Tapi, haté maranéhna (jalma-jalma kapir) téh aya dina kasasaran tina ieu (neuleuman Al-Qur’an), jeung ngabogaan pagawéan-pagawéan (goréng) salian ti éta, anu dipilampah tuluy-tuluyan ku maranéhna."
    },
    {
      "sura": 23,
      "verse": 64,
      "text": "Nepi ka waktu Kami nibankeun siksaan ka jalma-jalma anu hirupna méwah ti antara maranéhna, dadaksakala maranéhna téh tingjarerit ménta tulung."
    },
    {
      "sura": 23,
      "verse": 65,
      "text": "Montong tingjarerit marénta tulung dina ieu poé mah! Sabenerna maranéh moal meunang pitulung ti Kami."
    },
    {
      "sura": 23,
      "verse": 66,
      "text": "Sabenerna ayat-ayat Kami (Al-Qur’an) salawasna dibacakeun ka maranéh (jalma-jalma anu doraka), tapi maranéh sok ngabalieur nukangan baé,"
    },
    {
      "sura": 23,
      "verse": 67,
      "text": "kalayan nyombongkeun diri jeung nyarita ku caritaan-caritaan anu goréng kana éta (Al-Qur’an) waktu ngariung ti peuting."
    },
    {
      "sura": 23,
      "verse": 68,
      "text": "Mangka, naha atuh maranéhna henteu ngalenyepan dawuhan (Allah) atawa geus datang ka maranéhna naon-naon anu tacan kungsi datang ka karuhun-karuhunna baheula?"
    },
    {
      "sura": 23,
      "verse": 69,
      "text": "Atawa, maranéhna téh henteu wawuheun ka Rasul-Na (Muhammad), ku sabab kitu maranéhna ingkar ka anjeunna?"
    },
    {
      "sura": 23,
      "verse": 70,
      "text": "Atawa, maranéhna nyarita, “Manéhna (Muhammad) téh gélo.” Padahal mah anjeunna téh geus mawa bebeneran ka maranéhna, ngan baé kalolobaanana mah maranéhna téh ceuceub kana éta bebeneran."
    },
    {
      "sura": 23,
      "verse": 71,
      "text": "Lamun mah éta bebeneran téh nuturkeun kana kahayang maranéhna, tangtu langit jeung bumi katut pangeusina binasa. Malahan, Kami geus ngadatangkeun (Al-Qur’an minangka) pépéling ka maranéhna, tapi maranéhna kalah ka ngabalieur tina éta pépéling."
    },
    {
      "sura": 23,
      "verse": 72,
      "text": "Atawa naha hidep (Muhammad) ménta buruh ka maranéhna, sedengkeun buruh ti Pangéran hidep mah leuwih hadé, sabab Mantenna mah pangsaé-saéna nu maparin rejeki?"
    },
    {
      "sura": 23,
      "verse": 73,
      "text": "Sabenerna hidep bener-bener ngajak ka maranéhna kana jalan anu lempeng."
    },
    {
      "sura": 23,
      "verse": 74,
      "text": "Sabenerna jalma-jalma anu teu iman kana ahérat bener-bener geus méngpar jauh tina jalan (anu lempeng)."
    },
    {
      "sura": 23,
      "verse": 75,
      "text": "Lamun téa mah Kami maparin rahmat ka maranéhna jeung Kami ngaleungitkeun kamadorotan 588) anu tumiba ku maranéhna, tangtu maranéhna téh bakal tuluy-tuluyan bingung dina kasasaranana."
    },
    {
      "sura": 23,
      "verse": 76,
      "text": "Sabenerna Kami bener-bener nibankeun siksaan ka maranéhna, 589) tapi maranéhna teu daékeun tunduk ka Pangéranana, jeung (ogé) henteu handap asor."
    },
    {
      "sura": 23,
      "verse": 77,
      "text": "Nepi ka waktu Kami mukakeun keur maranéhna panto siksaan anu pohara, dadak sakala maranéhna jadi pegat pangharepan."
    },
    {
      "sura": 23,
      "verse": 78,
      "text": "Mantenna nu nyiptakeun keur anjeun pangrungu, panénjo, jeung ati sanubari, tapi saeutik pisan maranéh téh sukuran."
    },
    {
      "sura": 23,
      "verse": 79,
      "text": "Mantenna anu nyiptakeun jeung maparin turunan ka maranéh di ieu bumi sarta ngan ka Mantenna wungkul maranéh bakal dikumpulkeun."
    },
    {
      "sura": 23,
      "verse": 80,
      "text": "Mantenna nu ngahirupkeun jeung ngamaotkeun. Kagungan Mantenna (kakawasaan pikeun ngatur) gunta-gantina peuting jeung beurang. Naha maranéh teu ngagunakeun akal?"
    },
    {
      "sura": 23,
      "verse": 81,
      "text": "Malah, maranéhna kalah ka nyarita sarupa jeung anu dicaritakeun ku jalma-jalma saméméhna."
    },
    {
      "sura": 23,
      "verse": 82,
      "text": "Maranéhna nyarita, “Naha lamun urang geus maot sarta jadi taneuh jeung tulang, urang téh bener-bener bakal dihudangkeun deui?"
    },
    {
      "sura": 23,
      "verse": 83,
      "text": "Sabenerna nu kieu téh geus dijangjikeun ka urang jeung karuhun-karuhun urang ti saméméhna. 590) Ieu mah taya lian ngan dongéng jalma-jalma baheula!”"
    },
    {
      "sura": 23,
      "verse": 84,
      "text": "Pok ucapkeun ku hidep (Muhammad), “Kagungan saha bumi katut sadaya pangeusina lamun maranéh nyaho?”"
    },
    {
      "sura": 23,
      "verse": 85,
      "text": "Maranéhna bakal ngajawab, “Kagungan Allah.” Pék caritakeun, “Naha atuh maranéh teu éling baé?”"
    },
    {
      "sura": 23,
      "verse": 86,
      "text": "Ucapkeun, “Saha anu kagungan langit nu tujuh sareng nu kagungan ‘Arasy anu agung?”"
    },
    {
      "sura": 23,
      "verse": 87,
      "text": "Maranéhna bakal ngajawab, “Kagungan Allah.” Ucapkeun, “Naha atuh maranéh henteu takwa?”"
    },
    {
      "sura": 23,
      "verse": 88,
      "text": "Ucapkeun, “Saha anu dina panangan-Na aya kakawasaan kana sagala perkara, sedengkeun Mantenna téh nangtayungan sareng henteu aya anu bisa ditangtayungan tina (siksaan-Na), lamun seug maranéh nyaho?”"
    },
    {
      "sura": 23,
      "verse": 89,
      "text": "Maranéhna bakal ngajawab, “Kagungan Allah.” Ucapkeun, “Nya atuh (lamun kitu mah), kunaon maranéh bisa katipu?”"
    },
    {
      "sura": 23,
      "verse": 90,
      "text": "Padahal mah Kami geus mawa bebeneran ka maranéhna, tapi saenyana maranéhna bener-bener ngabohongkeun."
    },
    {
      "sura": 23,
      "verse": 91,
      "text": "Allah henteu ngangkat putra sareng teu aya pangéran (séjén) anu nyarengan Mantenna. Upami kitu mah tangtu saban pangéran bakal mawa naon (mahluk) anu diciptakeunana jeung sabagian ti éta pangéran-pangéran téh bakal ngéléhkeun sabagian nu séjénna. Mahasuci Allah tina naon anu disipatkeun ku maranéhna"
    },
    {
      "sura": 23,
      "verse": 92,
      "text": "Nu Mahauninga kana sadaya nu gaib sareng nu nyampak. Mahaluhur (Allah) tina naon anu disarékatkeun ku maranéhna."
    },
    {
      "sura": 23,
      "verse": 93,
      "text": "Ucapkeun, “Nun Gusti Pangéran abdi, mugi Gusti leres-leres badé ningalikeun ka abdi naon (siksaan) anu diancamkeun ka maranéhna."
    },
    {
      "sura": 23,
      "verse": 94,
      "text": "Nun Gusti Pangéran abdi, mugi Gusti ulah ngajantenkeun abdi kalebet kaom anu dolim.”"
    },
    {
      "sura": 23,
      "verse": 95,
      "text": "Sabenerna Kami téh bener-bener kawasa pikeun némbongkeun ka hidep (Muhammad) naon anu diancamkeun ku Kami ka maranéhna."
    },
    {
      "sura": 23,
      "verse": 96,
      "text": "Tolak baé kagoréngan (maranéhna) ku (pagawéan) anu leuwih hadé. Kami leuwih nyaho kana naon anu disipatkeun ku maranéhna."
    },
    {
      "sura": 23,
      "verse": 97,
      "text": "Pék caritakeun, “Nun Gusti Pangéran abdi, abdi nyalindung ka Gusti tina haréwos-haréwos sétan."
    },
    {
      "sura": 23,
      "verse": 98,
      "text": "Sareng abdi nyalindung (ogé) ka Gusti, nun Gusti Pangéran abdi, tina datangna maranéhna ka abdi.”"
    },
    {
      "sura": 23,
      "verse": 99,
      "text": "(Tah kitu kaayaan jalma-jalma kapir) nepi ka waktu datang maot ka salah saurang ti maranéhna, manéhna nyarita, “Nun Gusti Pangéran abdi, wangsulkeun deui abdi (ka dunya),"
    },
    {
      "sura": 23,
      "verse": 100,
      "text": "sangkan abdi tiasa milampah kahadéan nu ku abdi dikantunkeun.” Moal bisa! Sabenerna éta mah ngan alesan anu dicaritakeun wungkul. Di hareupeun maranéhna aya (alam) barjah 591) nepi ka poé maranéhna dihudangkeunana deui."
    },
    {
      "sura": 23,
      "verse": 101,
      "text": "Waktu ditiup sangkakala, dina éta poé (Kiamat) taya deui tatali kabarayaan ti antara maranéhna jeung maranéhna (ogé) moal bisa silih tanya."
    },
    {
      "sura": 23,
      "verse": 102,
      "text": "Saha anu beurat timbangan (kahadéana)-na, mangka maranéhna téh jalma-jalma anu untung."
    },
    {
      "sura": 23,
      "verse": 103,
      "text": "Saha anu hampang timbangan (kahadéana)-na, mangka maranéhna téh jalma-jalma nu ngarugikeun dirina sorangan. Maranéhna téh langgeng dina jero naraka Jahanam."
    },
    {
      "sura": 23,
      "verse": 104,
      "text": "Beungeut maranéhna diduruk ku seuneu naraka jeung maranéhna di naraka téh dina kaayaan pikasieuneun."
    },
    {
      "sura": 23,
      "verse": 105,
      "text": "Apan ayat-ayat Kami téh geus kungsi dibacakeun ka maranéh, ngan maranéh tuluy-tuluyan ngabohongkeunana?"
    },
    {
      "sura": 23,
      "verse": 106,
      "text": "Maranéhna nyarita, “Nun Gusti, abdi sadaya rumaos parantos dikawasa ku kadorakaan jeung abdi sadaya téh jalmi-jalmi anu sasar."
    },
    {
      "sura": 23,
      "verse": 107,
      "text": "Nun Gusti Pangéran abdi sadaya, mugia Gusti ngaluarkeun abdi sadaya ti dinya (seuneu naraka sareng ngabalikkeun deui ka dunya). Tuluy saupami abdi sadaya wangsul deui (kana kakapiran), saleresna abdi sadaya téh kalebet jalmi-jalmi anu dolim.”"
    },
    {
      "sura": 23,
      "verse": 108,
      "text": "Mantenna (Allah) ngadawuh, “Cicing baé maranéh di dinya bari hina jeung ulah hayang nyarita jeung Kami!”"
    },
    {
      "sura": 23,
      "verse": 109,
      "text": "Sabenerna sagolongan ti antara hamba-hamba Kami ngadoa, “Nun Gusti, abdi sadaya parantos iman. Ku margi kitu, mugia Gusti ngahapunten abdi sadaya sareng maparin rahmat ka abdi sadaya. Gusti téh pangsaé-saéna nu maparin rahmat.”"
    },
    {
      "sura": 23,
      "verse": 110,
      "text": "Tuluy maranéh ngajadikeun aranjeunna tempat anu ngahinakeun, nepi ka maranéh poho éling ka Kami, jeung maranéh (tuluy-tuluyan) nyeungseurikeun aranjeunna."
    },
    {
      "sura": 23,
      "verse": 111,
      "text": "Sabenerna Kami dina ieu poé méré ganjaran ka aranjeunna lantaran kasabaranana. Sabenerna aranjeunna téh kaasup jalma-jalma anu untung."
    },
    {
      "sura": 23,
      "verse": 112,
      "text": "Mantenna (Allah) ngadawuh, “Sabaraha taun lilana maranéh cicing di bumi?”"
    },
    {
      "sura": 23,
      "verse": 113,
      "text": "Maranéhna ngajawab, “Abdi sadaya linggih (di bumi) mung sadinten atanapi satengah dinten. Cobi taroskeun baé ka maranéhna anu tukang ngitung.”"
    },
    {
      "sura": 23,
      "verse": 114,
      "text": "Mantenna (Allah) ngadawuh, “Maranéh cicing (di bumi) téh ngan sakeudeung baé lamun maranéh bener-bener nyaho mah.”"
    },
    {
      "sura": 23,
      "verse": 115,
      "text": "Naha maranéh nyangka yén Kami nyiptakeun maranéh téh heuheureuyan wungkul (taya maksud) jeung maranéh moal rék dipulangkeun ka Kami?”"
    },
    {
      "sura": 23,
      "verse": 116,
      "text": "Mahaluhur Allah, Raja anu saleresna. Taya deui pangéran (anu hak disembah) lian ti Mantenna, Anu Kagungan ‘Arasy anu mulya."
    },
    {
      "sura": 23,
      "verse": 117,
      "text": "Saha baé anu nyembah ka pangéran séjén nyarengan Allah, bari jeung taya hiji bukti ogé (nu ngabenerkeun) kana éta perkara, mangka balitungan (amal)-na mung aya di Pangéranana. Sabenerna jalma-jalma kapir téh moal untung."
    },
    {
      "sura": 23,
      "verse": 118,
      "text": "Pok ucapkeun ku hidep (Muhammad), “Nun Gusti, mugia Gusti maparin pangapunten sareng rahmat. Da Gusti mah pangsaé-saéna anu maparin rahmat.”"
    },
    {
      "sura": 24,
      "verse": 1,
      "text": "(Ieu téh) hiji surat anu diturunkeun ku Kami. Kami ngawajibkeun (ngajalankeun hukum-hukum)-na, jeung Kami nurunkeun di jerona ayat-ayat anu jelas sangkan aranjeun meunang pépéling."
    },
    {
      "sura": 24,
      "verse": 2,
      "text": "Awéwé nu jinah jeung lalaki nu jinah, pék rangkét masing-masing ti duanana saratus rangkétan jeung rasa karunya ka duanana ulah jadi panghalang aranjeun pikeun (ngalaksanakeun) agama (hukum) Allah lamun aranjeun iman mah ka Allah jeung ka Poé Ahir. (Ngalaksanakeun) hukuman ka maranéhna téh kudu disaksian ku sabagian golongan jalma-jalma mu’min."
    },
    {
      "sura": 24,
      "verse": 3,
      "text": "Lalaki anu jinah henteu pantes kawin anging ka awéwé anu jinah atawa ka awéwé anu musrik, jeung awéwé anu jinah teu pantes kawin anging jeung lalaki anu jinah atawa jeung lalaki musrik. Éta téh diharamkeun pikeun jalma-jalma mu’min. 592)"
    },
    {
      "sura": 24,
      "verse": 4,
      "text": "Jalma-jalma anu nuduh (jinah ka) istri anu ngajaga diri jeung henteu ngadatangkeun opat saksi, mangka rangkét maranéhna (éta anu nuduh) dalapan puluh kali jeung aranjeun salilana ulah narima kasaksian maranéhna. Maranéhna téh jalma-jalma pasék,"
    },
    {
      "sura": 24,
      "verse": 5,
      "text": "anging maranéhna anu tobat sanggeusna éta jeung ngoméan (dirina), mangka saenyana Allah Maha Jembar-pangampura (tur) Mahaasih."
    },
    {
      "sura": 24,
      "verse": 6,
      "text": "Jalma-jalma anu nuduh jinah ka pamajikanana, padahal maranéhna teu boga saksi-saksi salian ti dirina sorangan, mangka kasaksian masing-masing éta jalma téh nyaéta opat kali sumpah kalayan (jenengan) Allah, yén sabenerna manéhna téh kaasup jalma-jalma anu bener,"
    },
    {
      "sura": 24,
      "verse": 7,
      "text": "jeung (sumpah) nu kalima kalina, nyaéta la’nat Allah ka dirina lamun manéhna kaasup jalma-jalma anu ngabohong. 593)"
    },
    {
      "sura": 24,
      "verse": 8,
      "text": "Éta pamajikanana bisa leupas tina hukuman waktu manéhna sumpah opat kali kalayan (jenengan) Allah, yén anjeunna (salakina) téh bener-bener kaasup jalma-jalma anu ngabohong,"
    },
    {
      "sura": 24,
      "verse": 9,
      "text": "jeung (sumpah) anu kalima, nyaéta yén bebendu Allah ka dirina (pamajikan) upama manéhna (salakina) kaasup jalma anu bener."
    },
    {
      "sura": 24,
      "verse": 10,
      "text": "Lamun téa mah lain lantaran kurnia Allah jeung rahmat-Na ka aranjeun jeung (lain lantaran) Allah Nu Maha Nampi-tobat (tur) Mahawijaksana, (tangtu aranjeun bakal ngalaman kasusah)."
    },
    {
      "sura": 24,
      "verse": 11,
      "text": "Sabenerna jalma-jalma anu mawa béja bohong 594) téh golongan ti antara aranjeun (kénéh). Aranjeun ulah nyangka yén éta kajadian téh goréng pikeun aranjeun, sabalikna éta téh alus pikeun aranjeun. Saban jalma ti maranéhna bakal meunang wawales tina dosa anu dipilampahna. Sedengkeun jalma anu jadi lulugu ti antara maranéhna bakal meunang siksaan anu pohara beuratna."
    },
    {
      "sura": 24,
      "verse": 12,
      "text": "Naha jalma-jalma mu’min jeung mu’minat henteu boga sangkaan anu hadé ka golongan maranéhna sorangan, waktu nguping éta béja bohong jeung nyarita, “Ieu mah (béja) anu jelas bohongna.”"
    },
    {
      "sura": 24,
      "verse": 13,
      "text": "Naha atuh maranéhna henteu datang mawa opat saksi? Ku sabab henteu ngadatangkeun saksi-saksi, nya maranéhna anu ngabohong dina paningal Allah mah."
    },
    {
      "sura": 24,
      "verse": 14,
      "text": "Lamun téa mah lain sabab kurnia Allah katut rahmat-Na ka maranéh, tangtu maranéh ditibanan siksaan anu pohara gedéna, ku sabab caritaan maranéh ngeunaan (éta béja bohong)."
    },
    {
      "sura": 24,
      "verse": 15,
      "text": "(Sing inget) nalika maranéh narima (éta béja bohong) ti sungut ka sungut. Maranéh nyarita ku sungut maranéh naon-naon anu teu dipikanyaho ku maranéh sorangan saeutik ogé jeung maranéh nganggap énténg, padahal éta téh dina paningal Allah mah jadi masalah gedé."
    },
    {
      "sura": 24,
      "verse": 16,
      "text": "Naha waktu ngadéngé (éta béja bohong téh) maranéh henteu nyarita, “Teu pantes pikeun kuring saréréa nyaritakeun ieu perkara. Mahasuci Gusti. Ieu mah bohong anu kacida gedéna.”"
    },
    {
      "sura": 24,
      "verse": 17,
      "text": "Allah ngingetan ka maranéh sangkan (ulah) milampah deui saperti kitu salilana, lamun maranéh jalma-jalma mu’min mah."
    },
    {
      "sura": 24,
      "verse": 18,
      "text": "Allah nerangkeun ayat-ayat(-Na) ka maranéh. Allah Mahauninga (tur) Mahawijaksana."
    },
    {
      "sura": 24,
      "verse": 19,
      "text": "Sabenerna jalma-jalma anu ngarasa bungah ku sumebarna (béja bohong) nu kacida goréngna di golongan jalma-jalma anu iman, maranéhna téh meunang siksaan nu pohara peurihna boh di dunya boh di ahérat. Allah uninga, sedengkeun maranéh mah teu nyaho."
    },
    {
      "sura": 24,
      "verse": 20,
      "text": "Lamun téa mah lain lantaran kurnia katut rahmat-Na ka maranéh jeung (lain lantaran) Allah Mahawelas (tur) Mahaasih, (tangtu maranéh bakal katibanan siksaan anu pohara gedéna)."
    },
    {
      "sura": 24,
      "verse": 21,
      "text": "Hé jalma-jalma anu iman, aranjeun ulah nuturkeun léngkah sétan! Saha anu nuturkeun léngkah sétan, nya sabenerna manéhna (sétan) mah maréntahkeun (manusa migawé pagawéan) anu jahat jeung mungkar. Lamun téa mah lain lantaran kurnia Allah jeung rahmat-Na ka maranéh, tangtu moal aya saurang ogé ti antara maranéh anu beresih (tina éta pagawéan anu jahat jeung mungkar) salawasna. Tapi, Allah ngaberesihan saha baé nu dikersakeun ku Mantenna. Allah Maha Ngadangu (tur) Mahauninga."
    },
    {
      "sura": 24,
      "verse": 22,
      "text": "Jalma nu ngabogaan kaleuwihan jeung kajembaran (rejeki) ti antara aranjeun poma ulah sumpah (moal) rék méré ka dulur(na), jalma-jalma miskin, jeung jalma-jalma anu hijrah di jalan Allah. Maranéhna kudu ngahampura jeung lega haté. Naha maranéh henteu resep upama Allah ngahampura ka maranéh? Allah Maha Jembar-pangampura (tur) Mahaasih."
    },
    {
      "sura": 24,
      "verse": 23,
      "text": "Sabenerna jalma-jalma anu nuduh ka istri-istri nu ngajaga diri, polos, 595) jeung iman (ku tuduhan jinah), maranéhna dila’nat boh di dunya boh di ahérat jeung maranéhna bakal meunang siksaan nu gedé,"
    },
    {
      "sura": 24,
      "verse": 24,
      "text": "dina poéan (waktu) létah, leungeun, jeung suku maranéhna jadi saksi ka maranéhna kana naon anu dipilampah ku maranéhna baheula."
    },
    {
      "sura": 24,
      "verse": 25,
      "text": "Dina éta poé, Allah nyampurnakeun wawales nu sabenerna ka maranéhna jeung maranéhna nyaho yén saenyana Allah Mahaleres (tur) Maha Nétélakeun."
    },
    {
      "sura": 24,
      "verse": 26,
      "text": "Awéwé-awéwé anu jahat pikeun lalaki-lalaki anu jahat, jeung lalaki-lalaki anu jahat (disadiakeun) pikeun awéwé-awéwé anu jahat (deui). Ari istri-istri anu hadé pikeun lalaki-lalaki anu hadé, jeung lalaki-lalaki nu hadé pikeun awéwé-awéwé anu hadé (deui). Aranjeunna (nu hadé) éta beresih tina naon anu dituduhkeun ku maranéhna. Pikeun aranjeunna pangampura sareng rejeki anu mulya. 596)"
    },
    {
      "sura": 24,
      "verse": 27,
      "text": "Hé jalma-jalma nu iman, aranjeun ulah asup ka imah batur saméméh ménta idin jeung uluk salam heula ka pangeusina. Éta téh leuwih hadé pikeun aranjeun sangkan meunang pépéling."
    },
    {
      "sura": 24,
      "verse": 28,
      "text": "Lamun aranjeun teu tepung jeung jalma saurang ogé di dinya, atuh ulah asup saméméh aranjeun meunang idin. Upama dicaritaan ka aranjeun, “Mangga mulih baé,” nya atuh balik deui baé. Éta téh leuwih beresih pikeun aranjeun. Allah Mahauninga kana naon anu dipilampah ku aranjeun."
    },
    {
      "sura": 24,
      "verse": 29,
      "text": "Taya dosana keur aranjeun asup ka imah anu teu dicicingan (minangka tempat umum), anu di jerona aya kaperluan aranjeun. Allah uninga kana naon anu ditémbongkeun jeung disumputkeun ku aranjeun."
    },
    {
      "sura": 24,
      "verse": 30,
      "text": "Caritakeun ka lalaki-lalaki anu iman sangkan aranjeunna miara paningalna jeung ngajaga gagaduhanana. Éta téh leuwih suci pikeun aranjeunna. Saleresna Allah Mahataliti kana naon anu dipilampah ku aranjeunna."
    },
    {
      "sura": 24,
      "verse": 31,
      "text": "Caritakeun ka istri-istri anu iman sangkan aranjeunna miara paningalna, ngajaga gagaduhanana, jeung ulah sina némbongkeun perhiasanana (bagian awakna), kajaba anu (biasa) katingal. Aranjeunna sangkan nutupkeun kaén tiungna kana dadana. Aranjeunna poma ulah némbongkeun perhiasanana (oratna) kajaba ka salakina, ka bapana, ka bapa salakina, ka putra-putrana, ka putra-putra ti salakina, ka dulur-dulur lalakina, ka putra-putra dulur lalakina, ka putra-putra dulur awéwéna, ka wanoja-wanoja (sasama muslim), ka abid-abid nu dipiboga ku aranjeunna, ka pembantu lalaki (kolot) anu teu boga kahayang (ka awéwé), atawa ka barudak anu tacan ngarti kana orat awéwé. Aranjeunna ulah sok nénjragkeun sukuna supaya kanyahoan perhiasan nu disumputkeun ku aranjeunna. Prak geura tobat aranjeun saréréa ka Allah, hé jalma-jalma anu iman sangkan untung."
    },
    {
      "sura": 24,
      "verse": 32,
      "text": "Pék tikahkeun jalma-jalma anu léngoh ti antara aranjeun jeung ogé jalma-jalma anu pantes (kawin) ti antara abid-abid aranjeun boh lalaki atawa awéwé. Lamun maranéhna miskin, Allah bakal maparin kamampuh ka maranéhna tina kurnia-Na. Allah Mahajembar (Kurnia-Na) (tur) Mahauninga."
    },
    {
      "sura": 24,
      "verse": 33,
      "text": "Jalma-jalma anu tacan sanggup nikah kudu ngajaga kasucian (diri)-na nepi ka Allah maparin kamampuh ka maranéhna kalayan kurnia-Na. (Lamun) abid anu dipimilik ku aranjeun hayangeun nyieun perjangjian (sangkan merdéka), pék ku aranjeun jieun perjangjian jeung maranéhna, lamun aranjeun nyaho aya kahadéan di maranéhna mah. Pék bikeun ku aranjeun ka maranéhna sabagian tina harta Allah anu geus dipaparinkeun ku Mantenna ka aranjeun. Poma aranjeun ulah maksa ka abid-abid aranjeun sangkan lacur ku alatan aranjeun néangan kauntungan dunya, sedengkeun maranéhna sorangan hayangeun aya dina kasucian. Saha baé nu dipaksa ku dunungana maranéhna, nya saenyana Allah Maha Jembar-pangampura (tur) Mahaasih (ka maranéhna) sanggeus maranéhna dipaksa."
    },
    {
      "sura": 24,
      "verse": 34,
      "text": "Sabenerna Kami bener-bener geus nurunkeun ka aranjeun ayat-ayat anu méré katerangan, conto-conto ti jalma-jalma saméméh aranjeun, jeung atikan pikeun jalma-jalma anu takwa."
    },
    {
      "sura": 24,
      "verse": 35,
      "text": "Allah téh (anu méré) cahaya (ka) langit jeung bumi. Babandingan cahaya-Na téh saperti hiji liang (dina témbok) anu teu tembus, 597) anu di jerona aya lampu gedé. Éta lampu aya di jero ruas kaca (jeung) éta ruas kaca téh ibarat béntang (anu kumelip saperti) mutiara, anu dihurungkeun maké minyak tina tangkal anu diberkahan, (nyaéta) tangkal Jaitun anu jadina lain di wétan jeung lain ogé di kulon, 598) anu minyakna (baé) ampir-ampiran nyaangan, sanajan henteu diantelan ku seuneu. Cahaya di luhureun cahaya (manglapis-lapis). Allah maparin pituduh kana cahaya-Na ka jalma anu dikersakeun ku Mantenna. Allah ngadamel babandingan pikeun manusa. Allah Mahauninga kana sagala perkara."
    },
    {
      "sura": 24,
      "verse": 36,
      "text": "(Éta cahaya aya) di imah-imah anu ku Allah diparéntahkeun pikeun dimulyakeun jeung disebut jenengan-Na di jerona. Di dinya ngagungkeun 599) ka Mantenna dina mangsa isuk-isuk jeung pasosoré"
    },
    {
      "sura": 24,
      "verse": 37,
      "text": "jalma-jalma anu henteu katungkulkeun ku dagang atawa jual beuli tina éling ka Allah, ngadegkeun salat, jeung nyumponan jakat. Aranjeunna sieun pisan ku hiji poé waktu haté reujeung paningal tagiwur (Poé Kiamat)."
    },
    {
      "sura": 24,
      "verse": 38,
      "text": "(Aranjeunna milampah kitu téh) sangkan Allah maparin wawales anu leuwih hadé tibatan naon anu geus dipilampah ku aranjeunna jeung sangkan Mantenna nambihan kurnia-Na ka aranjeunna. Allah téh maparin rejeki ka saha baé nu dikersakeun ku Mantenna kalayan tanpa wilangan."
    },
    {
      "sura": 24,
      "verse": 39,
      "text": "Jalma-jalma kapir mah amal pagawéanana téh lir patamorgana di taneuh anu datar. Jalma-jalma anu hanaang nyangka éta téh cai, nepi ka waktu didatangan mah, maranéhna téh teu manggihan nanaon. (Sabalikna) maranéhna manggih (katetepan) Allah (keur maranéhna) di dinya, teras Mantenna ngayakeun balitungan (amal-amal) kalayan sampurna. Allah mah gancang pisan balitungan-Na. 600)"
    },
    {
      "sura": 24,
      "verse": 40,
      "text": "Atawa, (amal éta jalma-jalma kapir) téh saperti poék mongkléngna di laut anu jero, nu kalimpudan ku ombak, di luhureunana aya ombak (deui), di luhureunana aya méga mendung. Éta téh poék mongkléng anu manglapis-lapis. Lamun manéhna ngaluarkeun leungeunna, manéhna bener-bener moal bisa nénjo éta (leungeunna). Saha baé anu henteu dipaparinan cahaya (pituduh) ku Allah, nya manéhna moal boga cahaya saeutik ogé."
    },
    {
      "sura": 24,
      "verse": 41,
      "text": "Naha hidep (Muhammad) teu terang yén saenyana mung ka Allah naon nu aya di langit jeung nu aya di bumi jeung manuk-manuk anu mébér-mébérkeun jangjangna tasbéh (ngamahasucikeun Allah). Masing-masing geus nyahoeun doa jeung tasbéhna. Allah Mahauninga kana naon anu dipigawé ku maranéhna."
    },
    {
      "sura": 24,
      "verse": 42,
      "text": "Mung milik Allah karajaan langit jeung bumi jeung mung ka Allah pangbalikan (sadaya mahluk)."
    },
    {
      "sura": 24,
      "verse": 43,
      "text": "Naha hidep henteu niténan yén saleresna Allah ngarahkeun méga lalaunan, teras Mantenna ngempelkeunana, lajeng ngajantenkeunana patumpuk-tumpuk. Nya hidep ningali hujan kaluar tina sela-selana. Mantenna (ogé) anu nurunkeun (guruntulan) és ti langit, (nyaéta) tina (tumpukan méga anu saperti) gunung-gunung. Nya Mantenna ngaragragkeun éta (guruntulan és téh) ka saha baé anu dipikersa ku Mantenna jeung dipéngparkeun ti saha baé anu ku Mantenna dipikersa. Gurilapna éta kilatna téh ampir-ampiran baé ngaleungitkeun paningal."
    },
    {
      "sura": 24,
      "verse": 44,
      "text": "Allah ngajadikeun peuting jeung beurang piligenti. Sabenerna dina éta téh pasti aya atikan pikeun jalma-jalma anu boga paningal anu jero."
    },
    {
      "sura": 24,
      "verse": 45,
      "text": "Allah nyiptakeun sadaya sasatoan tina cai. Sabagian leumpang ku beuteungna, sabagian leumpang ku dua suku, jeung sabagian (nu séjén) leumpang ku opat suku. Allah nyiptakeun naon-naon anu dikersakeun ku Mantenna. Saleresna Allah Mahakawasa kana sagala perkara."
    },
    {
      "sura": 24,
      "verse": 46,
      "text": "Sabenerna Kami geus nurunkeun ayat-ayat anu ngajelaskeun. Allah maparin pituduh ka saha baé nu dikersakeun ku Mantenna kana jalan anu lempeng."
    },
    {
      "sura": 24,
      "verse": 47,
      "text": "Maranéhna (jalma-jalma munapék) nyarita, “Abdi sadaya parantos iman ka Allah sareng ka rasul sarta abdi sadaya taat (ka duanana).” Tuluy sanggeusna kitu sabagian maranéhna ngabalieur. Maranéhna éta téh lain jalma-jalma mu’min."
    },
    {
      "sura": 24,
      "verse": 48,
      "text": "Upama maranéhna diajak ka Allah jeung ka rasul-Na supaya anjeunna (Rasul) mutuskeun perkara di antara maranéhna, dadak sakala sabagian ti antara maranéhna ngabalieur."
    },
    {
      "sura": 24,
      "verse": 49,
      "text": "Tapi, lamun bebeneran (putusan Rasul) téh nguntungkeun maranéhna, maranéhna datang ka anjeunna (Rasul) kalayan taat."
    },
    {
      "sura": 24,
      "verse": 50,
      "text": "Naha (sikep maranéhna anu kitu téh ku lantaran) dina haténa aya panyakit, atawa (lantaran) maranéhna mangmang, atawa (lantaran) sieun bisi Allah jeung Rasul-Na dolim ka maranéhna? Sabalikna, maranéhna éta jalma-jalma anu dolim."
    },
    {
      "sura": 24,
      "verse": 51,
      "text": "Sabenerna nu jadi jawaban jalma-jalma mu’min, waktu aranjeunna diajak ka Allah miwah Rasul-Na sangkan mutuskeun (perkara) di antara aranjeunna, 601) ngan wungkul “Abdi sadaya nguping sareng ta’at.” Aranjeunna téh jalma-jalma anu untung."
    },
    {
      "sura": 24,
      "verse": 52,
      "text": "Saha baé nu ta’at ka Allah miwah Rasul-Na, sarta sieun ku Allah jeung takwa ka Mantenna, aranjeunna jalma-jalma anu meunang kaunggulan."
    },
    {
      "sura": 24,
      "verse": 53,
      "text": "Aranjeunna sumpah ku (jenengan) Allah kalayan leres-leres yén upama hidep maréntahkeun (perang), tangtu aranjeunna bakal angkat. Béjakeun ku hidep (Muhammad), “Aranjeun ulah susumpahan (lantaran nu dipénta) nyaéta kata’atan nu hadé. Saleresna Allah Mahataliti kana naon anu dipilampah ku aranjeun.”"
    },
    {
      "sura": 24,
      "verse": 54,
      "text": "Pék béjakeun ku hidep, “Sing ta’at ka Allah jeung sing ta’at ka Rasul.” Upama aranjeun ngabalieur, nya saenyana kawajiban Rasul (Muhammad) mah ngan nu ditibankeun ka anjeunna jeung kawajiban aranjeun mah ngan nu ditibankeun ka aranjeun. Upama ta’at ka anjeunna, tangtu aranjeun meunang pituduh. Kawajiban Rasul mah ngan nyampékeun (risalah Allah) kalayan jelas."
    },
    {
      "sura": 24,
      "verse": 55,
      "text": "Allah geus ngajangjikeun ka jalma-jalma nu iman ti antara aranjeun jeung anu milampah kahadéan, yén Mantenna bener-bener bakal ngajadikeun aranjeunna anu ngawasa di bumi, sakumaha Mantenna geus ngajadikeun jalma-jalma saméméh aranjeunna ngawasa. Mantenna leres-leres bakal mengkuhkeun pikeun aranjeunna agama anu dipikarido ku Mantenna; sareng Mantenna leres-leres bakal ngarobah (kaayaan) aranjeunna sanggeusna sieun jadi aman. Aranjeunna nyembah ka Kami bari teu nyarékatkeun ka Kami ku perkara naon baé ogé. Saha baé anu kupur sanggeusna éta (jangji), nya maranéhna jalma-jalma anu pasék."
    },
    {
      "sura": 24,
      "verse": 56,
      "text": "Pék adegkeun salat, kaluarkeun jakat, jeung ta’at ka Rasul (Muhammad) sangkan aranjeun dipaparinan rahmat."
    },
    {
      "sura": 24,
      "verse": 57,
      "text": "Hidep poma ulah boga sangkaan yén jalma-jalma kapir téh bisa ngahéngkérkeun Allah di bumi (nepi ka bisa leupas tina siksaan-Na). Pangbalikan maranéhna (di ahérat) nyaéta naraka. Éta téh panggoréng-goréngna tempat pangbalikan."
    },
    {
      "sura": 24,
      "verse": 58,
      "text": "Hé jalma-jalma anu iman, abid (boh lalaki boh awéwé) anu dipimilik ku aranjeun jeung jalma-jalma anu tacan balég (déwasa) ti antara aranjeun, kudu marénta idin heula ka aranjeun tilu kali, nyaéta saméméh salat Subuh, waktu aranjeun ngalaan pakéan (luar) dina tengah poé, jeung sanggeus salat isya. (Éta téh) tilu (waktu anu biasana) orat (muka) pikeun aranjeun. 602) Teu jadi dosa pikeun aranjeun jeung ka maranéhna (ogé) salian ti (tilu waktu) éta. (Maranéhna) sering larsup ngawulaan aranjeun. Sabagian aranjeun (mémang sering larsup) ka sabagianana deui. Kitu tah Allah ngajelaskeun ayat-ayat ka aranjeun. Allah Mahauninga (tur) Mahawijaksana."
    },
    {
      "sura": 24,
      "verse": 59,
      "text": "Upama putra-putra ti antara aranjeun geus nepi kana umur déwasa (balég), maranéhna kudu ménta idin saperti jalma-jalma anu (geus déwasa) saméméh maranéhna anu (ogé) ménta idin. 603) Kitu tah Allah ngajelaskeun ayat-ayat ka aranjeun. Allah Mahauninga (tur) Mahawijaksana."
    },
    {
      "sura": 24,
      "verse": 60,
      "text": "Awéwé-awéwé kolot anu geus eureun (tina héd atawa kakandungan) anu henteu boga kahayang pikeun nikah, taya dosa pikeun maranéhna ngalaan pakéan (luarna) 604) bari taya (maksud) némbongkeun perhiasan. Tapi, ngajaga kahormatan (tetep maké pakéan luar) éta leuwih hadé pikeun maranéhna. Allah Maha Ngadangu (tur) Mahauninga."
    },
    {
      "sura": 24,
      "verse": 61,
      "text": "Taya halangan pikeun jalma lolong, jalma réngkod, jalma gering, jeung pikeun diri aranjeun dalahar di imah dulur-dulur aranjeun nu lalaki, di imah dulur-dulur aranjeun nu awéwé, di imah dulur-dulur bapa aranjeun nu lalaki, di imah dulur-dulur bapa aranjeun nu awéwé, di imah dulur-dulur indung aranjeun nu lalaki, di imah-imah dulur indung aranjeun nu awéwé, (di imah) anu aranjeun boga koncina, 605) atawa (di imah) sobat-sobat aranjeun. Taya halangan pikeun aranjeun rék dahar babarengan atawa séwang-séwangan. Di mana aranjeun rék asup ka éta imah, pék uluk salam (ka nu nyicinganana, anu ngandung harti uluk salam) ka diri aranjeun sorangan kalayan salam nu pinuh ku kaberkahan jeung hadé mungguhing Allah. Tah kitu Allah ngajelaskeun ka aranjeun ayat-ayat(-Na) sangkan aranjeun ngagunakeun akal."
    },
    {
      "sura": 24,
      "verse": 62,
      "text": "(Anu disebut) jalma-jalma anu (bener-bener) mu’min téh nyaéta jalma-jalma anu iman ka Allah sareng ka Rasul-Na (Muhammad), jeung upama aranjeunna aya babarengan sareng anjeunna (Muhammad) dina hiji perkara, aranjeunna tara ninggalkeun (Rasulullah) saméméh ménta idin ka anjeunna. Sabenerna jalma-jalma anu ménta idin ka hidep (Muhammad), aranjeunna téh jalma-jalma anu (bener-bener) iman ka Allah sareng ka Rasul-Na. Mangka, upama aranjeunna ménta idin ka hidep lantaran aya kaperluan, pék baé idinan ka saha baé anu ku hidep dipikersa ti antara aranjeunna, jeung pangnyuhunkeun Pangampura ka Allah keur aranjeunna. Saleresna Allah Maha Jembar-pangampura (tur) Mahaasih."
    },
    {
      "sura": 24,
      "verse": 63,
      "text": "Aranjeun ulah ngajadikeun sasauran ka Rasul (Muhammad) ti antara aranjeun saperti sabagian aranjeun ngageroan ka sabagian (nu séjén). Saleresna Allah uninga ka jalma-jalma anu kaluar (bari) susulumputan ti antara aranjeun kalayan nyalindung (ka baturna). Nya, jalma-jalma anu nyulayaan paréntah Rasul-Na sing sieun kana bakal meunang cobaan atawa ditibanan siksa anu pikanyerieun."
    },
    {
      "sura": 24,
      "verse": 64,
      "text": "Kanyahokeun, (yén) sabenerna mung kagungan Allah naon nu aya di langit jeung nu aya bumi. Mantenna bener-bener uninga kana kaayaan aranjeun ayeuna jeung (bener-bener uninga ogé) kana poé (waktu maranéhna) dipulangkeun ka Mantenna, lajeng Mantenna ngajelaskeun naon anu dipilampah ku aranjeunna. Allah Mahauninga kana sagala perkara."
    },
    {
      "sura": 25,
      "verse": 1,
      "text": "Mahajembar anugerah (Allah) nu geus nurunkeun al-Furqān (Al-Qur’an) ka hamba-Na (Muhammad) supaya anjeunna maparin pépéling ka sakumna alam."
    },
    {
      "sura": 25,
      "verse": 2,
      "text": "(Nyaéta Dat) anu mung kagungan Mantenna karajaan langit sareng karajaan bumi. (Mantenna) henteu kagungan putra jeung taya hiji ogé nu nyarengan dina kakawasaana(-Na). Mantenna geus nyiptakeun sagala perkara terus netepkeun ukuran-ukuranana kalayan merenah."
    },
    {
      "sura": 25,
      "verse": 3,
      "text": "Maranéhna ngajadikeun sesembahan salian ti Mantenna, padahal maranéhna (éta sesembahan) téh teu bisa nyieun naon-naon. Malah, maranéhna sorangan ogé dijieun jeung teu kawasa pikeun (nolak) bahaya ka dirina, teu bisa (ngadatangkeun) mangpaat, sarta teu kawasa ngamaotkeun, ngahirupkeun, jeung (ogé) teu bisa ngahudangkeun deui."
    },
    {
      "sura": 25,
      "verse": 4,
      "text": "Jalma-jalma kapir nyarita, “Ieu (Al-Qur’an) téh taya lian iwal ti kabohongan anu diaya-ayakeun ku manéhna (Muhammad) jeung dibantuan ku nu séjén.” Sabenerna maranéhna geus migawé kadoliman jeung kabohongan nu gedé."
    },
    {
      "sura": 25,
      "verse": 5,
      "text": "Maranéhna nyarita, “(Éta téh) dongéng-dongéng jalma baheula anu dipénta (ku Muhammad) sangkan éta (dongéng) ditulis keur manéhna unggal isuk jeung soré.”"
    },
    {
      "sura": 25,
      "verse": 6,
      "text": "Sok caritakeun ku hidep (Muhammad), “Éta (Al-Qur’an) téh dilungsurkeun ku (Allah) anu uninga kana rasiah di langit sareng di bumi. Saleresna Mantenna Maha Jembar-pangampura (tur) Mahaasih.”"
    },
    {
      "sura": 25,
      "verse": 7,
      "text": "Maranéhna nyarita, “Naha ieu Rasul (Muhammad) téh ngadahar kadaharan jeung leuleumpangan di pasar? Ku naon malaikat henteu diturunkeun ka manéhna (supaya éta malaikat) babarengan méré pépéling jeung manéhna,"
    },
    {
      "sura": 25,
      "verse": 8,
      "text": "atawa (naha henteu) diturunkeun ka manéhna harta banda atawa kebon keur manéhna, nepi ka manéhna bisa barangdahar tina (hasil)-na?” Éta jalma-jalma anu dolim nyarita, “Maranéh taya lian ngan nuturkeun hiji lalaki anu kakeunaan sihir.”"
    },
    {
      "sura": 25,
      "verse": 9,
      "text": "Pék perhatikeun ku hidep (hé Muhammad), kumaha maranéhna nyieun babandingan-babandingan ngeunaan hidep! Mangka, maranéhna sasar. Maranéhna henteu sanggup (meunang) jalan (pikeun nentang karasulan hidep)."
    },
    {
      "sura": 25,
      "verse": 10,
      "text": "Mahajembar anugerah (Allah) anu upami Mantenna ngersakeun mah tangtu ngadamel pikeun hidep (perkara) nu leuwih alus tibatan (nu diomongkeun ku maranéhna), nyaéta kebon-kebon anu ngocor di handapeunana (di sakurilingna) walungan-walungan. Mantenna ngadamel (ogé) pikeun hidep istana-istana."
    },
    {
      "sura": 25,
      "verse": 11,
      "text": "Sabenerna maranéhna ngabohongkeun kana Poé Kiamat. Kami nyadiakeun naraka nu ngabebela keur saha baé nu ngabohongkeun kana Poé Kiamat."
    },
    {
      "sura": 25,
      "verse": 12,
      "text": "Upama éta (naraka) nénjo maranéhna ti tempat nu jauh, maranéhna ngadéngé ti dinya sora ngaguruh bakating ku ambek jeung ceuceubna."
    },
    {
      "sura": 25,
      "verse": 13,
      "text": "Upama dialungkeun kana tempat anu heurin di naraka bari diborogod, maranéhna di dinya ngagorowok ngarepkeun kabinasaan. 606)"
    },
    {
      "sura": 25,
      "verse": 14,
      "text": "(Bakal dicaritakeun ka maranéhna), “Maranéh dina ieu poé ulah ngarepkeun hiji kabinasaan wungkul, tapi harepkeun kabinasaan anu terus-terusan.”"
    },
    {
      "sura": 25,
      "verse": 15,
      "text": "Pék caritakeun ku hidep (Muhammad), “Naha éta (siksaan) saperti kitu téh leuwih alus atawa sawarga nu langgeng anu dijangjikeun ka jalma-jalma anu takwa minangka wawales jeung tempat pangbalikan pikeun aranjeunna?”"
    },
    {
      "sura": 25,
      "verse": 16,
      "text": "Pikeun aranjeunna sagala perkara nu dikersakeun aya di lebetna (sawarga). Aranjeunna langgeng (di jerona). Éta téh jangji Pangéran hidep anu pantes disuhunkeun (ka Mantenna)."
    },
    {
      "sura": 25,
      "verse": 17,
      "text": "(Sing inget) hiji poé (nalika) Allah ngumpulkeun maranéhna bareng jeung sagala perkara nu ku maranéhna disembah salian ti Allah. Mantenna teras ngadawuh (ka anu disarembahna), “Naha maranéh anu nyasarkeun hamba-hamba Kami téh atawa maranéhna sorangan anu sasar tina jalan (anu bener)?”"
    },
    {
      "sura": 25,
      "verse": 18,
      "text": "Maranéhna (nu disarembah) ngajawab, “Mahasuci Gusti. Teu pantes kanggo abdi sadaya nyandak panyalindungan salian ti Gusti, 607) tapi Gusti parantos maparin ka maranéhna sareng karuhunna kani’matan hirup dugi ka maranéhna mopohokeun kana pépéling sareng maranéhna kaom nu binasa.”"
    },
    {
      "sura": 25,
      "verse": 19,
      "text": "Sabenerna maranéhna (nu disembah) geus ngabohongkeun kana naon anu ku maranéh diucapkeun. Mangka, maranéh moal bisa nolak (siksaan) jeung moal bisa (ogé) nulungan (diri maranéh). Saha baé anu milampah dolim ti antara maranéh, tangtu Kami nibankeun ka maranéhna siksaan nu gedé."
    },
    {
      "sura": 25,
      "verse": 20,
      "text": "Kami henteu ngutus rasul-rasul saméméh hidep (Muhammad), kajaba aranjeunna pasti barangdahar jeung leuleumpangan di pasar. Kami ngajadikeun sabagian aranjeun minangka cocoba pikeun sabagianna deui. Naha aranjeun daék sabar? Pangéran hidep téh Maha Ningali."
    },
    {
      "sura": 25,
      "verse": 21,
      "text": "Jalma-jalma anu henteu miharep patepung jeung Kami (di ahérat) nyarita, “Ku naon atuh henteu diturunkeun ka kuring saréréa malaikat atawa (ku naon) kuring saréréa (henteu) ningal Pangéran kuring saréréa?” Sabenerna maranéhna téh geus nyombongkeun diri jeung bener-bener geus ngaliwatan wates (kadoliman) nu pohara gedéna."
    },
    {
      "sura": 25,
      "verse": 22,
      "text": "(Sing inget) dina poé (nalika) maranéhna nénjo malaikat. Dina éta poé téh taya béja pikagumbiraeun pikeun anu nyieun dosa. Aranjeunna (para malaikat) nyarita, “Sabenerna dipahing pikeun maranéh (béja pikagumbiraeun).”"
    },
    {
      "sura": 25,
      "verse": 23,
      "text": "Kami némbongkeun sagala amal anu dipilampah ku maranéhna, 608) tuluy ngajadikeun éta amal (saperti) lebu anu (diawur) ngarambang."
    },
    {
      "sura": 25,
      "verse": 24,
      "text": "Anu nyicingan sawarga dina éta poé téh leuwih hadé padumukanana jeung leuwih éndah tempat pangreureuhanana."
    },
    {
      "sura": 25,
      "verse": 25,
      "text": "(Sing inget) poé (nalika) langit beulah ngaluarkeun méga bodas jeung para malaikat diturunkeun sarombongan-sarombongan."
    },
    {
      "sura": 25,
      "verse": 26,
      "text": "Karajaan anu hak 609) téh dina éta poé mah nyaéta kagungan Allah Nu Mahawelas. Éta téh poé anu loba kasusah pikeun jalma-jalma kapir."
    },
    {
      "sura": 25,
      "verse": 27,
      "text": "(Sing inget) poé (nalika) jalma dolim ngégél dua leungeunna bari nyarita, “Aduh, mun sakirana (baheula) kuring téh nyorang jalan bareng sareng Rasul!"
    },
    {
      "sura": 25,
      "verse": 28,
      "text": "Aduh, cilaka ieu kuring! Sakirana (baheula) téh kuring henteu ngajadikeun si anu 610) minangka sobat dalit."
    },
    {
      "sura": 25,
      "verse": 29,
      "text": "Sabenerna manéhna téh geus nyasarkeun kuring tina pépéling (Al-Qur’an) waktu geus datang ka kuring.” Sétan téh nyaéta (mahluk) anu embung pisan nulung ka manusa."
    },
    {
      "sura": 25,
      "verse": 30,
      "text": "Rasul (Muhammad) nyarios, “Nun Gusti Pangéran abdi, saleresna kaom abdi tos ngajadikeun ieu Al-Qur’an (minangka) perkara anu teu dipaliré.”"
    },
    {
      "sura": 25,
      "verse": 31,
      "text": "Kitu tah, pikeun saban nabi, Kami geus ngayakeun musuh ti nu daroraka. Cukup Pangéran hidep anu maparin pituduh jeung pitulung."
    },
    {
      "sura": 25,
      "verse": 32,
      "text": "Jalma-jalma kapir nyarita, “Ku naon atuh éta Al-Qur’an téh henteu diturunkeun ka manéhna sakali jadi?” Kituna téh 611) sangkan Kami mengkuhkeun haté hidep (Muhammad) ku éta (Al-Qur’an) jeung mangmacakeunana kalayan tartil. 612)"
    },
    {
      "sura": 25,
      "verse": 33,
      "text": "Maranéhna teu datang ka hidep (mawa) hiji perkara anu anéh, kajaba Kami ngadatangkeun ka hidep bebeneran jeung katerangan nu panghadéna."
    },
    {
      "sura": 25,
      "verse": 34,
      "text": "Jalma-jalma anu dikumpulkeun kana naraka Jahanam bari diséréd beungeutna, nya maranéhna téh nu panggoréng-goréng tempatna jeung nu pangsasar-sasar jalanna."
    },
    {
      "sura": 25,
      "verse": 35,
      "text": "Sabenerna Kami geus ngurniakeun Kitab (Torét) ka Musa jeung ngangkat Harun, dulurna, pikeun marengan anjeunna minangka jadi wajir (pembantu)."
    },
    {
      "sura": 25,
      "verse": 36,
      "text": "Tuluy Kami ngadawuh (ka duaanana), “Jung geura aranjeun duaan indit ka kaom anu ngabohongkeun kana ayat-ayat Kami!” Tuluy Kami ngancurkeun maranéhna saancur-ancurna."
    },
    {
      "sura": 25,
      "verse": 37,
      "text": "(Kami geus ngabinasakeun) kaom Nuh waktu maranéhna ngabohongkeun para rasul. Kami neuleumkeun maranéhna jeung ngajadikeun (kisahna) minangka atikan pikeun manusa. Kami geus nyadiakeun pikeun jalma-jalma dolim siksaan nu pohara nyerina."
    },
    {
      "sura": 25,
      "verse": 38,
      "text": "(Kami geus ngabinasakeun) kaom ‘Ad, Samud, pangeusi Rass, 613) jeung loba (deui) generasi ti antara kaom-kaom."
    },
    {
      "sura": 25,
      "verse": 39,
      "text": "Masing-masing ku Kami geus dibéré babandingan (nasib umat saméméhna) jeung masing-masing ku Kami geus diancurkeun saancur-ancurna."
    },
    {
      "sura": 25,
      "verse": 40,
      "text": "Sabenerna maranéhna (kaom musrikin Mekah) geus ngaliwat ka nagri (Sodom) nu (baheula) ditinggang hujan nu pohara goréngna (hujan batu). Naha maranéhna henteu nyaksian? Malah, maranéhna téh sabenerna henteu ngarepkeun kana ayana (poé) dihudangkeun."
    },
    {
      "sura": 25,
      "verse": 41,
      "text": "Waktu nénjo ka hidep (Muhammad), maranéhna teu ngajadikeun hidep salian ti jadi bahan pangjejeléh (ku ngucapkeun), “Naha ieu jalmana nu diutus ku Allah téh?"
    },
    {
      "sura": 25,
      "verse": 42,
      "text": "Sabenerna ampir baé manéhna (Muhammad) nyasarkeun urang saréréa ti pangéran urang saréréa mun seug henteu pengkuh mah (nyembah).” Engké maranéhna bakal nyaho dina mangsa nénjo siksaan, saha nu paling sasar jalanna."
    },
    {
      "sura": 25,
      "verse": 43,
      "text": "Naha hidep (Muhammad) tos ningal jalma anu ngajadikeun kahayangna minangka Pangéranana? Naha hidep bakal jadi panangtayungna?"
    },
    {
      "sura": 25,
      "verse": 44,
      "text": "Atawa, naha hidep nyangka yén kalolobaan maranéhna téh ngadéngé atawa paham? Maranéhna téh taya lian ngan wungkul saperti sato ingon-ingon. Malah, maranéhna mah leuwih sasar jalanna."
    },
    {
      "sura": 25,
      "verse": 45,
      "text": "Naha hidep henteu niténan kana (ciptaan) Pangéran hidep? Kumaha Mantenna manjangkeun (jeung mondokkeun) kalangkang? Saupama ngersakeun mah, tangtu Mantenna ngajadikeun (éta kalangkang) téh sina tetep. Tuluy Kami ngajadikeun panonpoé jadi pituduh ngeunaan éta (kalangkang)."
    },
    {
      "sura": 25,
      "verse": 46,
      "text": "Tuluy Kami narik (éta kalangkang) 614) ka (arah anu) ku Kami (dipikersa) saeutik-saeutik."
    },
    {
      "sura": 25,
      "verse": 47,
      "text": "Mantenna nu ngajadikeun peuting pikeun aranjeun (minangka) pakéan jeung saré pikeun reureuh. Mantenna ngajadikeun beurang pikeun nyaring nyiar pakasaban."
    },
    {
      "sura": 25,
      "verse": 48,
      "text": "Mantenna nu niupkeun angin (minangka) nu mawa béja pikagumbiraeun saméméh datang rahmat-Na (hujan). Kami nurunkeun ti langit cai nu kacida sucina."
    },
    {
      "sura": 25,
      "verse": 49,
      "text": "Sangkan ku éta cai téh Kami ngahirupkeun nagri nu paéh jeung méré nginum ka sabagian nu ku Kami diciptakeun, (nyaéta) sato ingon-ingon jeung manusa anu loba."
    },
    {
      "sura": 25,
      "verse": 50,
      "text": "Sabenerna Kami geus ngabagilirkeun (éta hujan) di antara maranéhna sangkan ngalap atikan. Tapi, kalolobaan manusa mah embungeun (sukuran), malahan mah maranéhna ingkar kana (ni’mat)."
    },
    {
      "sura": 25,
      "verse": 51,
      "text": "Sakirana ngersakeun, tangtu Kami ngutus saurang (utusan) anu méré pépéling ka saban nagri."
    },
    {
      "sura": 25,
      "verse": 52,
      "text": "Mangka, hidep ulah taat ka jalma-jalma kapir jeung pék geura jihad nyanghareupan maranéhna ku (Al-Qur’an) kalayan (sumanget) jihad nu gedé."
    },
    {
      "sura": 25,
      "verse": 53,
      "text": "Mantenna nu ngalirkeun dua laut (pagigir-gigir); nu hiji tawar tur seger sedengkeun nu hiji deui kacida pangsétna bari pait; jeung Mantenna ngajadikeun antara duanana pamisah jeung wates nu teu tembus."
    },
    {
      "sura": 25,
      "verse": 54,
      "text": "Mantenna (ogé) nu nyiptakeun manusa tina cai (mani). Lajeng, Mantenna ngajadikeunana (éta manusa ngabogaan) turunan jeung muṣāḥarah (hubungan kulawarga). 615) Pangéran hidep téh Mahakawasa."
    },
    {
      "sura": 25,
      "verse": 55,
      "text": "Maranéhna nyembah ka salian ti Allah naon anu henteu méré mangpa’at jeung henteu (ogé) ngadatangkeun madarat ka maranéhna. Jalma kapir téh nyaéta anu nulungan (ka sétan dina milampah kadorakaan) ka Pangéranana."
    },
    {
      "sura": 25,
      "verse": 56,
      "text": "Kami henteu ngutus hidep (Muhammad), kajaba mawa béja pikagumbiraeun jeung méré pépéling."
    },
    {
      "sura": 25,
      "verse": 57,
      "text": "Pék caritakeun ku hidep (Muhammad), “Kuring henteu ménta buruh nanaon ti aranjeun (dina nepikeun éta risalah), iwal (miharep) supaya jalma-jalma daék nyorang jalan ka Pangéranana."
    },
    {
      "sura": 25,
      "verse": 58,
      "text": "Sing tawekal ka (Allah) Nu Mahahirup nu henteu maot, jeung pék tasbéh ku muji Mantenna. Cekap Mantenna Mahauninga kana dosa hamba-hamba-Na."
    },
    {
      "sura": 25,
      "verse": 59,
      "text": "(Allah) anu nyiptakeun langit jeung bumi sarta nu aya di antarana dina genep mangsa. Lajeng, Mantenna istiwā’ di luhur Arasy. 616) (Mantenna téh) Nu Mahamurah. Taroskeun baé (hé Muhammad) ngeunaan Mantenna (Allah) ka Nu Mahauninga (Allah)."
    },
    {
      "sura": 25,
      "verse": 60,
      "text": "Upama dicaritakeun ka maranéhna, “Pék geura sujud ka Nu Mahaasih,” maranéhna ngajawab, “Saha téa Nu Mahaasih téh? Naha kuring saréréa kudu sujud ka (Allah) nu ku manéh (Muhammad) geus diparéntahkeun ka kuring saréréa?” (Éta paréntah) téh kalah ka beuki nambahan maranéhna lumpat (tina bebeneran)."
    },
    {
      "sura": 25,
      "verse": 61,
      "text": "Mahaberkah (Allah) nu ngajantenkeun gugusan béntang di langit sarta di dinya aya pelita (panonpoé) sareng bulan anu cahayaan."
    },
    {
      "sura": 25,
      "verse": 62,
      "text": "Mantenna (ogé) nu ngajantenkeun peuting jeung beurang piligenti pikeun jalma nu hayang ngalap atikan atawa nu hayang sukuran."
    },
    {
      "sura": 25,
      "verse": 63,
      "text": "Hamba-hambana Allah Nu Mahawelas téh nyaéta anu kumelendang di bumi bari handap asor jeung upama jalma-jalma bodo ngajak nyarita ka aranjeunna (ku omongan nu ngahina), aranjeunna mah ngucapkeun, “Salam,”"
    },
    {
      "sura": 25,
      "verse": 64,
      "text": "jalma-jalma anu ngeusi waktu peutingna pikeun ibadah ka Pangéranana bari sujud jeung nangtung,"
    },
    {
      "sura": 25,
      "verse": 65,
      "text": "jalma-jalma anu ngadoa, “Nun Gusti Pangéran abdi sadaya, tebihkeun siksa Jahanam ti abdi sadaya margi sabenerna siksana téh langgeng.”"
    },
    {
      "sura": 25,
      "verse": 66,
      "text": "Sabenerna éta (Jahanam) téh nyaéta tempat dumuk jeung tempat cicing anu panggoréng-goréngna."
    },
    {
      "sura": 25,
      "verse": 67,
      "text": "Ogé jalma-jalma anu upama inpak téh henteu kaleuleuwihi jeung henteu (ogé) medit. (Inpakna) nyaéta sineger tengah di antarana,"
    },
    {
      "sura": 25,
      "verse": 68,
      "text": "jeung jalma-jalma anu henteu nyarékatkeun Allah ku sesembahan séjén, henteu maéhan jalma nu diharamkeun ku Allah kajaba kalayan (alesan) nu bener, jeung henteu jinah. Saha baé nu milampah hal éta, tangtu bakal meunang dosa."
    },
    {
      "sura": 25,
      "verse": 69,
      "text": "Pikeun manéhna siksaan anu mangtikel-tikel dina Poé Kiamat jeung manéhna bakal langgeng dina éta siksaan bari aya dina kahinaan,"
    },
    {
      "sura": 25,
      "verse": 70,
      "text": "kajaba jalma-jalma anu tobat, iman, jeung milampah amal soléh. Mangka, Allah ngagentosan kagoréngan aranjeunna (ku) kahadéan. Allah Maha Jembar-pangampura (tur) Mahaasih."
    },
    {
      "sura": 25,
      "verse": 71,
      "text": "Saha baé anu tobat jeung milampah amal soléh, sabenerna anjeunna tobat ka Allah kalayan tobat nu sabenerna"
    },
    {
      "sura": 25,
      "verse": 72,
      "text": "Ogé jalma-jalma anu henteu meré saksi palsu, sarta upama aranjeunna papanggih jeung (jalma-jalma) nu milampah pagawéan nu taya paédahna, aranjeunna mah ngaléos baé bari ngajaga kahormatanana."
    },
    {
      "sura": 25,
      "verse": 73,
      "text": "Ogé jalma-jalma anu upama dibéré pépéling ku ayat-ayat Pangéranana, maranéhna henteu mibanda sikep siga jalma-jalma nu torék jeung lolong."
    },
    {
      "sura": 25,
      "verse": 74,
      "text": "Ogé jalma-jalma anu ngadoa, “Nun Gusti Pangéran abdi sadaya, mugi Gusti ngurniakeun ka abdi sadaya panglipur kalbu ti istri-istri sareng turunan abdi sadaya, sarta ngajadikeun abdi sadaya pamingpin pikeun jalma-jalma nu takwa.”"
    },
    {
      "sura": 25,
      "verse": 75,
      "text": "Aranjeunna bakal diwales ku tempat anu luhung (di sawarga) ku sabab kasabaranana sarta bakal dipapag ku panghormat jeung salam."
    },
    {
      "sura": 25,
      "verse": 76,
      "text": "Aranjeunna langgeng di dinyana. Éta (sawarga) nu pangalus-alusna tempat dumuk jeung tempat cicing."
    },
    {
      "sura": 25,
      "verse": 77,
      "text": "Pék caritakeun ku hidep (Muhammad ka jalma-jalma musrik), “Pangéran kami moal maliré ka aranjeun lamun lain lantaran ibadah aranjeun. Padahal mah, saenyana aranjeun geus ngabohongkeuna-Na? Nya ku sabab kitu, engké (siksa) pasti (tumiba ka aranjeun).”"
    },
    {
      "sura": 26,
      "verse": 1,
      "text": "Ṭā Sīn Mīm. 617)"
    },
    {
      "sura": 26,
      "verse": 2,
      "text": "Éta téh ayat-ayat Kitab (Al-Qur’an) anu jelas."
    },
    {
      "sura": 26,
      "verse": 3,
      "text": "Bisa jadi hidep (Muhammad) rék ngabinasakeun diri hidep sorangan (bakating ku sedih), lantaran maranéhna (urang Mekah) henteu daék iman baé."
    },
    {
      "sura": 26,
      "verse": 4,
      "text": "Upama ngersakeun, tangtu Kami nurunkeun bukti (mujijat) ka maranéhna ti langit nepi ka punduk maranéhna tunduk kana éta bukti."
    },
    {
      "sura": 26,
      "verse": 5,
      "text": "Henteu datang ka maranéhna hiji pépéling anyar (ayat Al-Qur’an) ti Pangéran Nu Mahawelas, kajaba maranéhna tuluy-tuluyan ngabalieur."
    },
    {
      "sura": 26,
      "verse": 6,
      "text": "Sabenerna maranéhna geus ngabohongkeun (kana Al-Qur’an). Mangka, engké bakal datang ka maranéhna (benerna) béja-béja ngeunaan naon (siksaan) anu baheula diguguyonkeun (ku maranéhna)."
    },
    {
      "sura": 26,
      "verse": 7,
      "text": "Naha maranéhna henteu niténan bumi sabaraha lobana Kami geus numuwuhkeun di dinya rupa-rupa (tutuwuhan) nu hadé?"
    },
    {
      "sura": 26,
      "verse": 8,
      "text": "Sabenerna dina éta téh bener-bener aya tanda (kaagungan Allah), (tapi) kalolobaan maranéhna henteu iman."
    },
    {
      "sura": 26,
      "verse": 9,
      "text": "Sabenerna Pangéran hidep téh nya Mantenna Nu Mahagagah (tur) Mahaasih."
    },
    {
      "sura": 26,
      "verse": 10,
      "text": "(Sing inget) nalika Pangéran hidep nimbalan Musa (ku dawuh-Na), “Pék datangan éta kaom anu dolim,"
    },
    {
      "sura": 26,
      "verse": 11,
      "text": "(nyaéta) kaom Fir’aun. Naha maranéhna henteu daék takwa?”"
    },
    {
      "sura": 26,
      "verse": 12,
      "text": "Anjeunna (Musa) nyarios, “Nun Gusti Pangéran abdi, saleresna abdi téh rémpan maranéhna bakal ngabohongkeun ka abdi."
    },
    {
      "sura": 26,
      "verse": 13,
      "text": "Dada abdi karaos sumpeg, sareng létah abdi henteu béntés. Ku margi kitu, mugi Gusti ngutus Harun (nyarengan abdi). 618)"
    },
    {
      "sura": 26,
      "verse": 14,
      "text": "Abdi gaduh dosa ka maranéhna. 619) Mangka, abdi sieun maranéhna maéhan abdi.”"
    },
    {
      "sura": 26,
      "verse": 15,
      "text": "Mantenna (Allah) ngadawuh, “Moal (maranéhna moal bisa maéhan hidep). Bral baé hidep duaan indit bari mawa ayat-ayat (mujijat-mujijat) Kami. Sabenerna Kami marengan hidep duaan ngadéngékeun (naon anu ku maranéhna diucapkeun)."
    },
    {
      "sura": 26,
      "verse": 16,
      "text": "Mangka, geura datang baé hidep duaan ka Fir’aun jeung pok caritakeun, “Sabenerna kuring duaan téh utusan Pangéran sakumna alam."
    },
    {
      "sura": 26,
      "verse": 17,
      "text": "Geura bébaskeun Bani Israél (sina indit) bareng jeung kuring duaan (ka Baitulmakdis).”"
    },
    {
      "sura": 26,
      "verse": 18,
      "text": "Manéhna (Fir’aun) nyarita, “Apan kami geus ngasuh manéh di lingkungan (kulawarga) kami, waktu manéh orok kénéh jeung manéh cicing bareng jeung kami sababaraha taun lilana tina umur anjeun? 620)"
    },
    {
      "sura": 26,
      "verse": 19,
      "text": "Manéh (Musa) geus milampah (kasalahan mangrupa) pagawéan anu geus dilakukeun (maéhan hiji jalma ti kaom kami) jeung manéh téh kaasup jalma nu ingkar (kana kahadéan jeung kapangéranan kami).”"
    },
    {
      "sura": 26,
      "verse": 20,
      "text": "Anjeunna (Musa) ngawaler, “Kuring geus ngalakukeunana. Mun kitu mah, harita kuring téh kaasup jalma-jalma anu sasar."
    },
    {
      "sura": 26,
      "verse": 21,
      "text": "Tuluy, kuring kabur ti aranjeun lantaran sieun ku aranjeun. Tuluy, Pangéran kuring ngurniakeun ka kuring hukum (élmu jeung kawijaksanaan) sarta ngajadikeun kuring salah saurang rasul."
    },
    {
      "sura": 26,
      "verse": 22,
      "text": "Éta téh kani’matan anu dipaparinkeun ka kuring, (sedengkeun) anjeun ngajantenkeun Bani Israél abid (budak beulian).”"
    },
    {
      "sura": 26,
      "verse": 23,
      "text": "Fir’aun nyarita, “Saha téa Pangéran sakumna alam téh?”"
    },
    {
      "sura": 26,
      "verse": 24,
      "text": "Anjeunna (Musa) ngawaler, “Pangéran (anu nyiptakeun sareng miara) langit jeung bumi sareng sagala nu aya di antarana, upami aranjeun nguping mah (naon anu dicarioskeunana)?”"
    },
    {
      "sura": 26,
      "verse": 25,
      "text": "Manéhna (Fir’aun) nyarita ka jalma-jalma nu aya di sabudereunana, “Naha maranéh ngadéngé (naon anu dicaritakeunana)?”"
    },
    {
      "sura": 26,
      "verse": 26,
      "text": "Anjeunna (Musa) nyarios, “(Mantenna) Pangéran aranjeun jeung Pangéran karuhun aranjeun baheula.”"
    },
    {
      "sura": 26,
      "verse": 27,
      "text": "Manéhna (Fir’aun) nyarita, “Sabenerna rasul maranéh anu diutus ka maranéh téh bener-bener gélo.”"
    },
    {
      "sura": 26,
      "verse": 28,
      "text": "Anjeunna (Musa) nyarios, “(Mantenna) Pangéran (anu ngawasa) wétan jeung kulon, sareng nu aya di antarana lamun aranjeun ngagunakeun akal mah.”"
    },
    {
      "sura": 26,
      "verse": 29,
      "text": "Manéhna (Fir’aun) nyarita, “Sabenerna upama manéh nyembah Pangéran salian ti kuring, tangtu kuring bener-bener ngajadikeun manéh kaasup jalma-jalma nu bakal dibui.”"
    },
    {
      "sura": 26,
      "verse": 30,
      "text": "Anjeunna (Musa) nyarios, “Naha (anjeun rék ngalakukeun hal éta) sanajan kuring ngadatangkeun ka anjeun (bukti) anu jelas?”"
    },
    {
      "sura": 26,
      "verse": 31,
      "text": "Manéhna (Fir’aun) nyarita, “Sok datangkeun éta (bukti nu jelas) lamun manéh kaasup jalma-jalma anu bener mah!”"
    },
    {
      "sura": 26,
      "verse": 32,
      "text": "Nya anjeunna (Musa) ngalungkeun iteukna, dadak sakala éta (iteuk) jadi oray anu nyata."
    },
    {
      "sura": 26,
      "verse": 33,
      "text": "Anjeunna ngaluarkeun pananganana, ujug-ujug (éta panangan) jadi bodas (cahayaan) pikeun jalma anu ningalna."
    },
    {
      "sura": 26,
      "verse": 34,
      "text": "Manéhna (Fir’aun) nyarita ka para gegedén di sabudereunana, “Sabenerna manéhna (Musa) téh bener-bener tukang sihir nu pinter."
    },
    {
      "sura": 26,
      "verse": 35,
      "text": "Manéhna rék ngaluarkeun aranjeun ti nagri aranjeun ku sihirna. Nya, cik naon nu rék disarankeun ku aranjeun?”"
    },
    {
      "sura": 26,
      "verse": 36,
      "text": "Maranéhna nyarita, “Tahan baé (samentawis) manéhna sareng dulurna sarta utus ka sadaya nagri jalmi-jalmi anu bakal ngempelkeun (ahli sihir)."
    },
    {
      "sura": 26,
      "verse": 37,
      "text": "Maranéhna bakal ngadongkapkeun ka anjeun sadaya ahli sihir anu pinter.”"
    },
    {
      "sura": 26,
      "verse": 38,
      "text": "Mangka, ahli-ahli sihir dikumpulkeun dina waktu (nu ditetepkeun) (tur) dina poé anu geus ditangtukeun."
    },
    {
      "sura": 26,
      "verse": 39,
      "text": "Tuluy dibéwarakeun ka balaréa, “Naha aranjeun kabéh geus karumpul?"
    },
    {
      "sura": 26,
      "verse": 40,
      "text": "(Tujuanana) supaya urang saréréa nuturkeun éta para ahli sihir lamun maranéhna téh jadi anu unggul.”"
    },
    {
      "sura": 26,
      "verse": 41,
      "text": "Nya, waktu geus daratang, para ahli sihir nyarita ka Fir’aun, “Naha abdi sadaya bener-bener bakal kénging buruh nu ageung saupami abdi sadaya unggul?”"
    },
    {
      "sura": 26,
      "verse": 42,
      "text": "Manéhna (Fir’aun) ngajawab, “Enya, malah aranjeun téh bener-bener jadi jalma anu deukeut (ka kuring).”"
    },
    {
      "sura": 26,
      "verse": 43,
      "text": "Musa nyarios ka maranéhna, “Sok atuh alungkeun naon baé anu rék dialungkeun ku aranjeun!”"
    },
    {
      "sura": 26,
      "verse": 44,
      "text": "Tuluy maranéhna ngalungkeun tali-tali jeung iteuk-iteukna, bari nyarita, “Demi kakawasaan Fir’aun, saenyana kuring saréréa anu bener-bener bakal unggul!”"
    },
    {
      "sura": 26,
      "verse": 45,
      "text": "Tuluy Musa ngalungkeun iteukna, dadak sakala éta (iteuk nu geus jadi oray) ngaleglegan sagala anu diaya-ayakeun ku maranéhna. 621)"
    },
    {
      "sura": 26,
      "verse": 46,
      "text": "Nya, bruk baé éta para ahli sihir téh nyuuh (bari) sujud."
    },
    {
      "sura": 26,
      "verse": 47,
      "text": "Maranéhna nyarita, “Kuring sadaya iman ka Pangéran sakumna alam,"
    },
    {
      "sura": 26,
      "verse": 48,
      "text": "(nyaéta) Pangéranana Musa sareng Harun.”"
    },
    {
      "sura": 26,
      "verse": 49,
      "text": "(Manéhna) Fir’aun nyarita, “Naha maranéh kabéh iman ka manéhna (Musa) saméméh diidinan ku kuring? Sabenerna manéhna téh pamingpin maranéh anu ngajarkeun sihir ka maranéh. Nya, maranéh tangtu bakal nyaho (akibat pagawéan maranéh). Pasti kuring neukteuk leungeun jeung suku maranéh disilangkeun jeung sabenerna kuring bakal nyalib maranéh kabéh.”"
    },
    {
      "sura": 26,
      "verse": 50,
      "text": "Maranéhna ngajawab, “Henteu aya anu ku abdi sadaya dipikasieun. Sabenerna abdi sadaya mah bakal wangsul ka Pangéran abdi sadaya."
    },
    {
      "sura": 26,
      "verse": 51,
      "text": "Sabenerna abdi sadaya mikahoyong yén Pangéran abdi sadaya bakal ngahapunten kalepatan-kalepatan abdi sadaya margi abdi sadaya téh jalmi-jalmi anu mu’min.”"
    },
    {
      "sura": 26,
      "verse": 52,
      "text": "Kami ngawahyukeun (maréntahkeun) ka Musa, “Bral geura indit ti peuting jeung hamba-hamba Kami (Bani Israél). Sabenerna aranjeun bakal dituturkeun.”"
    },
    {
      "sura": 26,
      "verse": 53,
      "text": "Tuluy Fir’aun ngutus jalma ka kota-kota pikeun ngumpulkeun (wadya-baladna)."
    },
    {
      "sura": 26,
      "verse": 54,
      "text": "(Fir’aun nyarita), “Sabenerna maranéhna (Bani Israél) téh ngan golongan anu saeutik."
    },
    {
      "sura": 26,
      "verse": 55,
      "text": "Sabenerna maranéhna geus nyababkeun urang ambek."
    },
    {
      "sura": 26,
      "verse": 56,
      "text": "Sabenerna urang saréréa mah bener-bener salawasna waspada.”"
    },
    {
      "sura": 26,
      "verse": 57,
      "text": "Kami ngaluarkeun maranéhna (Fir’aun jeung kaomna) tina (nagri maranéhna anu aya di dinya) taman jeung cinyusu,"
    },
    {
      "sura": 26,
      "verse": 58,
      "text": "jeung harta banda sarta tempat cicing nu hadé. 622)"
    },
    {
      "sura": 26,
      "verse": 59,
      "text": "Kitu tah, Kami ngawariskeun éta kabéh ka Bani Israél. 623)"
    },
    {
      "sura": 26,
      "verse": 60,
      "text": "Tuluy (Fir’aun katut wadya-baladna bisa) nyusul aranjeunna dina waktu meleték panonpoé."
    },
    {
      "sura": 26,
      "verse": 61,
      "text": "Waktu dua golongan geus silih ténjo, jalma-jalma nu nuturkeun Musa pok nyarita, “Sabenerna urang saréréa bener-bener bakal kasusul.”"
    },
    {
      "sura": 26,
      "verse": 62,
      "text": "Anjeunna (Musa) nyarios, “Moal! Sabenerna Pangéran kuring nyarengan. Mantenna bakal nuduhkeun ka kuring.”"
    },
    {
      "sura": 26,
      "verse": 63,
      "text": "Tuluy Kami ngawahyukeun ka Musa, “Pék geura teunggeul éta laut ku iteuk hidep.” Mangka, bray beulah (éta laut) téh jeung saban beulahanana saperti gunung nu gedé pisan."
    },
    {
      "sura": 26,
      "verse": 64,
      "text": "Di dinya, Kami ngadeukeutkeun golongan séjén. 624)"
    },
    {
      "sura": 26,
      "verse": 65,
      "text": "Kami nyalametkeun Musa jeung sadaya jalma nu marenganana."
    },
    {
      "sura": 26,
      "verse": 66,
      "text": "Tuluy Kami neuleumkeun éta golongan nu séjén."
    },
    {
      "sura": 26,
      "verse": 67,
      "text": "Sabenerna dina éta téh bener-bener aya tanda (kakawasaan Allah), tapi kalolobaan maranéhna téh henteu iman."
    },
    {
      "sura": 26,
      "verse": 68,
      "text": "Sabenerna Pangéran hidep téh Mahagagah (tur) Mahaasih."
    },
    {
      "sura": 26,
      "verse": 69,
      "text": "Pék bacakeun ka maranéhna béja (ngeunaan) Ibrahim."
    },
    {
      "sura": 26,
      "verse": 70,
      "text": "Waktu anjeunna (Ibrahim) nyarios ka ramana jeung ka kaomna, “Naon anu ku aranjeun disembah téh?”"
    },
    {
      "sura": 26,
      "verse": 71,
      "text": "Maranéhna ngajawab, “Kuring saréréa nyembah berhala-berhala jeung rék tuluy-tuluyan nyembah ka dinya.”"
    },
    {
      "sura": 26,
      "verse": 72,
      "text": "Anjeunna naros, “Naha maranéhna téh ngadéngé ka aranjeun waktu aranjeun ngadoa (ka maranéhna)?"
    },
    {
      "sura": 26,
      "verse": 73,
      "text": "Atawa, naha maranéhna (bisaeun) méré mangpa’at atawa madarat ka aranjeun?”"
    },
    {
      "sura": 26,
      "verse": 74,
      "text": "Maranéhna ngajawab, “Henteu, ngan kuring saréréa manggihan karuhun kuring saréréa migawé siga kitu.”"
    },
    {
      "sura": 26,
      "verse": 75,
      "text": "Anjeunna naros deui, “Naha aranjeun geus niténan naon nu salawasna ku aranjeun disembah?"
    },
    {
      "sura": 26,
      "verse": 76,
      "text": "Aranjeun jeung karuhun aranjeun nu baheula?"
    },
    {
      "sura": 26,
      "verse": 77,
      "text": "Sabenerna maranéhna téh nyaéta musuh kuring, béda jeung Pangéran sakumna alam."
    },
    {
      "sura": 26,
      "verse": 78,
      "text": "(Allah) nu geus nyiptakeun kuring. Nya, Mantenna (ogé) nu maparin pituduh ka kuring,"
    },
    {
      "sura": 26,
      "verse": 79,
      "text": "Mantenna (ogé) nu maparin kuring dahareun jeung inumeun."
    },
    {
      "sura": 26,
      "verse": 80,
      "text": "Waktu kuring gering, Mantenna anu nyageurkeun kuring."
    },
    {
      "sura": 26,
      "verse": 81,
      "text": "(Mantenna) anu bakal ngamaotkeun, lajeng bakal ngahirupkeun (deui) kuring."
    },
    {
      "sura": 26,
      "verse": 82,
      "text": "(Mantenna) anu ku kuring dipiharep pisan sangkan ngahapunten kasalahan kuring dina poé Wawales.”"
    },
    {
      "sura": 26,
      "verse": 83,
      "text": "(Ibrahim ngadoa), “Nun Gusti Pangéran abdi, paparin hukum (élmu jeung hikmah) ka abdi sareng mugi amprokkeun abdi sareng jalmi-jalmi anu soléh."
    },
    {
      "sura": 26,
      "verse": 84,
      "text": "Jantenkeun abdi minangka bahan carita anu saé di sabudeureun jalma-jalma (nu dongkap) sapandeurieunana."
    },
    {
      "sura": 26,
      "verse": 85,
      "text": "Jantenkeun abdi kalebet jalmi anu bakal ngawaris sawarga nu pinuh ku kani’matan,"
    },
    {
      "sura": 26,
      "verse": 86,
      "text": "Hapunten pun bapa! Saleresna anjeunna téh kalebet jalmi-jalmi nu sasar."
    },
    {
      "sura": 26,
      "verse": 87,
      "text": "Mugi Gusti ulah ngahinakeun abdi dina dinten maranéhna dihudangkeun."
    },
    {
      "sura": 26,
      "verse": 88,
      "text": "(Nyaéta) dina dintenan anu taya (deui) gunana harta banda sareng palaputra."
    },
    {
      "sura": 26,
      "verse": 89,
      "text": "Kajabi, jalmi nu nepangan ka Allah kalayan haté anu beresih.”"
    },
    {
      "sura": 26,
      "verse": 90,
      "text": "Sawarga dideukeutkeun ka jalma-jalma nu takwa,"
    },
    {
      "sura": 26,
      "verse": 91,
      "text": "(Naraka) Jahim ditémbongkeun kalayan jelas ka jalma-jalma nu sasar."
    },
    {
      "sura": 26,
      "verse": 92,
      "text": "Dicaritakeun ka maranéhna, “Di mana berhala-berhala anu tuluy-tuluyan disembah ku maranéh?"
    },
    {
      "sura": 26,
      "verse": 93,
      "text": "(Nyaéta, Pangéran) salian ti Allah. Naha maranéhna téh bisaeun nulungan maranéh atawa dirina sorangan?”"
    },
    {
      "sura": 26,
      "verse": 94,
      "text": "Maranéhna (éta sesembahan) téh dijungkirkeun di jero (naraka) babarengan jeung jalma-jalma nu sasar."
    },
    {
      "sura": 26,
      "verse": 95,
      "text": "(Nya kitu ogé) wadyabalad Iblis (jeung) kabéhanana (dijungkirkeun)."
    },
    {
      "sura": 26,
      "verse": 96,
      "text": "Maranéhna (jalma-jalma nu sasar) nyarita bari paséa di jerona (naraka)."
    },
    {
      "sura": 26,
      "verse": 97,
      "text": "“Demi Allah, sabenerna urang saréréa baheula (di dunya) téh bener-bener aya dina kasasaran anu nyata,"
    },
    {
      "sura": 26,
      "verse": 98,
      "text": "(nyaéta) waktu urang saréréa nyaruakeun maranéh (berhala-berhala) jeung Pangéran sakumna alam."
    },
    {
      "sura": 26,
      "verse": 99,
      "text": "Henteu aya anu nyasarkeun ka urang saréréa, kajaba anu daroraka."
    },
    {
      "sura": 26,
      "verse": 100,
      "text": "Taya nu méré sapa’at (pitulung) pikeun urang saréréa."
    },
    {
      "sura": 26,
      "verse": 101,
      "text": "Henteu ogé sobat dalit."
    },
    {
      "sura": 26,
      "verse": 102,
      "text": "Lamun urang saréréa bisa mulang deui mah (ka dunya), tangtu urang saréréa jadi jalma-jalma nu iman.”"
    },
    {
      "sura": 26,
      "verse": 103,
      "text": "Sabenerna dina éta téh bener-bener aya tanda (kakawasaan Allah), tapi lolobana mah maranéhna téh henteu iman."
    },
    {
      "sura": 26,
      "verse": 104,
      "text": "Sabenerna Pangéran hidep téh nya Mantenna Nu Mahagagah (tur) Mahaasih."
    },
    {
      "sura": 26,
      "verse": 105,
      "text": "Kaom Nuh geus ngabohongkeun para rasul."
    },
    {
      "sura": 26,
      "verse": 106,
      "text": "Waktu dulur maranéhna, Nuh, nyarios, “Naha ku naon henteu takwa?”"
    },
    {
      "sura": 26,
      "verse": 107,
      "text": "Sabenerna kuring téh hiji rasul kapercaya (nu diutus) ka aranjeun."
    },
    {
      "sura": 26,
      "verse": 108,
      "text": "Mangka, aranjeun kudu takwa ka Allah jeung ta’at ka kuring."
    },
    {
      "sura": 26,
      "verse": 109,
      "text": "Kuring henteu ménta buruh ka aranjeun ku (pangajak) éta. Buruh kuring mah ngan wungkul ti Pangéran sakumna alam."
    },
    {
      "sura": 26,
      "verse": 110,
      "text": "Mangka, aranjeun kudu takwa ka Allah jeung ta’at ka kuring.”"
    },
    {
      "sura": 26,
      "verse": 111,
      "text": "Maranéhna nyarita, “Naha kuring saréréa kudu iman ka anjeun, padahal anu nuturkeun anjeun mah jalma-jalma hina?”"
    },
    {
      "sura": 26,
      "verse": 112,
      "text": "Nuh ngawaler, “Naon atuh kanyaho kuring ngeunaan perkara anu biasa dipilampah ku maranéhna?"
    },
    {
      "sura": 26,
      "verse": 113,
      "text": "Itungan (amal) maranéhna taya lian, anging ti anu aya di Pangéran kuring, lamun maranéh sadar."
    },
    {
      "sura": 26,
      "verse": 114,
      "text": "Kuring moal ngusir jalma-jalma nu iman."
    },
    {
      "sura": 26,
      "verse": 115,
      "text": "Kuring téh taya lian, anging nu sok méré pépéling anu jelas.”"
    },
    {
      "sura": 26,
      "verse": 116,
      "text": "Maranéhna nyarita, “Hé Nuh, lamun anjeun henteu eureun (dina dakwah), tangtu anjeun bakal kaasup jalma-jalma anu dirajam.”"
    },
    {
      "sura": 26,
      "verse": 117,
      "text": "Nuh nyarios, “Nun Gusti Pangéran abdi, saleresna kaom abdi téh ngabohongkeun abdi."
    },
    {
      "sura": 26,
      "verse": 118,
      "text": "Nya, mugi Gusti maparin putusan antara abdi sareng maranéhna sarta nyalametkeun abdi sareng jalmi-jalmi mu’min nyarengan abdi.”"
    },
    {
      "sura": 26,
      "verse": 119,
      "text": "Kami nyalametkeun anjeunna (Nuh) jeung jalma-jalma nu babarengan jeung anjeunna dina parahu nu pinuh ku muatan."
    },
    {
      "sura": 26,
      "verse": 120,
      "text": "Tuluy sanggeus kitu Kami neuleumkeun jalma-jalma nu sésana (anu teu iman)."
    },
    {
      "sura": 26,
      "verse": 121,
      "text": "Sabenerna dina éta téh bener-bener aya tanda (kakawasaan Allah), tapi kalolobaan maranéhna téh henteu iman."
    },
    {
      "sura": 26,
      "verse": 122,
      "text": "Pangéran hidep téh bener-bener mung Mantenna Nu Mahagagah (tur) Mahaasih."
    },
    {
      "sura": 26,
      "verse": 123,
      "text": "Kaom ‘Ad geus ngabohongkeun para rasul."
    },
    {
      "sura": 26,
      "verse": 124,
      "text": "Waktu dulur maranéhna, Hud, nyarios, “Kunaon aranjeun henteu takwa?"
    },
    {
      "sura": 26,
      "verse": 125,
      "text": "Sabenerna kuring téh hiji rasul kapercaya (nu diutus) ka aranjeun."
    },
    {
      "sura": 26,
      "verse": 126,
      "text": "Mangka, pék aranjeun kudu takwa ka Allah jeung ta’at ka kuring."
    },
    {
      "sura": 26,
      "verse": 127,
      "text": "Kuring henteu ménta buruh ka aranjeun lantaran éta (pangajak). Buruh kuring mah ngan wungkul ti Pangéran sakumna alam."
    },
    {
      "sura": 26,
      "verse": 128,
      "text": "Naha aranjeun ngadegkeun istana di saban tempat nu luhur pikeun kamegahan bari henteu dicicingan?"
    },
    {
      "sura": 26,
      "verse": 129,
      "text": "Aranjeun (ogé) nyieun bénténg-bénténg kalayan miharep hirup langgeng?"
    },
    {
      "sura": 26,
      "verse": 130,
      "text": "Upama nyiksa, aranjeun ngalakukeunana téh kalayan telenges jeung bengis."
    },
    {
      "sura": 26,
      "verse": 131,
      "text": "Mangka, pék aranjeun kudu takwa ka Allah jeung ta’at ka kuring."
    },
    {
      "sura": 26,
      "verse": 132,
      "text": "Pék aranjeun tetep takwa ka (Allah) nu geus ngurniakeun ka aranjeun naon anu (ayeuna) dipikanyaho ku aranjeun."
    },
    {
      "sura": 26,
      "verse": 133,
      "text": "Mantenna (Allah) geus ngurniakeun ka aranjeun sato ingon jeung anak-incu."
    },
    {
      "sura": 26,
      "verse": 134,
      "text": "(Mantenna ogé ngurniakeun) kebon-kebon jeung cinyusu."
    },
    {
      "sura": 26,
      "verse": 135,
      "text": "Sabenerna kuring sieun bisi maranéh ditibanan siksa dina poé nu rongkah.”"
    },
    {
      "sura": 26,
      "verse": 136,
      "text": "Maranéhna ngajawab, “Sarua baé pikeun kuring saréréa mah, boh anjeun méré naséhat atawa henteu méré naséhat."
    },
    {
      "sura": 26,
      "verse": 137,
      "text": "(Agama kuring saréréa) téh taya lian iwal ti agama jalma-jalma baheula."
    },
    {
      "sura": 26,
      "verse": 138,
      "text": "Kuring saréréa moal pisan disiksa.”"
    },
    {
      "sura": 26,
      "verse": 139,
      "text": "Mangka, maranéhna ngabohongkeunana (Hud). Tuluy Kami ngabinasakeun maranéhna. Sabenerna dina éta téh aya tanda (kakawasaan Allah), tapi kalolobaan maranéhna mah henteu iman."
    },
    {
      "sura": 26,
      "verse": 140,
      "text": "Pangéran hidep téh bener-bener Mahagagah (tur) Mahaasih."
    },
    {
      "sura": 26,
      "verse": 141,
      "text": "Kaom Samud geus ngabohongkeun para rasul."
    },
    {
      "sura": 26,
      "verse": 142,
      "text": "Waktu dulur maranéhna, Soléh, nyarios ka maranéhna, “Naha aranjeun henteu takwa?"
    },
    {
      "sura": 26,
      "verse": 143,
      "text": "Sabenerna kuring téh hiji rasul kapercaya (nu diutus) ka aranjeun."
    },
    {
      "sura": 26,
      "verse": 144,
      "text": "Mangka, pék kudu takwa ka Allah jeung ta’at ka kuring."
    },
    {
      "sura": 26,
      "verse": 145,
      "text": "Kuring henteu ménta buruh ka aranjeun lantaran éta (pangajak). Buruh kuring mah ngan wungkul ti Pangéran sakumna alam."
    },
    {
      "sura": 26,
      "verse": 146,
      "text": "Naha aranjeun (nyangka) bakal diantep baé cicing di dieu (nagri) bari aman?"
    },
    {
      "sura": 26,
      "verse": 147,
      "text": "(Nyaéta) di kebon-kebon jeung cinyusu"
    },
    {
      "sura": 26,
      "verse": 148,
      "text": "jeung pepelakan sarta tangkal korma nu mayangna lemes."
    },
    {
      "sura": 26,
      "verse": 149,
      "text": "Aranjeun taliti mahat sabagian gunung-gunung pikeun dijadikeun imah-iman anu agréng."
    },
    {
      "sura": 26,
      "verse": 150,
      "text": "Mangka, kudu takwa ka Allah jeung ta’at ka kuring."
    },
    {
      "sura": 26,
      "verse": 151,
      "text": "Poma ulah nuturkeun kana paréntah jalma-jalma nu ngaleuwihan wates."
    },
    {
      "sura": 26,
      "verse": 152,
      "text": "(Maranéhna) anu milampah karuksakan di bumi jeung henteu ngalakukeun kamaslahatan.”"
    },
    {
      "sura": 26,
      "verse": 153,
      "text": "Maranéhna nyarita, “Sabenerna anjeun téh ngan saukur jalma nu kakeunaan ku sihir."
    },
    {
      "sura": 26,
      "verse": 154,
      "text": "Anjeun téh taya lian iwal ti manusa saperti kuring saréréa. Mangka pék atuh ngadatangkeun tanda (mujijat) lamun anjeun kaasup jalma-jalma nu bener mah.”"
    },
    {
      "sura": 26,
      "verse": 155,
      "text": "Soléh ngawaler, “Ieu téh hiji onta bikang nu boga (giliran) nginum jeung maranéh (ogé) boga (giliran) nginum dina poé anu geus ditangtukeun."
    },
    {
      "sura": 26,
      "verse": 156,
      "text": "Poma ulah rék nyepeng éta onta bikang kalayan kajahatan. Engké aranjeun bakal ditibanan siksa dina poé anu rongkah.”"
    },
    {
      "sura": 26,
      "verse": 157,
      "text": "Maranéhna téh maéhan éta onta, tuluy jadi jalma-jalma anu kaduhung."
    },
    {
      "sura": 26,
      "verse": 158,
      "text": "Maranéhna ditibanan siksa. Sabenerna dina éta téh bener-bener aya tanda (kakawasaan Allah), tapi kalolobaan maranéhna mah henteu iman."
    },
    {
      "sura": 26,
      "verse": 159,
      "text": "Sabenerna Pangéran hidep téh Mahagagah (tur) Mahaasih."
    },
    {
      "sura": 26,
      "verse": 160,
      "text": "Kaom Lut geus ngabohongkeun para rasul."
    },
    {
      "sura": 26,
      "verse": 161,
      "text": "Waktu dulur maranéhna, Lut, nyarios, “Naha aranjeun henteu takwa?"
    },
    {
      "sura": 26,
      "verse": 162,
      "text": "Sabenerna kuring téh hiji rasul kapercaya (nu diutus) ka aranjeun."
    },
    {
      "sura": 26,
      "verse": 163,
      "text": "Mangka, pék kudu takwa ka Allah jeung ta’at ka kuring."
    },
    {
      "sura": 26,
      "verse": 164,
      "text": "Kuring henteu ménta buruh ka aranjeun lantaran éta (ajakan). Buruh kuring mah taya lian, iwal ti Pangéran sakumna alam."
    },
    {
      "sura": 26,
      "verse": 165,
      "text": "Naha aranjeun bet ngadatangan papada lalaki ti antara manusa (milampah homoseks)."
    },
    {
      "sura": 26,
      "verse": 166,
      "text": "Sedengkeun, aranjeun ninggalkeun (wanoja) nu diciptakeun Pangéran keur jadi pamajikan aranjeun? Aranjeun téh (mémang) geus ngaliwatan wates.”"
    },
    {
      "sura": 26,
      "verse": 167,
      "text": "Maranéhna ngajawab, “Hé Lut, lamun anjeun henteu eureun (nyegah kuring saréréa), pasti anjeun bener-bener bakal kaasup jalma-jalma nu diusir.”"
    },
    {
      "sura": 26,
      "verse": 168,
      "text": "Lut nyarios, “Sabenerna kuring kaasup jalma-jalma anu pohara ceuceubna kana laku lampah aranjeun.”"
    },
    {
      "sura": 26,
      "verse": 169,
      "text": "(Lut ngadoa), “Nun Gusti Pangéran abdi, mugi Gusti nyalametkeun abdi sareng kulawarga abdi tina naon anu dipilampah ku maranéhna.”"
    },
    {
      "sura": 26,
      "verse": 170,
      "text": "Nya, Kami nyalametkeun anjeunna bareng jeung sakabéh kulawargana."
    },
    {
      "sura": 26,
      "verse": 171,
      "text": "Kajaba hiji awéwé kolot (istrina) anu kaasup golongan (jalma-jalma) nu tinggaleun."
    },
    {
      "sura": 26,
      "verse": 172,
      "text": "Tuluy Kami ngabinasakeun nu lianna."
    },
    {
      "sura": 26,
      "verse": 173,
      "text": "Kami ngahujanan maranéhna (ku batu). Pohara goréngna hujan nu ninggang jalma-jalma nu geus dibéré éta pépéling."
    },
    {
      "sura": 26,
      "verse": 174,
      "text": "Sabenerna dina éta téh bener-bener aya tanda (kakawasaan Allah), tapi kalolobaan maranéhna téh henteu iman."
    },
    {
      "sura": 26,
      "verse": 175,
      "text": "Sabenerna Pangéran hidep téh Mahagagah (tur) Mahaasih."
    },
    {
      "sura": 26,
      "verse": 176,
      "text": "Pangeusi Nagri Aikah (Madyan) 625) geus ngabohongkeun rasul-rasul."
    },
    {
      "sura": 26,
      "verse": 177,
      "text": "Waktu Su’éb nyarios ka maranéhna, “Ku naon maranéh henteu takwa?"
    },
    {
      "sura": 26,
      "verse": 178,
      "text": "Sabenerna kuring téh rasul kapercaya (nu diutus) ka aranjeun."
    },
    {
      "sura": 26,
      "verse": 179,
      "text": "Mangka, pék kudu takwa ka Allah jeung ta’at ka kuring."
    },
    {
      "sura": 26,
      "verse": 180,
      "text": "Kuring henteu ménta buruh ka aranjeun lantaran éta (pangajak). Buruh kuring mah taya lian, ngan wungkul ti Pangéran sakumna alam."
    },
    {
      "sura": 26,
      "verse": 181,
      "text": "Sampurnakeun ku éta takeran jeung poma ulah kaasup jalma-jalma nu ngarugikeun batur."
    },
    {
      "sura": 26,
      "verse": 182,
      "text": "Pék geura nimbang ku timbangan anu bener."
    },
    {
      "sura": 26,
      "verse": 183,
      "text": "Poma ulah ngarugikeun manusa ku ngurangan hak-hakna jeung ulah nyieun karuksakan di bumi."
    },
    {
      "sura": 26,
      "verse": 184,
      "text": "Pék kudu takwa ka Allah nu geus nyiptakeun aranjeun jeung umat-umat baheula.”"
    },
    {
      "sura": 26,
      "verse": 185,
      "text": "Maranéhna nyarita, “Sabenerna anjeun téh ngan saukur jalma anu kakeunaan ku sihir."
    },
    {
      "sura": 26,
      "verse": 186,
      "text": "Anjeun taya lian, iwal ti saurang manusa saperti kuring saréréa jeung sabenerna kuring saréréa yakin yén anjeun téh bener-bener kaasup tukang bohong."
    },
    {
      "sura": 26,
      "verse": 187,
      "text": "Mangka, pék ragragkeun ka kuring saréréa sababaraha lémpéngan ti langit (supaya kuring saréréa binasa), lamun anjeun kaasup jalma-jalma anu bener.”"
    },
    {
      "sura": 26,
      "verse": 188,
      "text": "Su’éb nyarios, “Pangéran kuring langkung uninga kana naon anu dipilampah ku aranjeun.”"
    },
    {
      "sura": 26,
      "verse": 189,
      "text": "Tuluy Maranéhna ngabohongkeun anjeunna (Su’éb). Nya, maranéhna téh ditibanan siksa dina poé anu aya méga poék. Sabenerna hal éta téh siksa poé anu pohara rongkahna."
    },
    {
      "sura": 26,
      "verse": 190,
      "text": "Sabenerna dina éta téh bener-bener aya tanda (kakawasaan Allah), tapi kalolobaan maranéhna téh henteu iman."
    },
    {
      "sura": 26,
      "verse": 191,
      "text": "Sabenerna Pangéran hidep téh nya Mantenna Nu Mahagagah (tur) Mahaasih."
    },
    {
      "sura": 26,
      "verse": 192,
      "text": "Sabenerna éta (Al-Qur’an) téh bener-bener dilungsurkeun ku Pangéran sakumna alam."
    },
    {
      "sura": 26,
      "verse": 193,
      "text": "Éta (Al-Qur’an) téh dicandak lungsur ku Rohulamin (Jibril)."
    },
    {
      "sura": 26,
      "verse": 194,
      "text": "(Diturunkeun) kana manah hidep (Muhammad), sangkan hidep jadi salah saurang nu méré pépéling."
    },
    {
      "sura": 26,
      "verse": 195,
      "text": "(Diturunkeun) ku basa Arab nu jelas."
    },
    {
      "sura": 26,
      "verse": 196,
      "text": "Sabenerna éta (Al-Qur’an) téh bener-bener (disebut) dina kitab-kitab jalma saméméhna."
    },
    {
      "sura": 26,
      "verse": 197,
      "text": "Naha henteu (cukup) jadi bukti pikeun maranéhna yén éta (Al-Qur’an) dikanyahokeun ku para ulama Bani Israél?"
    },
    {
      "sura": 26,
      "verse": 198,
      "text": "Saupama Kami nurunkeunana ka lain bangsa Arab,"
    },
    {
      "sura": 26,
      "verse": 199,
      "text": "tuluy anjeunna mangmacakeunana ka maranéhna (jalma-jalma kapir), pasti maranéhna henteu daék iman baé kana éta (Al-Qur’an)."
    },
    {
      "sura": 26,
      "verse": 200,
      "text": "Kitu tah, Kami ngasupkeun (sipat bohong jeung ingkar) kana haté anu doraka."
    },
    {
      "sura": 26,
      "verse": 201,
      "text": "Maranéhna moal daék iman kana éta (Al-Qur’an), saméméh nénjo siksa anu pohara nyerina."
    },
    {
      "sura": 26,
      "verse": 202,
      "text": "Mangka, breg baé datang éta (siksa) téh ka maranéhna kalayan ngadadak, sedengkeun maranéhna henteu sadar."
    },
    {
      "sura": 26,
      "verse": 203,
      "text": "Tuluy maranéhna nyarita, “Naha abdi sadaya dipaparinan bates waktu?”"
    },
    {
      "sura": 26,
      "verse": 204,
      "text": "Apan maranéhna nu ménta sangkan siksa Kami digancangkeun?"
    },
    {
      "sura": 26,
      "verse": 205,
      "text": "Kumaha nurutkeun pamadegan hidep upama Kami maparin ka maranéhna kani’matan hirup sababaraha taun?"
    },
    {
      "sura": 26,
      "verse": 206,
      "text": "Tuluy datang éta (siksa) nu geus diancamkeun ka maranéhna."
    },
    {
      "sura": 26,
      "verse": 207,
      "text": "Tangtu kani’matan anu dirasakeun ku maranéhna téh taya gunana pikeun maranéhna."
    },
    {
      "sura": 26,
      "verse": 208,
      "text": "Kami henteu ngabinasakeun hiji nagri, kajaba sanggeusna datang nu méré pépéling ka maranéhna,"
    },
    {
      "sura": 26,
      "verse": 209,
      "text": "minangka pépéling. Kami mah henteu migawé kadoliman."
    },
    {
      "sura": 26,
      "verse": 210,
      "text": "Éta (Al-Qur’an) téh henteu turun dibawa ku sétan-sétan."
    },
    {
      "sura": 26,
      "verse": 211,
      "text": "Apan henteu pantes keur maranéhna (mawa turun éta Al-Qur’an) jeung maranéhna pasti moal sanggup."
    },
    {
      "sura": 26,
      "verse": 212,
      "text": "Sabenerna maranéhna (sétan-sétan) téh dijauhkeun (tina béja langit)."
    },
    {
      "sura": 26,
      "verse": 213,
      "text": "Mangka, poma hidep (Muhammad) ulah nyembah Pangéran séjén marengan Allah. Engké hidep kaasup jalma-jalma anu disiksa."
    },
    {
      "sura": 26,
      "verse": 214,
      "text": "Pék béré pépéling ka kulawarga hidep anu deukeut."
    },
    {
      "sura": 26,
      "verse": 215,
      "text": "Pék sing handap asor haté hidep ka jalma-jalma nu nuturkeun hidep, nyaéta jalma-jalma mu’min."
    },
    {
      "sura": 26,
      "verse": 216,
      "text": "Upama maranéhna doraka ka hidep, nya pok ucapkeun, “Sabenerna kuring mah teu tanggung jawab tina naon anu ku aranjeun dipilampah.”"
    },
    {
      "sura": 26,
      "verse": 217,
      "text": "Sing tawekal ka (Allah) Nu Mahagagah (tur) Mahaasih."
    },
    {
      "sura": 26,
      "verse": 218,
      "text": "(Mantenna) anu ningali waktu hidep nangtung (rék salat)."
    },
    {
      "sura": 26,
      "verse": 219,
      "text": "(Ningali ogé) kana robahna gerak awak hidep di antara jalma-jalma anu sujud."
    },
    {
      "sura": 26,
      "verse": 220,
      "text": "Sabenerna Mantenna Maha Ngadangu (tur) Mahauninga."
    },
    {
      "sura": 26,
      "verse": 221,
      "text": "Naha hayang ku Kami dibéjaan ka aranjeun, ka saha sétan-sétan téh turunna?"
    },
    {
      "sura": 26,
      "verse": 222,
      "text": "Maranéhna (sétan) turun ka saban jalma nu ngabohong tur loba dosa."
    },
    {
      "sura": 26,
      "verse": 223,
      "text": "Maranéhna ngabéjakueun hasil dédéngéanana, sedengkeun lolobana mah maranéhna téh tukang bohong."
    },
    {
      "sura": 26,
      "verse": 224,
      "text": "Para panya’ir téh dituturkeun ku jalma-jalma anu sasar."
    },
    {
      "sura": 26,
      "verse": 225,
      "text": "Naha hidep henteu ningali yén maranéhna ngumbara di unggal-unggal léngkob, 626)"
    },
    {
      "sura": 26,
      "verse": 226,
      "text": "jeung yén maranéhna ngucapkeun naon anu ku maranéhna sorangan henteu dipilampah?"
    },
    {
      "sura": 26,
      "verse": 227,
      "text": "Kajaba (para panya’ir) anu iman, milampah amal soléh, loba inget ka Allah, sarta hudang mélaan (bebeneran) sabada didoliman. Jalma-jalma nu dolim téh engké bakal nyahoeun ka mana maranéhna bakal mulang"
    },
    {
      "sura": 27,
      "verse": 1,
      "text": "Ṭā Sīn. 627) Ieu téh ayat-ayat Al-Qur’an jeung Kitab Suci nu jelas (eusina),"
    },
    {
      "sura": 27,
      "verse": 2,
      "text": "(mangrupa) pituduh jeung béja pikabungaheun pikeun jalma-jalma mu’min."
    },
    {
      "sura": 27,
      "verse": 3,
      "text": "(Aranjeunna nyaéta) jalma-jalma anu ngadegkeun salat jeung ngaluarkeun jakat. Aranjeunna ogé yakin kana ayana ahérat."
    },
    {
      "sura": 27,
      "verse": 4,
      "text": "Sabenerna jalma-jalma anu henteu iman kana ahérat, Kami ngajadikeun maranéhna nganggap hadé kana pagawéan-pagawéanna (nu goréng). Nya, maranéhna téh paciweuh (dina kasasaran)."
    },
    {
      "sura": 27,
      "verse": 5,
      "text": "Maranéhna jalma-jalma anu meunang siksaan goréng (di dunya), jeung di ahérat maranéhna jadi jalma-jalma nu pangrugi-rugina."
    },
    {
      "sura": 27,
      "verse": 6,
      "text": "Sabenerna hidep (Muhammad) téh bener-bener geus dipaparinan Al-Qur’an ti mungguhing (Allah) Nu Mahawijaksana (tur) Mahauninga."
    },
    {
      "sura": 27,
      "verse": 7,
      "text": "(Sing inget) nalika Musa nyarios ka garwana, “Sabenerna kuring ningal seuneu. Kuring rék mawa béja ka aranjeun ngeunaan hal éta, atawa kuring rék mawa obor ka aranjeun sangkan bisa siduru.”"
    },
    {
      "sura": 27,
      "verse": 8,
      "text": "Nya, waktu dugi ka dinya (éta tempat seuneu), aya nu sasauran ka anjeunna, “Jalma-jalma anu aya deukeut éta seuneu jeung jalma-jalma anu aya di sakurilingeunana geus dipaparinan berkah. Mahasuci Allah, Pangéran sakumna alam.”"
    },
    {
      "sura": 27,
      "verse": 9,
      "text": "(Allah ngadawuh), “Hé Musa, sabenerna Kami téh Allah Nu Mahagagah (tur) Mahawijaksana."
    },
    {
      "sura": 27,
      "verse": 10,
      "text": "Pék geura alungkeun iteuk hidep!” Waktu (éta iteuk dialungkeun), Musa ningal éta iteuk luar-léor kawas oray leutik nu lingas, nya anjeunna lumpat malik ka tukang bari henteu nolih deui. (Allah ngadawuh), “Hé Musa, ulah sieun! Sabenerna di hareupeun Kami, para rasul mah ulah ngarasa sieun,"
    },
    {
      "sura": 27,
      "verse": 11,
      "text": "kajaba jalma nu geus milampah kadoliman anu tuluy ngaganti kagorénganana ku kahadéan (tobat). Sabenerna Kami Maha Jembar-pangampura (tur) Mahaasih."
    },
    {
      "sura": 27,
      "verse": 12,
      "text": "Pék asupkeun leungeun hidep ka jero baju hidep. 628) Éta leungeun téh bakal kaluar (bari cahayaan) bodas lain lantaran cacad. (Dua mujijat ieu) kaasup kana salapan mujijat (anu bakal ditémbongkeun) ka Fir’aun jeung kaomna. Sabenerna maranéhna téh bener-bener kaom nu pasék.”"
    },
    {
      "sura": 27,
      "verse": 13,
      "text": "Waktu éta mujijat-mujijat Kami nu jelas tepi ka maranéhna, maranéhna nyarita, “Ieu mah sihir nu nyata.”"
    },
    {
      "sura": 27,
      "verse": 14,
      "text": "Maranéhna ingkar kana (éta mujijat), lantaran dolim jeung sombong, padahal mah haté maranéhna yakin (kana benerna). Perhatikeun kumaha balukarna jalma-jalma anu milampah karuksakan."
    },
    {
      "sura": 27,
      "verse": 15,
      "text": "Sabenerna Kami geus maparin élmu ka Dawud jeung Sulaéman. Duanana nyarios, “Sadaya puji kagungan Allah nu ngunggulkeun ka abdi duaan batan kaseuseueuran hamba-Na anu mu’min.”"
    },
    {
      "sura": 27,
      "verse": 16,
      "text": "Sulaéman geus ngawaris Dawud. 629) Anjeunna (Sulaéman) nyarios, “He Manusa, kuring dipaparinan atikan (pikeun bisa paham) kana waktu manuk jeung kuring dipaparinan sagala perkara.” Sabenerna ieu (kabéhanana) téh bener-bener kurnia nu nyata."
    },
    {
      "sura": 27,
      "verse": 17,
      "text": "Keur Sulaéman, dikumpulkeun bala tentara ti (bangsa) jin, manusa, jeung manuk, tuluy maranéhna diatur kalayan tartib."
    },
    {
      "sura": 27,
      "verse": 18,
      "text": "Barang nepi di léngkob sireum, pok ratu sireum nyarita, “Hé bangsa sireum, geura asup ka jero sayang maranéh sangkan henteu kaleyek ku Sulaéman katut bala wadyabaladna, sedengkeun aranjeunna henteu nyadar!”"
    },
    {
      "sura": 27,
      "verse": 19,
      "text": "Sulaéman imut bari mésem lantaran (ngadangu) caritaan éta sireum. Anjeunna ngadoa, “Nun Gusti Pangéran abdi, paparin abdi (ilham sareng kamampuh) kanggo tetep sukuran kana ni’mat Gusti nu parantos dikurniakeun ka abdi, ka pun biang, sareng pun bapa, sareng supados tetep midamel kahadéan nu dipikarido ku Gusti. (Abdi ogé meredih) mugi Gusti ngalebetkeun abdi kalayan rahmat Gusti kana golongan hamba-hamba Gusti anu soléh.”"
    },
    {
      "sura": 27,
      "verse": 20,
      "text": "Sulaéman marios (pasukan) manuk, teras naros, “Naha kuring téh bet henteu ningal Hudhud? 630) Boa manéhna kaasup nu teu hadir?"
    },
    {
      "sura": 27,
      "verse": 21,
      "text": "Tangtu bakal dihukum ku kuring ku hukuman nu beurat atawa rék dipeuncit, kajaba lamun manéhna datang ka kuring bari mawa alesan anu jelas.”"
    },
    {
      "sura": 27,
      "verse": 22,
      "text": "Henteu lila (jol manuk Hudhud téh datang), tuluy manéhna nyarita, “Abdi parantos terang kana perkawis anu tacan kauninga ku anjeun. Abdi téh nembé dongkap ti Nagri Saba’ 631) bari ngabantun wartos penting tur yakin (leresna) kanggo anjeun."
    },
    {
      "sura": 27,
      "verse": 23,
      "text": "Sabenerna abdi téh mendakan aya hiji istri 632) nu ngawasa maranéhna (pangeusi Nagri Saba’). Anjeunna téh dipaparinan sagala rupi kurnia, sarta kagungan singgasana anu agréng."
    },
    {
      "sura": 27,
      "verse": 24,
      "text": "Abdi (manuk Hud-hud) mendakan anjeunna sareng kaomna téh nyembah panonpoé, sanés Allah. Sétan geus ngahiasan pagawéan-pagawéan (goréngna sangkan karasa éndah) pikeun maranéhna, nepi ka ngahalangan maranéhna tina jalan (Allah). Maranéhna henteu kénging pituduh."
    },
    {
      "sura": 27,
      "verse": 25,
      "text": "Maranéhna (ogé) henteu nyembah Allah nu ngaluarkeun sagala nu buni di langit jeung bumi 633) sareng nu uninga kana naon anu disumputkeun sareng ditémbongkeun ku aranjeun."
    },
    {
      "sura": 27,
      "verse": 26,
      "text": "Allah, henteu aya Pangéran anging Mantenna, Pangéran Anu kagungan ‘Arasy nu agung.”"
    },
    {
      "sura": 27,
      "verse": 27,
      "text": "Sulaéman nyarios, “Kuring rék niténan, naha manéh téh bener atawa kaasup anu bohong."
    },
    {
      "sura": 27,
      "verse": 28,
      "text": "Jung manéh indit bari (mawa) ieu surat kuring, tuluy puragkeun ka maranéhna. Tuluy nyingkah ti maranéhna bari sérangkeun naon anu dicaritakeun ku maranéhna.”"
    },
    {
      "sura": 27,
      "verse": 29,
      "text": "Anjeunna (Balqis) nyarios, “Hé para pangagung, saenyana geus dikirim ka kuring hiji surat nu penting."
    },
    {
      "sura": 27,
      "verse": 30,
      "text": "Sabenerna éta (surat) téh asalna ti Sulaéman nu eusina, ‘Kalayan jenengan Allah Nu Mahawelas (tur) Mahaasih."
    },
    {
      "sura": 27,
      "verse": 31,
      "text": "Aranjeun téh ulah rék sombong ka kuring, sareng aranjeun kedah sumping ka kuring bari sumerah diri.’”"
    },
    {
      "sura": 27,
      "verse": 32,
      "text": "Balqis nyarios, “Hé para pangagung, paparin kuring pamanggih aranjeun dina (ieu) urusan. Kuring moal mutuskeun hiji urusan saméméh aranjeun hadir (ka majelis kuring).”"
    },
    {
      "sura": 27,
      "verse": 33,
      "text": "Maranéhna ngajawab, “Urang saréréa ngagaduhan kakuatan anu tohaga (pikeun perang), tapi kaputusan aya dina panangan pangersa. Nya, mangga geura timbang-timbang naon nu hadé diparéntahkeun.”"
    },
    {
      "sura": 27,
      "verse": 34,
      "text": "Balqis nyarios, “Sabenerna raja-raja, upami nalukkeun hiji nagri, aranjeunna tangtu ngabinasakeunana jeung ngajadikeun pangeusina anu mulya jadi hina. Nya kitu anu ku aranjeunna bakal dilakukeun."
    },
    {
      "sura": 27,
      "verse": 35,
      "text": "Sabenerna kuring rék ngirim utusan ka aranjeunna bari (mawa) hadiah, jeung (kuring rék) nungguan naon anu bakal dibawa mulang ku éta utusan.”"
    },
    {
      "sura": 27,
      "verse": 36,
      "text": "Waktu éta (para utusan) datang ka Sulaéman, anjeunna nyarios, “Naha aranjeun rék méré harta ka kuring (minangka hadiah)? Naon nu geus dipaparinkeun ku Allah ka kuring leuwih alus batan nu dipaparinkeun ku Allah ka aranjeun, tapi aranjeun mah ngarasa reueus ku éta hadiah téh."
    },
    {
      "sura": 27,
      "verse": 37,
      "text": "Jig geura mulang ka maranéhna (bari mawa balik hadiah aranjeun)! Kuring pasti rék ngadatangan maranéhna bari mawa bala tentara anu moal bisa diéléhkeun. Kuring pasti bakal ngusir maranéhna ti éta nagri (Saba’) dina kaayaan hina jeung taluk.”"
    },
    {
      "sura": 27,
      "verse": 38,
      "text": "Sulaéman nyarios, “Hé para gegedén, cik saha ti antara aranjeun nu sanggup mawa ka kuring singgasanana (Balqis) saméméh maranéhna datang serah bongkokan?”"
    },
    {
      "sura": 27,
      "verse": 39,
      "text": "‘Iprit ti golongan jin nyarita, “Abdi anu bakal ngabantun ka gusti sateuacan gusti ngadeg tina singgasana. Sabenerna abdi sanggem ngalaksanakeunana tur tiasa dipercanten.”"
    },
    {
      "sura": 27,
      "verse": 40,
      "text": "Saurang anu ngabogaan élmu tina Kitab Suci 634) nyarios, “Abdi badé ngabantun ka gusti bari nyandak (éta singgasana) sateuacan soca gusti ngiceup.” Waktu Sulaéman ningali (éta singgasana) aya di payuneunana, pok anjeunna nyarios, “leu téh kaasup kurnia Pangéran kuring pikeun nguji kuring, naha kuring téh sukuran atawa kupur. Saha baé anu sukuran, sabenerna anjeunna sukuran pikeun (kahadéan) dirina sorangan. Saha baé anu kupur, nya sabenerna Pangéran kuring mah Mahasugih (tur) Mahamulya.”"
    },
    {
      "sura": 27,
      "verse": 41,
      "text": "Sulaéman nyarios, “Pék robah éta (singgasana), tuluy engké urang tingali, naha manéhna (Balqis) ingeteun kénéh atawa henteu.”"
    },
    {
      "sura": 27,
      "verse": 42,
      "text": "Waktu Balqis dongkap, ditaroskeun (ka anjeunna), “Naha singgasana anjeun téh sapertos kieu?” Balqis ngawaler, “Jigana mah leres ieu. Abdi sadaya mah parantos dipaparinan terang ti sateuacanna ogé, 635) sareng abdi sadaya téh jalmi-jalmi anu sumerah diri (ka Allah).”"
    },
    {
      "sura": 27,
      "verse": 43,
      "text": "Kabiasaan anjeunna (Balqis) nyembah ka salian ti Allah geus ngahalangan anjeunna (tina taohid). Sabenerna anjeunna téh saméméhna mah kaasup kaom nu kapir."
    },
    {
      "sura": 27,
      "verse": 44,
      "text": "Dicarioskeun ka anjeunna (Balqis), “Mangga geura lebet ka istana.” Waktu ningali (téhel istana), anjeunna nyangka éta téh balong cai nu gedé. Anjeunna nyingsatkeun (anggoan nu nutupan) dua bitisna. Sulaéman nyarios, “Saleresna éta téh téhel leucir (patinggurilap) nu didamel tina kaca.” Balqis nyarios, “Nun Gusti Pangéran abdi, saleresna abdi rumaos parantos dolim ka diri abdi. Abdi sumerah diri nyarengan Sulaéman ka Allah, Pangéran sakumna alam.”"
    },
    {
      "sura": 27,
      "verse": 45,
      "text": "Sabenerna Kami geus ngutus ka (kaom) Samud, dulur maranéhna, nyaéta Soléh (anu maréntah), “Pék geura nyembah ka Allah!” Dadak sakala maranéhna (jadi) dua golongan anu mumusuhan."
    },
    {
      "sura": 27,
      "verse": 46,
      "text": "Soléh nyarios, “Hé kaom kuring, ku naon aranjeun maké ménta digancangkeun datangna kagoréngan (siksa) saméméh (ménta) kahadéan (rahmat)? Naha aranjeun téh nyuhunkeun pangapunten ka Allah sangkan aranjeun dipaparinan rahmat.”"
    },
    {
      "sura": 27,
      "verse": 47,
      "text": "Maranéhna ngajawab, “Kuring saréréa meunang nasib anu apes ku sabab anjeun jeung jalma-jalma nu babarengan jeung anjeun.” Soléh nyarios, “Nasib aranjeun mah (apes atawa henteu) aya di mungguhing Allah, (lain lantaran kuring). Aranjeun téh kaom anu keur diuji.”"
    },
    {
      "sura": 27,
      "verse": 48,
      "text": "Di éta kota 636) téh aya salapan urang lalaki anu migawé karuksakan di bumi. Maranéhna teu milampah kahadéan."
    },
    {
      "sura": 27,
      "verse": 49,
      "text": "Maranéhna nyarita, “Aranjeun masing-masing kudu sumpah ku (jenengan) Allah, yén pasti urang bakal nyerang manéhna (Soléh) katut kulawargana dina waktu peuting. Tuluy urang bakal nyarita ka ahli warisna (yén) urang henteu nyaksian kabinasaan éta kulawargana. Sabenerna urang saréréa mah jalma-jalma anu bener.”"
    },
    {
      "sura": 27,
      "verse": 50,
      "text": "Maranéhna nyieun tipu daya, jeung Kami ogé ngararancang tipu daya, sedengkeun maranéhna henteu sadar."
    },
    {
      "sura": 27,
      "verse": 51,
      "text": "Pék tengetan kumaha akibat tipu daya maranéhna téh, yén sabenerna Kami ngabinasakeun maranéhna jeung sakabéh kaomna."
    },
    {
      "sura": 27,
      "verse": 52,
      "text": "Tuh imah maranéhna nu kosong (minangka bukti yén maranéhna binasa) ku sabab kadolimanana. Sabenerna dina éta téh bener-bener aya tanda (kakawasaan Allah) pikeun kaom anu ngarti."
    },
    {
      "sura": 27,
      "verse": 53,
      "text": "Kami nyalametkeun jalma-jalma anu iman bari salawasna takwa. 637)"
    },
    {
      "sura": 27,
      "verse": 54,
      "text": "(Sing inget carita) Lut, waktu anjeunna nyarios ka kaomna, “Naha maranéh téh bet milampah pagawéan jahat 638) padahal maranéh nyaho?"
    },
    {
      "sura": 27,
      "verse": 55,
      "text": "Naha maranéh téh bet ngadatangan lalaki, lain ka awéwé, pikeun (nyumponan) syahwat (maranéh)? Sabenerna maranéh téh kaom anu milampah (pagawéan) nu bodo.”"
    },
    {
      "sura": 27,
      "verse": 56,
      "text": "Jawaban kaomna téh taya lian iwal ti nyarita, “Usir baé Lut jeung kulawargana ti nagri aranjeun! Sabenerna manéhna téh jalma-jalma anu nyucikeun diri (tina pagawéan jahat).”"
    },
    {
      "sura": 27,
      "verse": 57,
      "text": "Kami nyalametkeun anjeunna (Lut) sareng kulawargana, kajaba istrina. Kami geus nangtukeun (istri)na kaasup (jalma-jalma kapir) anu tinggaleun."
    },
    {
      "sura": 27,
      "verse": 58,
      "text": "Kami bener-bener ngahujanan maranéhna (ku batu). Éta téh sagoréng-goréngna hujan (nu ditimpakeun) ka jalma-jalma anu dibéré pépéling."
    },
    {
      "sura": 27,
      "verse": 59,
      "text": "Ucapkeun ku hidep (Muhammad), “Sadaya puji kagungan Allah, sareng kasalametan kanggo hamba-hamba-Na anu janten pilihana-Na. Naha Allah anu langkung saé téh atanapi naon-naon anu ku maranéhna disarékatkeun?"
    },
    {
      "sura": 27,
      "verse": 60,
      "text": "Naha (anu ku maranéh disarékatkeun téh leuwih hadé atawa) Dat anu nyiptakeun langit jeung bumi sarta nu nurunkeun cai ti langit pikeun maranéh, tuluy Kami numuwuhkeun kebon-kebon anu éndah ku éta cai (anu) maranéh moal sanggup numuwuhkeun tatangkalanana? Naha aya Pangéran (séjén) nu marengan Allah? Sabenerna maranéhna téh jalma-jalma anu nyalahan (tina bebeneran)."
    },
    {
      "sura": 27,
      "verse": 61,
      "text": "Naha (anu ku maranéh disarékatkeun téh leuwih hadé atawa) Dat anu geus ngajadikeun bumi pikeun tempat cicing, ngajadikeun walungan-walungan dina sela-selana, ngajadikeun gunung-gunung pikeun mageuhanana, jeung ngajadikeun hiji pamisah antara dua laut? 639) Naha aya Pangéran (séjén) nu marengan Allah? Sabenerna kalolobaan maranéhna mah teu nyahoeun."
    },
    {
      "sura": 27,
      "verse": 62,
      "text": "Naha (anu ku maranéh disarékatkeun téh leuwih hadé atawa) Dat anu ngaijabah (doa) jalma nu aya dina kasusah waktu manéhna ngadoa ka Mantenna, ngaleungitkeun éta kasusah, jeung ngajadikeun aranjeun kalipah (pamingpin) di bumi? Naha aya Pangéran (séjén) nu marengan Allah? Saeutik pisan (ni’mat Allah) anu dipiéling ku maranéh?"
    },
    {
      "sura": 27,
      "verse": 63,
      "text": "Naha (anu ku maranéh disarékatkeun téh leuwih hadé atawa) Dat anu méré pituduh ka maranéh dina waktu poék di darat jeung di laut, jeung anu ngadatangkeun angin minangka béja pikagumbiraeun saméméh (datang) rahmat-Na? Naha aya Pangéran (séjén) nu marengan Allah? Mahaluhur Allah tina naon nu disarékatkeun ku maranéhna."
    },
    {
      "sura": 27,
      "verse": 64,
      "text": "Naha (anu ku maranéh disarékatkeun téh leuwih hadé atawa) Dat anu nyiptakeun (mahluk) ti ngawitan tuluy malikan (deui) jeung anu maparin rejeki ka maranéh ti langit jeung ti bumi? Naha aya deui Pangéran (séjén) nu marengan Allah? Pék caritakeun, “Témbongkeun bukti benerna maranéh ka dieu lamun maranéh jalma-jalma bener.”"
    },
    {
      "sura": 27,
      "verse": 65,
      "text": "Pék caritakeun ku hidep (Muhammad), “Henteu aya saurang ogé di langit jeung bumi nu uninga kana perkara gaib anging Allah. Maranéhna henteu nyaho, iraha maranéhna bakal dihudangkeun.”"
    },
    {
      "sura": 27,
      "verse": 66,
      "text": "Malahan, kanyaho maranéhna kana perkara ahérat bakal kabuktian engké. Malahan, maranéhna mangmang ngeunaan (ahérat). Maranéhna téh lolong pisan tina hal éta."
    },
    {
      "sura": 27,
      "verse": 67,
      "text": "Jalma-jalma nu kupur nyarita, “Sanggeus urang saréréa jadi taneuh jeung (kitu ogé) karuhun-karuhun urang saréréa, naha bener kitu urang saréréa bakal dikaluarkeun (tina kubur)?"
    },
    {
      "sura": 27,
      "verse": 68,
      "text": "Saméméhna urang saréréa téh geus dibéré ancaman ku (éta poé) jeung (kitu ogé) ka karuhun-karuhun urang. Sabenerna ieu téh ngan dongéng jalma-jalma anu baheula.”"
    },
    {
      "sura": 27,
      "verse": 69,
      "text": "Pék caritakeun ku hidep (Muhammad), “Bral aranjeun laleumpang di bumi, tuluy tengetan kumaha tungtungna jalma-jalma nu doraka.”"
    },
    {
      "sura": 27,
      "verse": 70,
      "text": "Poma hidep ulah nalangsa lantaran maranéhna sarta ulah ngarasa heurin (haté) tina tipu daya maranéhna."
    },
    {
      "sura": 27,
      "verse": 71,
      "text": "Maranéhna (jalma-jalma kapir) nyarita, “lraha datangna jangji (siksa) téh, lamun aranjeun jalma-jalma anu bener?”"
    },
    {
      "sura": 27,
      "verse": 72,
      "text": "Pék caritakeun ku hidep (Muhammad), “Boa sabagian tina (siksa) anu ku aranjeun dipénta digancangkeun datangna téh geus ampir tepi ka aranjeun.”"
    },
    {
      "sura": 27,
      "verse": 73,
      "text": "Sabenerna Pangéran hidep bener-bener Dat anu maparin kurnia ka manusa, tapi kalolobaan maranéhna téh henteu sukuran."
    },
    {
      "sura": 27,
      "verse": 74,
      "text": "Sabenerna Pangéran hidep uninga kana naon anu disumputkeun jeung ditémbongkeun dina dadana."
    },
    {
      "sura": 27,
      "verse": 75,
      "text": "Taya perkara nu nyumput di langit jeung di bumi, kajaba (kacatet) dina kitab anu nyata (Loh Mahpud)."
    },
    {
      "sura": 27,
      "verse": 76,
      "text": "Sabenerna ieu Al-Qur‘an téh ngajelaskeun ka Bani Israél sabagian gedé tina (perkara) anu dipasaliakeun."
    },
    {
      "sura": 27,
      "verse": 77,
      "text": "Sabenerna ieu (Al-Qur’an) téh bener-bener jadi pituduh jeung rahmat pikeun jalma-jalma mu’min."
    },
    {
      "sura": 27,
      "verse": 78,
      "text": "Sabenerna Pangéran hidep bakal nganggeuskeun (perkara) di antara maranéhna ku putusana-Na. Mantenna Mahagagah (tur) Mahauninga."
    },
    {
      "sura": 27,
      "verse": 79,
      "text": "Mangka, prak sing tawekal ka Allah. Sabenerna hidep (Muhammad) aya dina bebeneran anu nyata."
    },
    {
      "sura": 27,
      "verse": 80,
      "text": "Sabenerna hidep moal bisa ngajadikeun jalma nu paéh jeung jalma nu torék bisa ngadéngé panggero saupama maranéhna geus ngabalieur nukang-nonggong."
    },
    {
      "sura": 27,
      "verse": 81,
      "text": "Hidep moal bisa méré pituduh ka jalma nu lolong tina kasasaranana. Hidep moal bisa ngajadikeun (saurang ogé) ngadéngé, anging jalma-jalma nu iman kana ayat-ayat Kami nepi ka maranéhna sumerah diri."
    },
    {
      "sura": 27,
      "verse": 82,
      "text": "Upama éta dawuhan (katangtuan mangsa ancurna alam) geus tumiba ka maranéhna, Kami ngaluarkeun mahluk nu ngarayap ti bumi anu bakal nyarita ka maranéhna, yén manusa téh baheula mah teu yakin kana ayat-ayat Kami."
    },
    {
      "sura": 27,
      "verse": 83,
      "text": "(Sing inget) kana poé (nalika) Kami ngumpulkeun sagolongan jalma ti saban umat, nyaéta maranéhna anu ngabohongkeun ayat-ayat Kami, tuluy maranéhna dibagi-bagi deui (jadi sababaraha golongan)."
    },
    {
      "sura": 27,
      "verse": 84,
      "text": "Nepi ka upama maranéhna datang, Mantenna (Allah) ngadawuh, “Naha maranéh bet ngabohongkeun ayat-ayat Kami, padahal maranéh téh henteu boga élmu nu nyukupan ngeunaan éta perkara 640) atawa (lamun henteu ngabohongkeunna), naon baé atuh anu geus dipigawé ku maranéh téh?”"
    },
    {
      "sura": 27,
      "verse": 85,
      "text": "Éta dawuhan (kaputusan siksa) téh tumiba ka maranéhna alatan kadolimanana, nepi ka maranéhna téh henteu bisa nyarita (keur mélaan diri)."
    },
    {
      "sura": 27,
      "verse": 86,
      "text": "Naha maranéhna henteu niténan yén Kami geus nyiptakeun peuting sangkan maranéhna reureuh di dinya, jeung (nyiptakeun) beurang nu caang narawangan? Sabenerna dina éta téh aya tanda-tanda (kaagungan Allah) pikeun kaom anu iman."
    },
    {
      "sura": 27,
      "verse": 87,
      "text": "(Sing inget) kana poé (nalika) ditiup sangkakala, nepi ka pada rareuwas sakabéh nu aya di langit jeung sakabéh nu aya di bumi, kajaba nu ku Allah dikersakeun. Kabéh pada datang nyanghareup ka Mantenna bari handap asor."
    },
    {
      "sura": 27,
      "verse": 88,
      "text": "Manéh bakal nénjo gunung-gunung nu ku panyangka manéh cicing dina tempatna, padahal mah maju kawas majuna méga. (Kitu tah) padamelan Allah nu ngajadikeun sagala perkara kalayan sampurna. Sabenerna Mantenna Mahataliti kana naon nu dipigawé ku maranéh."
    },
    {
      "sura": 27,
      "verse": 89,
      "text": "Saha baé anu datang mawa kahadéan, nya manéhna meunang (wawales) nu leuwih hadé tibatan éta, jeung maranéhna ngarasa tengtrem tina kareuwas (nu rongkah) dina éta poé."
    },
    {
      "sura": 27,
      "verse": 90,
      "text": "Saha baé nu datang mawa kagoréngan, nya dikusrukkeun beungeut-beungeut maranéhna kana naraka. Naha maranéh diwales salian (nu satimpal) jeung nu kungsi dipilampah ku maranéh?"
    },
    {
      "sura": 27,
      "verse": 91,
      "text": "Sabenerna kuring (Muhammad) mah ngan diparéntahkeun sangkan nyembah ka Pangéran ieu nagri (Mekah) nu dijadikeun suci jeung ngagaduhan sagala perkara. Kuring diparéntah sangkan asup kana golongan jalma-jalma muslim."
    },
    {
      "sura": 27,
      "verse": 92,
      "text": "(Kuring ogé ngan wungkul diparéntah) pikeun mangmacakeun Al-Qur’an (ka manusa). Nya, saha baé nu meunang pituduh, sabenerna pikeun (kahadéan) dirina sorangan. Saha baé nu sasar, nya pék caritakeun, “Sabenerna kuring mah taya lian saukur salah saurang nu méré pépéling.”"
    },
    {
      "sura": 27,
      "verse": 93,
      "text": "Pék geura caritakeun ku hidep (Muhammad), “Sagala puji kagungan Allah. Mantenna bakal némbongkeun tanda-tanda (kaagungana)-Na ka aranjeun, nepi ka aranjeun bakal nyaho. Pangéran hidep mah moal lali kana naon anu dipilampah ku aranjeun.”"
    },
    {
      "sura": 28,
      "verse": 1,
      "text": "Ṭā Sīn Mīm. 641)"
    },
    {
      "sura": 28,
      "verse": 2,
      "text": "Éta téh ayat-ayat Kitab (Al-Qur’an) nu jelas (ti Allah)."
    },
    {
      "sura": 28,
      "verse": 3,
      "text": "Kami ngabacakeun ka hidep sabagian tina kisah Musa jeung Fir’aun kalayan sabenerna pikeun kaom anu iman."
    },
    {
      "sura": 28,
      "verse": 4,
      "text": "Saenyana Fir’aun téh telenges pisan di bumi jeung ngajadikeun pangeusina paburencay. Manéhna nandasa sagolongan ti maranéhna (Bani Israél). Manéhna meuncitan budak lalakina jeung ngantep budak awéwéna sina hirup. Saenyana manéhna (Fir’aun) téh kaasup jalma-jalma anu milampah karuksakan."
    },
    {
      "sura": 28,
      "verse": 5,
      "text": "Kami ngersakeun pikeun maparin kurnia ka jalma-jalma nu ditandasa di éta bumi (Mesir), ngajadikeun maranéhna pamingpin, jeung ngajadikeun maranéhna jalma-jalma anu ngawaris (bumi)."
    },
    {
      "sura": 28,
      "verse": 6,
      "text": "Kami ogé (ngersakeun pikeun) mengkuhkeun kalungguhan maranéhna (Bani Israél) di bumi jeung némbongkeun ka Fir’aun, Haman, katut wadyabaladna naon nu sok dipikasieun ku maranéhna ti maranéhna (Bani Israél). 642)"
    },
    {
      "sura": 28,
      "verse": 7,
      "text": "Kami ngailhaman ka ibuna Musa, “Pék geura susuan anjeunna (Musa). Mun anjeun sieun kana (kasalametana)-na, palidkeun baé anjeunna ka walungan (Nil dina jero peti nu ngangkleung). Anjeun ulah rék sieun jeung ulah (ogé) ngarasa nalangsa. Saenyana Kami pasti bakal mulangkeun Musa ka anjeun jeung bakal ngajadikeun anjeunna minangka salah saurang rasul.”"
    },
    {
      "sura": 28,
      "verse": 8,
      "text": "Tuluy kulawarga Fir’aun mulung anjeunna supaya (engké) anjeunna jadi musuh jeung (nu nyababkeun) ayana pikasediheun pikeun maranéhna. Saenyana Fir’aun, Haman, katut wadyabaladna téh jalma-jalma nu salah."
    },
    {
      "sura": 28,
      "verse": 9,
      "text": "Istri Fir’aun pok nyarios (ka Fir’aun), “(Ieu budak) jadi panglipur kalbu kanggo abdi sareng kanggo anjeun. Poma ulah ditelasan. Mugi-mugi baé anjeunna téh mangpaat pikeun urang, atanapi urang aku anak baé.” Maranéhna teu sadar (yén éta budak téh Musa anu bakal jadi sabab kabinasaan maranéhna)."
    },
    {
      "sura": 28,
      "verse": 10,
      "text": "Haté ibuna Musa jadi ringrang. 643) Saenyana ampir baé anjeunna téh ngabalakakeun (yén éta budak téh putrana), lamun seug Kami teu nguatan haténa sangkan anjeunna kaasup jalma-jalma anu iman (kana jangji Allah)."
    },
    {
      "sura": 28,
      "verse": 11,
      "text": "Ibuna Musa nyarios ka dulur Musa anu awéwé, “Cing paluruh éta budak téh.” Tuluy aranjeunna nyérangkeun Musa ti kajauhan, sedengkeun maranéhna (kulawarga Fir’aun) mah teu sadar."
    },
    {
      "sura": 28,
      "verse": 12,
      "text": "Kami nyegah anjeunna (Musa) pikeun nyusu ka awéwé-awéwé nu rék nyusuan (anjeunna) saméméh (mulang ka ibuna). Nya pok dulur Musa nu awéwé téh nyarita, “Naha peryogi kuring nuduhkeun ka aranjeun hiji kulawarga nu bisa miara éta budak keur aranjeun sarta aranjeunna bakal milampah saé ka anjeunna?”"
    },
    {
      "sura": 28,
      "verse": 13,
      "text": "Tuluy Kami mulangkeun Musa ka ibuna supaya haténa bungah jeung teu nalangsa, sarta sangkan anjeunna terangeun yén jangji Allah téh bener, tapi kalolobaan maranéhna mah teu nyahoeun."
    },
    {
      "sura": 28,
      "verse": 14,
      "text": "Sabada Musa balég sareng sampurna akalna, Kami ngurniakeun ka anjeunna hikmah jeung élmu pangaweruh. Tah kitu Kami maparin wawales ka jalma-jalma nu milampah kahadéan."
    },
    {
      "sura": 28,
      "verse": 15,
      "text": "Musa lebet ka kota waktu pangeusina keur bongoh. Anjeunna mendakan di lebet éta kota aya dua lalaki keur gelut. Anu saurang ti golonganana (Bani Israél) jeung anu saurang (deui) ti golongan musuhna (kaom Fir’aun). Jalma nu ti golongan anjeunna téh ménta tulung ka anjeunna pikeun (ngéléhkeun) jalma nu ti golongan musuhna. Musa tuluy neunggeul manéhna jeung (teu kahaja) maéhanana. Pok Musa nyarios, “Ieu téh kaasup pagawéan sétan. 644) Saenyana manéhna téh musuh nu nyata-nyata nyasarkeun.”"
    },
    {
      "sura": 28,
      "verse": 16,
      "text": "Musa ngadoa, “Nun Gusti Pangéran abdi, saleresna abdi téh parantos ngadoliman diri abdi, mangka hapunten abdi.” Allah lajeng ngahapunten anjeunna. Saleresna Mantenna téh Maha Jembar-pangampura (tur) Mahaasih."
    },
    {
      "sura": 28,
      "verse": 17,
      "text": "Musa nyarios, “Nun Gusti Pangéran abdi, ku ni’mat anu parantos dinugrahakeun ku Gusti ka abdi, (aping abdi) dugi ka abdi moal janten jalmi nu nulungan jalma-jalma nu doraka.”"
    },
    {
      "sura": 28,
      "verse": 18,
      "text": "Ku éta (kajadian), Musa téh janten hariwang ayana di kota bari ngantosan (akibat tina naon anu dipilampahna). Ujug-ujug jalma nu kamari ménta tulung ka anjeunna téh ngagorowok ménta tulung deui ka anjeunna. Musa nyarios ka manéhna, “Saenyana manéh téh jalma nu nyata-nyata sasar.”"
    },
    {
      "sura": 28,
      "verse": 19,
      "text": "Waktu Musa tos badé neunggeul jalma nu jadi musuh anjeunna duaan, musuhna pok nyarita, “Hé Musa, naha anjeun boga maksud rék maéhan kuring sakumaha anjeun geus maéhan hiji jalma kamari? Anjeun téh ngan boga maksud jadi jalma nu sawenang-wenang di nagri (ieu) jeung teu boga maksud jadi salah sahiji ti antara jalma-jalma nu mawa kamaslahatan.”"
    },
    {
      "sura": 28,
      "verse": 20,
      "text": "Jol hiji lalaki datang rurusuhan ti tungtung kota bari nyarita, “Hé Musa, saenyana para gegedén nagri keur badami ngeunaan anjeun pikeun maéhan anjeun. Mangka, (anjeun kudu buru-buru) kaluar (ti ieu kota). Sabenerna kuring téh kaasup jalma-jalma anu nganaséhatan ka anjeun.”"
    },
    {
      "sura": 28,
      "verse": 21,
      "text": "Nya, bral Musa téh kaluar ti éta kota kalayan pinuh ku kahariwang bari taki-taki. Anjeunna ngadoa, “Nun Gusti Pangéran abdi, mugi Gusti nyalametkeun abdi ti kaom anu dolim.”"
    },
    {
      "sura": 28,
      "verse": 22,
      "text": "Waktu Musa ngajugjug ka lebah Nagri Madyan, anjeunna ngadoa, “Mugi Pangéran abdi ngaping abdi ka jalan anu leres.”"
    },
    {
      "sura": 28,
      "verse": 23,
      "text": "Waktu nepi ka sumber cai nagri Madyan, anjeunna papanggih jeung sakumpulan jalma nu keur méré nginum (ingon-ingonna) jeung anjeunna papanggih jeung dua wanoja di tukangeunana nu keur ngagebahkeun (ingon-ingonna ti sumber cai). Musa nyarios, “Naon maksad aranjeun (midamel padamelan samodél kitu)?” Éta dua (wanoja) ngajawab, “Abdi duaan téh teu acan waka tiasa méré nginum (ingon-ingon abdi), sateuacan éta nu ngarangon mawa mulang (ingon-ingonna), sedengkeun pun bapa téh jalmi nu parantos sepuh pisan.”"
    },
    {
      "sura": 28,
      "verse": 24,
      "text": "Nya, Musa méré nginum (ingon-ingon) éta dua wanoja. Anjeunna teras ngalih ka tempat nu iuh, sarta pok ngadoa, “Nun Gusti Pangéran abdi, saleresna abdi téh peryogi pisan ku kasaéan (rejeki) nu ku Gusti dilungsurkeun ka abdi.”"
    },
    {
      "sura": 28,
      "verse": 25,
      "text": "Tuluy, jol salah saurang ti dua wanoja téh datang ka Musa, bari leumpang semu isineun. Anjeunna nyarios, “Saleresna pun bapa téh ngahaturanan salira supados tiasa masihan wawales minangka buruhna tina (kahadéan) salira nu méré nginum (ingon-ingon) abdi sadaya.” Waktu Musa tos sumping ka anjeunna (bapana éta wanoja téa) sareng nyarioskeun ka anjeunna kisah (dirina), bapana éta wanoja nyarios, “Anjeun entong hariwang! Anjeun geus salamet ti éta jalma-jalma nu dolim.”"
    },
    {
      "sura": 28,
      "verse": 26,
      "text": "Salah saurang ti éta dua (wanoja) nyarita, “Nun bapa, piwarang damel baé atuh anjeunna. Saleresna pangsaé-saéna jalmi nu didamelkeun ku bapa téh jalmi nu kuat sareng tiasa dipercanten.”"
    },
    {
      "sura": 28,
      "verse": 27,
      "text": "Anjeunna (Séh Madyan) nyarios, “Saenyana kami boga maksud tikahkeun anjeun ka salah saurang ti éta dua anak awéwé kami kalayan katangtuan yén anjeun digawé di kami salila dalapan taun. Lamun anjeun nyampurnakeun nepi ka sapuluh taun, éta (hiji kahadéan) ti anjeun. Kami teu boga maksud rék ngabeuratkeun ka anjeun. Insya Allah anjeun bakal nganyahokeun yén kami téh kaasup jalma nu hadé.”"
    },
    {
      "sura": 28,
      "verse": 28,
      "text": "Musa nyarios, “Éta (jangji) téh antawis abdi sareng salira. Mana baé ti antawis dua waktos nu ditangtoskeun éta ku abdi disampurnakeun, nya taya tungtunan (deui) kanggo diri abdi mah. Allah nu janten saksi kana naon nu dicarioskeun ku urang.”"
    },
    {
      "sura": 28,
      "verse": 29,
      "text": "Nya, waktu Musa tos ngaréngsékeun waktu nu ditangtukeun téa, teras angkat sareng garwana. Anjeunna ningal seuneu di lamping gunung. 645) Anjeunna nyarios ka kulawargana, “Tungguan (di dieu). Saenyana kami ningali seuneu. Muga-muga baé kami bakal mawa hiji béja keur aranjeun ti (tempat) éta seuneu atawa (mawa) silalatuna tina seuneu sangkan aranjeun bisa siduru.”"
    },
    {
      "sura": 28,
      "verse": 30,
      "text": "Mangka, waktu ngadatangan éta (seuneu), Musa digero ti sisi léngkob beulah katuhueun (Musa) ti palebah tangkal nu tumuwuh di hiji lahan nu diberkahan. “Hé Musa, saenyana Kami téh Allah, Pangéran sakumna alam. 646)"
    },
    {
      "sura": 28,
      "verse": 31,
      "text": "Pék alungkeun iteuk hidep!” Nya, barang Musa ningali éta iteuk luar-léor jiga oray leutik nu lingas, anjeunna lumpat malik ka tukang teu nolih deui. (Allah ngadawuh), “Hé Musa, ka dieu jeung entong sieun-sieun! Saenyana hidep kaasup jalma-jalma nu aman."
    },
    {
      "sura": 28,
      "verse": 32,
      "text": "Asupkeun leungeun hidep kana kerah baju hidep, éta leungeun bakal kaluar (dina kaayaan cahayaan) bodas, lain lantaran cacad. Rapetkeun leungeun hidep kana dada mun hidep sieun mah. Éta téh dua rupa mujijat ti Pangéran hidep (nu bakal ditémbongkeun ku hidep) ka Fir’aun katut para gegedénna. Saenyana maranéhna téh jalma-jalma pasék.”"
    },
    {
      "sura": 28,
      "verse": 33,
      "text": "Musa nyarios, “Nun Gusti Pangéran abdi, saleresna abdi téh parantos maéhan hiji jalmi ti antara maranéhna, janten abdi téh ngaraos sieun maranéhna maéhan abdi."
    },
    {
      "sura": 28,
      "verse": 34,
      "text": "Sedengkeun dulur abdi, Harun, anjeunna langkung paséh létahna tibatan abdi. 647) Mangka, mugi tiasa diutus baé anjeunna nyarengan abdi minangka nu mantuan abdi pikeun ngalereskeun (cariosan) abdi. Saenyana abdi téh sieun maranéhna ngabohongkeun abdi.”"
    },
    {
      "sura": 28,
      "verse": 35,
      "text": "Allah ngadawuh, “Kami bakal mengkuhkeun hidep jeung dulur hidep jeung Kami bakal méré hujah (mujijat) ka hidep duaan. Mangka, maranéhna moal bisa ngahontal ka hidep duaan. (Bral geura miang hidep duaan) bari mawa mujijat Kami. Hidep duaan jeung jalma nu nuturkeun hidep éta téh nu bakal unggul.”"
    },
    {
      "sura": 28,
      "verse": 36,
      "text": "Waktu Musa ngadatangan maranéhna (Fir’aun jeung kaomna) bari (mawa) mujijat Kami nu nyata, maranéhna nyarita, “Ieu mah mung sihir anu dijieun-jieun jeung kuring saréréa teu kungsi ngadéngé ieu (panggero) ti karuhun-karuhun kuring saréréa baheula.”"
    },
    {
      "sura": 28,
      "verse": 37,
      "text": "Musa ngajawab, “Pangéran kuring langkung uninga ka saha baé nu (pantes) mawa pituduh ti mungguhing Mantenna jeung saha nu bakal meunang panganggeusan (nu hadé) di ahérat. Saenyana jalma-jalma dolim mah moal untung.”"
    },
    {
      "sura": 28,
      "verse": 38,
      "text": "Fir’aun nyarita, “Hé para gegedén, kami mah teu nyaho aya Pangéran pikeun maranéh salian ti kami. Hé Haman, pék beuleum taneuh liket pikeun kami (keur nyieun batu bata), tuluy jieun wangunan nu luhur keur kami sangkan kami bisa naék jeung nénjo Pangéranana Musa! Saenyana kami mah yakin yén manéhna téh tukang bohong.”"
    },
    {
      "sura": 28,
      "verse": 39,
      "text": "Fir’aun jeung wadyabaladna téh kacida sombongna di bumi tanpa (alesan nu) bener. Maranéhna nganggap yén saenyana maranéhna téh moal dipulangkeun ka Kami."
    },
    {
      "sura": 28,
      "verse": 40,
      "text": "Kami ngahukum Fir’aun jeung wadyabaladna. Kami neuleumkeun maranéhna ka jero laut. Pék tengetan, kumaha tungtungna jalma-jalma nu dolim téh."
    },
    {
      "sura": 28,
      "verse": 41,
      "text": "Kami ngajadikeun Fir’aun jeung wadyabaladna téh para pamingpin nu ngajak (manusa) ka naraka. Dina Poé Kiamat maranéhna téh moal ditulungan."
    },
    {
      "sura": 28,
      "verse": 42,
      "text": "Kami mangnuturkeun la’nat ka maranéhna di dunya ieu jeung dina Poé Kiamat maranéhna kaasup jalma-jalma nu dijauhkeun (tina rahmat Allah)."
    },
    {
      "sura": 28,
      "verse": 43,
      "text": "Kami bener-bener ngurniakeun Kitab (Torét) ka Musa sanggeus Kami ngabinasakeun generasi nu ti heula pikeun obor keur manusa jeung pituduh sarta rahmat, sangkan maranéhna meunang atikan."
    },
    {
      "sura": 28,
      "verse": 44,
      "text": "Hidep (Muhammad) teu aya di palebah kulon (léngkob suci Tuwa) waktu Kami nepikeun risalah ka Musa. Hidep henteu (ogé) kaasup jalma-jalma anu nyaksian (éta kajadian)."
    },
    {
      "sura": 28,
      "verse": 45,
      "text": "Tapi, Kami geus nyiptakeun sababaraha umat jeung geus kaliwat pikeun maranéhna umur nu panjang. Hidep teu kungsi ogé cicing babarengan jeung urang Madyan, (nepi ka bisa) mangmacakeun ayat-ayat Kami ka maranéhna. Tapi, nya Kami nu ngutus (para rasul)."
    },
    {
      "sura": 28,
      "verse": 46,
      "text": "Hidep ogé teu aya nyaketan Gunung (Sinéi) waktu Kami ngageroan (Musa) téh. Tapi, (hidep terang éta téh ngan wungkul lantaran) rahmat ti Pangéran hidep sangkan hidep méré pépéling ka kaom nu can kungsi kadatangan ku nu méré pépéling saméméh hidep sangkan maranéhna meunang atikan."
    },
    {
      "sura": 28,
      "verse": 47,
      "text": "Lamun mah waktu maranéhna ditibanan siksaan ku lantaran naon anu ku maranéhna dipilampah, maranéhna henteu nyarita, “Nun Gusti Pangéran abdi sadaya, naha Gusti téh bet henteu ngutus saurang rasul ka abdi sadaya sangkan abdi sadaya nuturkeun ayat-ayat Gusti sareng kalebet jalmi mu’min?” (Mangka, moal aya pisan rasul nu diutus)."
    },
    {
      "sura": 28,
      "verse": 48,
      "text": "Waktu geus datang ka maranéhna bebeneran (Al-Qur’an) ti mungguhing Kami, maranéhna nyarita, “Naha geuning manéhna (Muhammad) henteu dibéré (mujijat) sakumaha nu geus dipaparinkeun ka Musa?” Apan maranéhna téh geus ingkar kana naon anu dipaparinkeun ka Musa baheula? Maranéhna baheula nyarita, “(Al-Qur’an jeung Torét téh) dua (kitab) sihir nu silih kuatkeun.” Maranéhna ogé nyarita, “Sabenerna kuring saréréa ingkar kana duanana.”"
    },
    {
      "sura": 28,
      "verse": 49,
      "text": "Pék caritakeun ku hidep (Muhammad), “Datangkeun ku aranjeun hiji kitab ti mungguhing Allah nu leuwih loba méré pituduhna tibatan duanana (Torét jeung Al-Qur’an), tangtu kuring bakal nuturkeunna, lamun aranjeun jalma-jalma bener mah.”"
    },
    {
      "sura": 28,
      "verse": 50,
      "text": "Lamun maranéhna teu ngajawab kana (panangtang hidep), kanyahokeun baé yén maranéhna mah ngan ukur nuturkeun hawa napsuna. Saha nu leuwih sasar tibatan jalma nu nuturkeun kahayang hawa napsuna kalayan teu meunang pituduh ti Allah? Saenyana Allah moal maparin pituduh ka kaom nu dolim."
    },
    {
      "sura": 28,
      "verse": 51,
      "text": "Sabenerna Kami bener-bener geus nurunkeun ieu caritaan (Al-Qur’an) ka maranéhna kalayan tuluy-tumuluy sangkan manéhna salawasna éling ka Mantenna."
    },
    {
      "sura": 28,
      "verse": 52,
      "text": "Jalma-jalma nu ku Kami geus dinugrahakeun ka maranéhna Kitab saméméh Al-Qur’an, maranéhna iman (ogé) kana éta (Al-Qur’an)"
    },
    {
      "sura": 28,
      "verse": 53,
      "text": "Upama (Al-Qur’an) dibacakeun ka maranéhna, maranéhna nyarita, “Abdi sadaya iman kana éta Al-Qur’an. Saenyana (Al-Qur’an) téh hiji bebeneran ti Pangéran abdi sadaya. Saenyana saméméhna kami téh jalmi-jalmi muslim.”"
    },
    {
      "sura": 28,
      "verse": 54,
      "text": "Aranjeunna téh dibéré ganjaran dua tikel (lantaran iman kana Torét jeung Al-Qur’an) ku sabab kasabaranana. Aranjeunna nolak kagoréngan ku kahadéan jeung ku ngainpakkeun sabagian rejeki nu geus dipaparinkeun ku Kami ka aranjeunna."
    },
    {
      "sura": 28,
      "verse": 55,
      "text": "Waktu ngadangu caritaan nu awon, aranjeunna téh sok ngabalieur bari nyarios, “Pikeun kuring saréréa amal-amal kuring saréréa, jeung pikeun maranéh amal-amal maranéh, salāmun 'alaikum (muga baé maranéh salamet), kuring saréréa teu hayang (campur gaul) jeung jalma-jalma nu bodo.”"
    },
    {
      "sura": 28,
      "verse": 56,
      "text": "Sabenerna hidep (Muhammad) moal (bakal bisa) méré pituduh ka saha baé nu dipikaasih ku hidep, tapi Allah maparin pituduh ka saha baé nu dikersakeun ku Mantenna. Mantenna langkung uninga ka jalma-jalma nu (kersa) narima pituduh."
    },
    {
      "sura": 28,
      "verse": 57,
      "text": "Maranéhna nyarita, “Lamun kuring saréréa nuturkeun kana pituduh anjeun, tangtos kuring saréréa téh bakal diusir ti nagri kuring saréréa.” (Allah ngadawuh), “Lain Kami téh geus mengkuhkeun kalungguhan maranéhna di Tanah Haram nu aman, nu didatangkeun ka éta tempat bubuahan jeung pirang-pirang (tutuwuhan) minangka rejeki (keur maranéh) ti mungguhing Kami? Tapi, kalolobaan maranéhna téh teu nyahoeun.”"
    },
    {
      "sura": 28,
      "verse": 58,
      "text": "Sakitu geus loba pisan (pangeusi) nagri nu ku Kami geus dibinasakeun (lantaran kadorakaan maranéhna) nu geus nyalahgunakeun (katengtreman) hirupna. Mangka, tah éta téh tempat cicing maranéhna anu teu dicicingan (deui) sanggeusna maranéhna, kajaba sabagian leutik jeung Kami nu ngawarisna. 648)"
    },
    {
      "sura": 28,
      "verse": 59,
      "text": "Pangéran hidep moal rék ngabinasakeun nagri-nagri, saméméh Mantenna ngutus saurang rasul di puseur dayeuhna nu mangmacakeun ayat-ayat Kami ka maranéhna. Kami moal rék (ogé) ngabinasakeun (pangeusi) nagri-nagri, kajaba pangeusina dina kaayaan dolim."
    },
    {
      "sura": 28,
      "verse": 60,
      "text": "Naon baé nu dinugrahakeun (Allah) ka maranéh, éta téh kasenangan hirup dunya jeung panghiasna, sedengkeun naon-naon nu aya di mungguhing Allah leuwih hadé jeung leuwih langgeng. Naha maranéh téh teu ngagunakeun akal?"
    },
    {
      "sura": 28,
      "verse": 61,
      "text": "Nya, naha jalma nu ku Kami dijangjian ku jangji nu hadé (sawarga), tuluy manéhna bisa meunangkeunana téh sarua jeung jalma nu ku Kami dibéré kasenangan kahirupan dunya 649) bari dina Poé Kiamat manéhna kaasup jalma-jalma nu diséréd (kana jero naraka)?"
    },
    {
      "sura": 28,
      "verse": 62,
      "text": "(Sing inget) kana poé waktu Mantenna (Allah) ngagero maranéhna lajeng ngadawuh, “Mana sarékat-sarékat Kami nu baréto sok disangka ku maranéh téh?”"
    },
    {
      "sura": 28,
      "verse": 63,
      "text": "Jalma-jalma nu geus pasti bakal meunang hukuman (gegedén-gegedén musrik) téh nyarita, “Nun Gusti Pangéran abdi sadaya, maranéhna jalma-jalma nu ku abdi sadaya disasarkeun téh. Abdi sadaya parantos nyasarkeun maranéhna sakumaha abdi sadaya (nyalira) sasar. Abdi sadaya nguningakeun ka Gusti ngaleupaskeun diri (ti maranéhna). Maranéhna teu pisan-pisan nyembah ka kami.”"
    },
    {
      "sura": 28,
      "verse": 64,
      "text": "Dicaritakeun (ka maranéhna), “Pék geura gero sarékat-sarékat maranéh téh.” Nya breng maranéhna téh ngagero, tapi nu digero teu maliré ka maranéhna. Maranéhna nénjo siksa. (Maranéhna mikahayang) lamun seug baréto maranéhna (daék) narima pituduh.”"
    },
    {
      "sura": 28,
      "verse": 65,
      "text": "(Sing inget) kana poé waktu Mantenna (Allah) ngagero maranéhna lajeng ngadawuh, “Naon jawaban maranéh ka para rasul téh?”"
    },
    {
      "sura": 28,
      "verse": 66,
      "text": "Nya, nutup sagala rupa alesan keur maranéhna dina poé éta. Ku sabab kitu, maranéhna teu bisa silih tanya."
    },
    {
      "sura": 28,
      "verse": 67,
      "text": "Sedengkeun jalma nu tobat, iman, jeung milampah amal soléh mah muga-muga baé kaasup jalma-jalma anu untung."
    },
    {
      "sura": 28,
      "verse": 68,
      "text": "Pangéran hidep nyiptakeun jeung milih naon nu dikersakeun ku Mantenna. Taya pisan pilihan keur maranéhna. Mahasuci Allah (tur) Mahaluhur tina sagala nu disarékatkeun ku maranéhna."
    },
    {
      "sura": 28,
      "verse": 69,
      "text": "Pangéran hidep téh uninga kana naon nu disumputkeun (dina) dada maranéhna jeung naon nu diébréhkeun ku maranéhna."
    },
    {
      "sura": 28,
      "verse": 70,
      "text": "Mantenna, Allah, taya Pangéran (nu hak disembah), kajaba Mantenna. Kagungan Mantenna sagala puji di dunya jeung di ahérat sareng kagungan Mantenna (ogé) sagala putusan. Mung ka Mantenna maranéh bakal dipulangkeun"
    },
    {
      "sura": 28,
      "verse": 71,
      "text": "Pék caritakeun ku hidep (Muhammad), “Kumaha sikep aranjeun mun Allah ngajadikeun keur aranjeun éta peuting tuluy-tuluyan nepi ka Poé Kiamat? Saha Pangéran salian ti Allah nu bakal ngadatangkeun cahya nu caang ka aranjeun? Naha aranjeun teu ngadéngé?”"
    },
    {
      "sura": 28,
      "verse": 72,
      "text": "Pék caritakeun ku hidep (Muhammad), “Kumaha sikep aranjeun mun Allah ngajadikeun keur aranjeun éta beurang tuluy-tuluyan nepi ka Poé Kiamat? Saha Pangéran salian ti Allah anu bakal ngadatangkeun peuting keur aranjeun pikeun aranjeun reureuh?” Naha aranjeun téh teu niténan?"
    },
    {
      "sura": 28,
      "verse": 73,
      "text": "(Nyaéta) ku lantaran rahmat-Na, Mantenna ngajadikeun pikeun aranjeun peuting jeung beurang sangkan aranjeun bisa reureuh ti peuting, sangkan aranjeun bisa nyiar sabagian kurnia-Na (ti beurang), jeung sangkan aranjeun sukuran ka Mantenna"
    },
    {
      "sura": 28,
      "verse": 74,
      "text": "(Sing inget) kana poé waktu Mantenna (Allah) ngagero maranéhna lajeng ngadawuh, “Mana sarékat-sarékat Kami nu baréto disangka ku maranéh téh?”"
    },
    {
      "sura": 28,
      "verse": 75,
      "text": "Kami ngadatangkeun saksi ti saban umat, 650) tuluy Kami ngadawuh, “Sok ngadatangkeun bukti bebeneran maranéh!” Mangka, maranéhna téh jadi nyaho, yén nu hak éta kagungan Allah sarta laleungit wéh ti maranéhna naon nu baréto diaya-ayakeun ku maranéhna téh.”"
    },
    {
      "sura": 28,
      "verse": 76,
      "text": "Saenyana Karun téh kaasup kaom Musa, 651) ngan manéhna nganiaya ka aranjeunna; jeung Kami geus maparin ka manéhna harta sisimpenan nu konci-koncina ogé kacida beuratna najan dibawa ku jalma-jalma nu kuat tanagana. (Sing inget) nalika kaomna nyarios ka manéhna, “Ulah agul manéh téh. Saenyana Allah mah henteu mikaresep ka jalma-jalma nu agul."
    },
    {
      "sura": 28,
      "verse": 77,
      "text": "Geura téangan ku manéh naon nu geus dipaparinkeun ku Allah ka manéh (pahala) nagri ahérat, tapi manéh ulah mopohokeun bagian manéh di dunya. Manéh kudu milampah kahadéan (ka jalma séjén) sakumaha Allah geus maparin kahadéan ka manéh jeung manéh ulah rék nyieun karuksakan di bumi. Saenyana Allah mah henteu mikaresep ka jalma-jalma anu nyieun karuksakan.”"
    },
    {
      "sura": 28,
      "verse": 78,
      "text": "Manéhna (Karun) nyarita, “Saenyana mah kuring dipaparinan (ieu harta) téh ngan wungkul lantaran élmu nu aya di diri kuring.” Naha manéhna teu nyaho, yén saleresna Allah téh geus ngabinasakeun generasi saméméhna nu leuwih kuat batan manéhna jeung loba ngumpulkeun harta banda? Jalma-jalma nu doraka mah teu perlu ditanya deui ngeunaan dosa-dosa maranéhna."
    },
    {
      "sura": 28,
      "verse": 79,
      "text": "Nya manéhna (Karun) kaluar ka kaomna kalayan kagindinganana. Jalma-jalma nu miharep kahirupan dunya nyarita, “Lamun mah urang boga harta banda jiga Karun. Saenyana manéhna bener-bener boga kauntungan nu gedé.”"
    },
    {
      "sura": 28,
      "verse": 80,
      "text": "Jalma-jalma nu dipaparinan élmu nyarios, “Cilaka maranéh! (Kanyahokeun yén) pahala Allah leuwih hadé pikeun jalma-jalma nu iman jeung milampah amal soléh. (Pahala nu gedé) téh ngan wungkul dimeunangkeun ku jalma-jalma nu sabar.”"
    },
    {
      "sura": 28,
      "verse": 81,
      "text": "Tuluy, Kami ngambleskeun manéhna (Karun) jeung imahna ka jero bumi. Nya, atuh moal aya sagolongan ogé nu bisa nulungan ka manéhna lian ti Allah, jeung manéhna téh teu kaasup jalma-jalma nu meunang mélaan diri."
    },
    {
      "sura": 28,
      "verse": 82,
      "text": "Jalma-jalma nu kamari miharep kalungguhanana (Karun) téh nyarita, “Tuh, geuning leres Allah nu ngajembarkeun rejeki ka saha baé nu dikersakeun ku Mantenna ti hamba-hamba-Na jeung Mantenna (ogé) nu ngaheureutkeun (rejeki ka maranéhna). Lamun seug Allah teu maparin kurnia-Na mah ka urang saréréa, tangtos Mantenna tos ngambleskeun urang saréréa ogé. Tuh, geuning leres, moal untung jalma-jalma nu ingkar (kana ni’mat) mah.”"
    },
    {
      "sura": 28,
      "verse": 83,
      "text": "Éta nagri ahérat dijadikeun ku Kami pikeun jalma-jalma nu teu nyombongkeun diri jeung teu milampah karuksakan di bumi. Tungtung (nu hadé, nyaéta sawarga) éta mah (disadiakeun) pikeun jalma-jalma nu takwa."
    },
    {
      "sura": 28,
      "verse": 84,
      "text": "Saha baé nu datang (mawa) kahadéan, mangka keur manéhna (pahala) nu leuwih hadé tibatan éta kahadéanana. Saha baé nu datang (mawa) kagoréngan, mangka jalma-jalma nu geus nyieun kagoréngan téh moal diwales kajaba (saimbang) jeung naon anu baheula dipigawé ku maranéhna."
    },
    {
      "sura": 28,
      "verse": 85,
      "text": "Saenyana (Allah) nu ngawajibkeun hidep (Muhammad pikeun nepikeun jeung nyekel pageuh kana Al-Qur’an bener-bener bakal mulangkeun hidep ka tempat pangbalikan. 652) Pék caritakeun ku hidep (Muhammad), “Pangéran kuring mah nu panguningana ka jalma nu mawa pituduh jeung ka jalma nu aya dina kasasaran anu nyata.”"
    },
    {
      "sura": 28,
      "verse": 86,
      "text": "Hidep teu kungsi ngarep-ngarep sangkan éta Kitab (Al-Qur‘an) téh diturunkeun ka hidep, tapi éta Kitab (diturunkeun) minangka rahmat ti Pangéran hidep. Ku sabab kitu, hidep ulah pisan jadi tukang tulung ka jalma-jalma kapir."
    },
    {
      "sura": 28,
      "verse": 87,
      "text": "Maranéhna ulah pisan ngahahalang ka hidep pikeun (nepikeun) ayat-ayat Allah sanggeus éta ayat-ayat téh diturunkeun ka hidep. Ajak (manusa téh) sangkan (iman) ka Pángéran hidep jeung hidep ulah pisan kaasup (golongan) jalma-jalma musrik."
    },
    {
      "sura": 28,
      "verse": 88,
      "text": "Hidep (ogé) ulah nyembah ka Pangéran nu séjén (salian Allah). Taya Pangéran (nu hak disembah) anging Mantenna. Sagala perkara pasti binasa, kajaba Mantenna. Sagala putusan jadi wewenang Mantenna jeung ngan ka Mantenna wungkul maranéh kabéh dipulangkeun."
    },
    {
      "sura": 29,
      "verse": 1,
      "text": "Alif Lām Mīm.  653)"
    },
    {
      "sura": 29,
      "verse": 2,
      "text": "Naha manusa téh nyangka yén maranéhna bakal diantep (wungkul ku) nyarita, “Abdi sadaya téh parantos iman,” sedengkeun maranéhna can diuji?"
    },
    {
      "sura": 29,
      "verse": 3,
      "text": "Tétéla Kami geus nguji jalma-jalma saméméh maranéhna. Ku kituna, Allah pasti uninga ka jalma-jalma nu bener jeung pasti uninga ka jalma-jalma nu bohong."
    },
    {
      "sura": 29,
      "verse": 4,
      "text": "Atawa jalma-jalma nu migawé kagoréngan boga sangkaan yén maranéhna bakal leupas tina (siksa) Kami? (Kacida) goréngna naon nu ku maranéhna ditetepkeun téh."
    },
    {
      "sura": 29,
      "verse": 5,
      "text": "Saha baé nu miharep patepung jeung Allah, saenyana waktu (nu dijangjikeun) ku Allah téh pasti datang. Mantenna Maha Ngadangu (tur) Mahauninga."
    },
    {
      "sura": 29,
      "verse": 6,
      "text": "Saha baé nu ngupayakeun kalayan leres-leres (pikeun milampah kahadéan), saenyana (mangpaat) usahana pikeun dirina sorangan. Saleresna Allah mah bener-bener Mahasugih (teu merlukeun naon-naon) ti sakumna alam."
    },
    {
      "sura": 29,
      "verse": 7,
      "text": "Jalma-jalma nu iman jeung milampah amal soléh pasti dosa-dosana bakal dipupus ku Kami jeung aranjeunna pasti bakal dipaparinan wawales nu panghadéna tina naon anu ku aranjeunna dipilampah."
    },
    {
      "sura": 29,
      "verse": 8,
      "text": "Kami geus ngawasiatkeun (ka) manusa sangkan (milampah) kahadéan ka indung-bapana. Lamun duanana maksa anjeun pikeun nyarékatkeun Kami jeung perkara nu anjeun teu nyaho ngeunaan éta, anjeun ulah ngagugu ka duanana. Ngan ka Kami tempat pangbalikan aranjeun téh, tuluy Kami méré nyaho ka aranjeun naon nu kungsi dipilampah ku aranjeun."
    },
    {
      "sura": 29,
      "verse": 9,
      "text": "Jalma-jalma nu iman jeung milampah amal soléh pasti bakal diasupkeun ku Kami kana (golongan) jalma soléh."
    },
    {
      "sura": 29,
      "verse": 10,
      "text": "Ti antara manusa aya nu nyarita, “Kuring saréréa iman ka Allah,” tapi waktu dinyenyeri (lantaran iman ka) Allah, manéhna nganggap cocoba manusa téh minangka siksaan Allah. 654)  Tapi, lamun datang pitulung ti Pangéran hidep, pasti maranéhna bakal nyarita, “Saenyana kuring saréréa téh babarengan jeung aranjeun?” Apan Allah téh panguningana kana naon anu aya di jero haté sakabéh manusa?"
    },
    {
      "sura": 29,
      "verse": 11,
      "text": "Allah pasti uninga ka jalma-jalma nu iman sareng pasti uninga ka jalma-jalma munapék."
    },
    {
      "sura": 29,
      "verse": 12,
      "text": "Jalma-jalma nu kupur nyarita ka jalma-jalma nu iman, “Tuturkeun jalan kuring saréréa jeung kuring saréréa bakal sanggup nanggung dosa-dosa aranjeun.” Padahal, maranéhna teu sanggup saeutik ogé nanggung dosa-dosana sorangan. Saenyana maranéhna (jalma-jalma kapir) téh bener-bener tukang bohong."
    },
    {
      "sura": 29,
      "verse": 13,
      "text": "Maranéhna bener-bener bakal nanggung dosa-dosana (sorangan) jeung dosa-dosa batur (nu ditipu ku maranéhna) babarengan jeung dosa-dosa maranéhna. Dina Poé Kiamat maranéhna pasti bakal ditanya ngeunaan kabohongan nu sok diaya-ayakeun ku maranéhna."
    },
    {
      "sura": 29,
      "verse": 14,
      "text": "Sabenerna Kami geus ngutus Nuh ka kaomna, tuluy anjeunna cicing jeung maranéhna salila sarébu taun kurang lima puluh taun. Tuluy, maranéhna ditibanan banjir gedé. Maranéhna téh jalma-jalma anu dolim."
    },
    {
      "sura": 29,
      "verse": 15,
      "text": "Mangka, Kami nyalametkeun Nuh jeung nu tarumpak parahu sarta ngajadikeunana atikan pikeun sakumna alam."
    },
    {
      "sura": 29,
      "verse": 16,
      "text": "(Sing inget kana kisah) lbrohim waktu nyarios ka kaomna, “Pék sembah Allah jeung kudu takwa ka Mantenna. Éta téh nu leuwih hadé pikeun aranjeun lamun nyaho mah."
    },
    {
      "sura": 29,
      "verse": 17,
      "text": "Saenyana naon anu ku aranjeun disembah salian ti Allah téh ngan wungkul berhala-berhala jeung maranéh téh geus nyieun kabohongan. 655) Saenyana naon nu disembah ku aranjeun salian ti Allah téh moal sanggup méré rejeki ka aranjeun. Mangka, geura pénta rejeki ti mungguhing Allah, pék sembah Mantenna, jeung sukuran ka Mantenna. Ngan wungkul ka Mantenna aranjeun bakal dipulangkeun."
    },
    {
      "sura": 29,
      "verse": 18,
      "text": "Lamun aranjeun ngabohongkeun (ajaran Allah), sabenerna umat-umat nu saméméh aranjeun ogé geus ngabohongkeun (para rasul). Kawajiban rasul mah taya ngan wungkul nepikeun (agama Allah) nu jelas."
    },
    {
      "sura": 29,
      "verse": 19,
      "text": "Naha maranéhna téh teu niténan kumaha Allah ngawitan nyiptakeun (mahluk), tuluy ngabalikeunana (ngahirupkeunna deui)? Saenyana éta téh kanggo Allah mah gampil pisan.”"
    },
    {
      "sura": 29,
      "verse": 20,
      "text": "Pék caritakeun, “Jung aranjeun geura lumampah di bumi, tuluy pék tengetan kumaha Allah ngawitan nyiptakeun (sakabéh mahluk). Tuluy, Mantenna ngadamel kajadian nu ahir (sanggeus maot di ahérat jaga). 656) Saleresna Allah Mahakawasa kana sagala perkara."
    },
    {
      "sura": 29,
      "verse": 21,
      "text": "Allah bakal nyiksa saha baé anu dikersakeun ku Mantenna sareng maparin rahmat ka saha baé nu diperkersa ku Mantenna. Ngan wungkul ka Mantenna aranjeun bakal dibalikkeun."
    },
    {
      "sura": 29,
      "verse": 22,
      "text": "Aranjeun moal bisa ngaleupaskeun diri (tina siksa Allah) di bumi jeung di langit. Moal aya ogé nu nangtayungan jeung nu nulungan aranjeun salian ti Allah."
    },
    {
      "sura": 29,
      "verse": 23,
      "text": "Jalma-jalma nu kupur kana ayat-ayat Allah jeung kana petepungna sareng Mantenna, maranéhna téh pegat pangharepan tina rahmat Kami jeung maranéhna téh bakal meunang siksaan nu peurih."
    },
    {
      "sura": 29,
      "verse": 24,
      "text": "Mangka, taya jawaban kaomna (Ibrahim) salian ti nyarita, “Paéhan atawa duruk baé manéhna!” Tuluy Allah nyalametkeun anjeunna tina seuneu. Saenyana dina éta (kajadian) téh bener-bener aya tanda-tanda (kakawasaan Allah) pikeun kaom nu iman."
    },
    {
      "sura": 29,
      "verse": 25,
      "text": "Ibrahim nyarios, “Saenyana berhala nu ku aranjeun disembah salian ti Allah téh ngan ukur sangkan nyiptakeun hubungan nu harmonis di antara aranjeun dina kahirupan di dunya. Tuluy, dina Poé Kiamat mah sabagian aranjeun téh bakal silih ingkaran jeung salih la’nat. Tempat pangbalikan aranjeun téh naraka jeung moal pisan aya nu nulungan ka aranjeun.”"
    },
    {
      "sura": 29,
      "verse": 26,
      "text": "Mangka, Lut ngaenyakeun (kana kanabian Ibrahim). Anjeunna (Ibrahim) ogé nyarios, “Saenyana kuring hijrah ka (tempat nu diparéntahkeun ku) Pangéran kuring. Saenyana Mantenna Nu Mahagagah (tur) Mahawijaksana."
    },
    {
      "sura": 29,
      "verse": 27,
      "text": "Kami ngurniakeun ka anjeunna (Ibrahim) Ishaq sareng Ya’qub. Kami ngajadikeun ka turunanana kanabian jeung kitab sarta maparin wawales di dunya ka anjeunna. 657) Saenyana di ahératna téh anjeunna bener-bener kaasup jalma-jalma anu soléh."
    },
    {
      "sura": 29,
      "verse": 28,
      "text": "(Sing inget) nalika Lut nyarios ka kaomna, “Saenyana aranjeun téh bener-bener milampah pagawéan nu jahat (homoseksual) anu tacan kungsi dipilampah ku saurang ogé saméméh aranjeun di sakumna alam."
    },
    {
      "sura": 29,
      "verse": 29,
      "text": "Naha aranjeun bener-bener ngadatangan lalaki (keur ngalajur syahwat), ngabégal, 658) jeung milampah kamungkaran di tempat-tempat pasamoan aranjeun?” Mangka, jawaban kaomna taya lian iwal ti nyarita, “Cing datangkeun ka kuring saréréa siksaan Allah téh lamun mah anjeun téh kaasup jalma-jalma nu bener mah.”"
    },
    {
      "sura": 29,
      "verse": 30,
      "text": "Lut ngadoa, “Nun Gusti Pangéran abdi, mugi bantosan abdi (ku nibankeun siksaan) ka kaom nu migawé éta karuksakan!”"
    },
    {
      "sura": 29,
      "verse": 31,
      "text": "Waktu utusan-utusan Kami (para malaikat) sumping ka Ibrahim nyandak wartos pikabingaheun, 659) aranjeunna pok nyarios, “Saleresna kuring saréréa téh badé ngabinasakeun pangeusi nagri ieu lantaran saenyana maranéhna téh jalma-jalma dolim.”"
    },
    {
      "sura": 29,
      "verse": 32,
      "text": "Ibrahim nyarios, “Saenyana di éta kota téh aya Lut.” Aranjeunna nyarios, “Kuring sadaya langkung terang saha nu aya di éta kota. Kuring sadaya pasti bakal nyalametkeun anjeunna sareng nu naluturkeunana, iwal ti istrina. Da manéhna mah kaasup (jalma-jalma kapir) nu tinggaleun.”"
    },
    {
      "sura": 29,
      "verse": 33,
      "text": "Waktu para utusan Kami datang ka Lut, anjeunna ngarasa hariwang 660) lantaran (sumpingna) aranjeunna jeung ngarasa teu boga kakuatan pikeun nangtayunganana. Aranjeunna nyarios, “Teu kedah sieun sareng sedih. Saenyana kami bakal nyalametkeun anjeun jeung nu naluturkeun anjeun, iwal ti istri anjeun. Manéhna kaasup (jalma-jalma kapir) nu tinggaleun.”"
    },
    {
      "sura": 29,
      "verse": 34,
      "text": "Saenyana Kami téh bakal nurunkeun hiji siksa ti langit ka pangeusi ieu nagri lantaran maranéhna sok migawé kapasékan."
    },
    {
      "sura": 29,
      "verse": 35,
      "text": "Saenyana Kami geus ninggalkeun ti éta nagri hiji tanda nu nyata 661) pikeun kaom nu mikir."
    },
    {
      "sura": 29,
      "verse": 36,
      "text": "Ka pangeusi Madyan (Kami ngutus) dulur maranéhna (nyaéta) Su’éb. Anjeunna nyarios, “Hé kaom kuring, geura sembah Allah, pék piharep (pahala) Poé Ahir, sarta ulah liar di bumi pikeun nyieun karuksakan.”"
    },
    {
      "sura": 29,
      "verse": 37,
      "text": "Maranéhna ngabohongkeun ka anjeunna. (Akibatna) lini nu gedé ninggang ka maranéhna. Tuluy, maranéhna jadi (mayit-mayit nu) jalalengker di padumukanana."
    },
    {
      "sura": 29,
      "verse": 38,
      "text": "(Sing inget) ogé (caritana kaom) ‘Ad jeung Samud. Saenyana geus nyata pikeun maranéh (ancurna maranéhna) tina (ruruntuk) padumukan maranéhna. Sétan ngajadikeun rasa éndah kana pagawéan (goréng) maranéhna, nepi ka ngahalangan maranéhna tina jalan (Allah), sedengkeun maranéhna baheula téh nyaéta jalma-jalma nu seukeut kamandangna."
    },
    {
      "sura": 29,
      "verse": 39,
      "text": "(Ogé) Karun, Fir’aun, jeung Haman. Saenyana Musa geus datang ka maranéhna bari (mawa) katerangan-katerangan anu nyata. Tapi, maranéhna sombong di bumi. Maranéhna téh jalma-jalma nu teu bisa leupas (tina siksa Allah)."
    },
    {
      "sura": 29,
      "verse": 40,
      "text": "Masing-masing (ti maranéhna) ku Kami disiksa alatan dosana. Ti antara maranéhna aya nu ditibanan angin puyuh (nu mawa) batu karikil, aya nu ditibanan sora tarik pisan nu ngageleger, aya nu diambleskeun kana jero bumi, jeung aya ogé nu diteuleumkeun. Allah henteu ngadoliman ka maranéhna, tapi maranéhna nu ngadoliman ka dirina sorangan."
    },
    {
      "sura": 29,
      "verse": 41,
      "text": "Babandingan jalma-jalma nu ngajadikeun salian ti Allah minangka panyalindung téh lir jiga lancah bikang nu nyieun imah. Saenyana imah nu panglemahna téh nyaéta imah lancah. Lamun maranéhna nyaho (tangtu moal bakal nyembah ka maranéhna)."
    },
    {
      "sura": 29,
      "verse": 42,
      "text": "Saleresna Allah uninga kana naon baé nu ku maranéhna disembah salian ti Mantenna. Mantenna Nu Mahagagah (tur) Mahawijaksana."
    },
    {
      "sura": 29,
      "verse": 43,
      "text": "Éta babandingan-babandingan téh ku Kami dijieun keur manusa. Tapi, taya nu paham kana hal éta, kajaba jalma-jalma nu boga élmu."
    },
    {
      "sura": 29,
      "verse": 44,
      "text": "Allah nyiptakeun langit jeung bumi kalayan hak. Saenyana dina éta téh bener-bener aya tanda (kaagungan Allah) pikeun jalma-jalma iman."
    },
    {
      "sura": 29,
      "verse": 45,
      "text": "Pék baca ku hidep (Muhammad) Kitab (Al-Qur’an) anu geus diturunkeun ka hidep jeung geura adegkeun salat. Sabenerna salat téh nyegah tina (pagawéan) kotor jeung mungkar. Sabenerna inget ka Allah (salat) téh leuwih gedé (kautamaanana batan ibadah nu séjén). Allah Mahauninga kana naon nu dipigawé ku aranjeun."
    },
    {
      "sura": 29,
      "verse": 46,
      "text": "Omat aranjeun ulah ngadebat Ahli Kitab kajaba ku cara nu leuwih hadé, anging ka jalma-jalma nu dolim ti antara maranéhna. 662) Caritakeun, “Kuring saréréa iman kana (kitab) anu diturunkeun ka kuring saréréa jeung anu diturunkeun ka aranjeun. Pangéran kuring saréréa jeung Pangéran aranjeun téh éta hiji, tur ngan ka Mantenna kuring saréréa sumerah diri.”"
    },
    {
      "sura": 29,
      "verse": 47,
      "text": "Tah kitu Kami nurunkeun Kitab (Al-Qur’an) ka hidep. Sedeng ari jalma-jalma anu ku Kami geus dibéré Kitab (Torét jeung Injil) mah, maranéhna iman kana éta (Al-Qur’an). Ti antara maranéhna (jalma-jalma kapir Mekah) aya (ogé) nu iman kana éta (Al-Qur’an). Moal ingkar kana ayat-ayat Kami, kajaba jalma-jalma kapir."
    },
    {
      "sura": 29,
      "verse": 48,
      "text": "Hidep (Muhammad) teu kungsi maca hiji kitab naon baé ogé saméméhna (Al-Qur’an) jeung teu kungsi (ogé) nuliskeunana ku leungeun katuhu hidep. Lamun mah (hidep kungsi maca jeung nulis mah), pasti jalma-jalma nu ingkar kana éta (Al-Qur’an) bakal mangmang (yén éta téh ti Allah)."
    },
    {
      "sura": 29,
      "verse": 49,
      "text": "Saenyana éta (Al-Qur’an) téh ayat-ayat anu jelas di jero dada jalma-jalma nu boga élmu pangaweruh. 663) Moal bakal ingkar kana ayat-ayat Kami, kajaba jalma-jalma dolim."
    },
    {
      "sura": 29,
      "verse": 50,
      "text": "Maranéhna (jalma-jalma kapir) nyarita, “Naha geuning teu diturunkeun éta bukti-bukti (mujijat) ti Pangéranana?” Pék caritakeun ku hidep (Muhammad), “Éta bukti-bukti (mujijat) téh ngan wungkul aya di mungguhing Allah, sedengkeun kuring mah ngan wungkul nu méré pépéling nu jelas.”"
    },
    {
      "sura": 29,
      "verse": 51,
      "text": "Naha can cukup pikeun maranéhna yén Kami nurunkeun Kitab (Al-Qur’an) ka hidep nu dibacakeun ka maranéhna? Sabenerna dina éta (Al-Qur’an) téh ngandung rahmat jeung atikan pikeun kaom nu iman."
    },
    {
      "sura": 29,
      "verse": 52,
      "text": "Pék caritakeun ku hidep (Muhammad), “Cukup Allah baé nu jadi saksi antara kuring jeung aranjeun. Mantenna uninga kana sagala nu aya di langit jeung nu aya di bumi. Jalma-jalma nu percaya kana perkara batil jeung kupur ka Allah, nya maranéhna téh jalma-jalma nu rugi.”"
    },
    {
      "sura": 29,
      "verse": 53,
      "text": "Maranéhna ménta sangkan hidep ngagancangkeun (datangna) siksaan. Da lamun lain ku sabab waktuna nu geus ditetepkeun mah, 664) pasti éta siksaan téh geus ninggang ka maranéhna. (Éta siksaan) téh bener-bener bakal datang ka maranéhna kalayan ngadadak, bari maranéhna teu nyadar."
    },
    {
      "sura": 29,
      "verse": 54,
      "text": "Maranéhna téh ménta sangkan hidep ngagancangkeun (datangna) siksaan. Sabenerna naraka Jahanam téh bener-bener ngalimpudan jalma-jalma kapir"
    },
    {
      "sura": 29,
      "verse": 55,
      "text": "dina poéan (waktu) siksaan nutupan maranéhna ti luhur jeung ti handapeunana. (Allah) ngadawuh, “Pék rasakeun (wawales) kana naon nu salila ieu dilakukeun ku maranéh!”"
    },
    {
      "sura": 29,
      "verse": 56,
      "text": "Hé hamba-hamba Kami nu iman, sabenerna bumi Kami téh lega. Mangka, prak geura nyembah ngan ka Kami wungkul!"
    },
    {
      "sura": 29,
      "verse": 57,
      "text": "Saban nu nyawaan pasti bakal ngarasakeun maot. Tuluy, ngan ka Kami maranéh mulang."
    },
    {
      "sura": 29,
      "verse": 58,
      "text": "Jalma-jalma nu iman jeung nu milampah kahadéan téh bener-bener bakal ditempatkeun ku Kami dina tempat cicing nu mulya di jero sawarga anu di handapeunana cur-cor walungan-walungan (jeung) aranjeunna langgeng di dinya. Éta téh panghadé-hadéna wawales pikeun jalma-jalma nu milampah amal (soléh)."
    },
    {
      "sura": 29,
      "verse": 59,
      "text": "(Nyaéta) jalma-jalma nu sabar jeung tawekal ka Pangéranana."
    },
    {
      "sura": 29,
      "verse": 60,
      "text": "Sakitu lobana sasatoan nu usik nu teu bisa ngupayakeun rejekina sorangan. Nya Allah nu maparinan rejeki ka maranéhna jeung ka aranjeun. Mantenna téh Maha Ngadangu (tur) Mahauninga."
    },
    {
      "sura": 29,
      "verse": 61,
      "text": "Lamun hidep nanya ka maranéhna, “Saha nu nyiptakeun langit jeung bumi sarta nu nundukkeun panonpoé jeung bulan?” Pasti maranéhna bakal ngajawab, “Allah.” Nya, naha atuh maranéhna téh bet beunang dibalieurkeun?"
    },
    {
      "sura": 29,
      "verse": 62,
      "text": "Allah ngalegakeun rejeki pikeun jalma nu ku Mantenna dipikersa ti antara hamba-hamba-Na jeung ngaheureutkeun (rejeki) pikeun maranéhna. Saleresna Allah Mahauninga kana sagala perkara."
    },
    {
      "sura": 29,
      "verse": 63,
      "text": "Lamun hidep nanya ka maranéhna, “Saha nu nurunkeun cai ti langit, tuluy ku éta (cai) téh ngahirupkeun bumi sanggeus paéh?” Pasti maranéhna bakal ngajawab, “Allah.” Pék caritakeun ku hidep, “Sadaya puji kaagungan Allah.” Mung kalolobaan maranéhna téh teu ngarti."
    },
    {
      "sura": 29,
      "verse": 64,
      "text": "Ieu kahirupan dunya téh taya lian ngan wungkul heuheureuyan jeung kaulinan. Sabenerna éta nagri ahérat téh kahirupan nu sabenerna lamun mah maranéhna nyaho."
    },
    {
      "sura": 29,
      "verse": 65,
      "text": "Upama naék kana parahu, maranéhna ngadoa ka Allah kalayan pinuh ku rasa ihlas ka Mantenna. 665) Ngan, waktu Mantenna (Allah) nyalametkeun maranéhna nepi ka darat, ujug-ujug maranéhna (balik deui) ngamusrikkeun (Allah)."
    },
    {
      "sura": 29,
      "verse": 66,
      "text": "Keun baé maranéhna ngaleuleungit ni’mat nu ku Kami geus dibikeun ka maranéhna jeung keun baé maranéhna (hirup) suka bungah (dina kakapiran). Da engké ogé maranéhna bakal nyaho (akibat kalakuanana)."
    },
    {
      "sura": 29,
      "verse": 67,
      "text": "Naha maranéhna téh teu niténan yén Kami geus ngajadikeun (nagri maranéhna) tanah suci nu aman, sedengkeun manusa nu di sabudeureunana mah sering ngalaman aya nu nyulik? Naha atuh (sanggeus nyata bebeneran) maranéhna masih kénéh percaya ka nu batil jeung ingkar kana ni’mat Allah?"
    },
    {
      "sura": 29,
      "verse": 68,
      "text": "Saha nu leuwih dolim tibatan jalma nu ngaya-ngayakeun bohong ka Allah atawa jalma nu ngabohongkeun nu hak waktu éta (nu hak) téh datang ka maranéhna? 666) Apan dina jero (naraka) Jahanam téh aya tempat keur jalma-jalma kapir?"
    },
    {
      "sura": 29,
      "verse": 69,
      "text": "Jalma-jalma nu ngupayakeun kalayan suhud pikeun (néangan karidoan) Kami, pasti Kami bakal bener-bener nuduhkeun ka aranjeunna kana jalan-jalan Kami. Saleresna Allah nyarengan jalmi-jalmi nu midamel kasaéan."
    },
    {
      "sura": 30,
      "verse": 1,
      "text": "Alif Lām Mīm.  667)"
    },
    {
      "sura": 30,
      "verse": 2,
      "text": "Bangsa Romawi geus diéléhkeun (kalayan hina), 668)"
    },
    {
      "sura": 30,
      "verse": 3,
      "text": "di nagri anu pangdeukeutna 669) jeung maranéhna téh sanggeus éléhna éta bakal meunang, 670)"
    },
    {
      "sura": 30,
      "verse": 4,
      "text": "dina sababaraha taun (deui). 671) Mung kagungan Allah urusan saméméh jeung sanggeusna (maranéhna meunang). Dina éta poé (kaunggulan bangsa Rumawi) nya gumbira jalma-jalma mu’min,"
    },
    {
      "sura": 30,
      "verse": 5,
      "text": "ku lantaran pitulung Allah. Mantenna nulung ka saha baé nu dikersakeun ku Mantenna. Mantenna Mahagagah (tur) Mahaasih."
    },
    {
      "sura": 30,
      "verse": 6,
      "text": "(Tah éta téh) jangji Allah. Allah moal rék nyulayaan kana jangji-Na, ngan kalolobaanna manusa teu nyahoeun."
    },
    {
      "sura": 30,
      "verse": 7,
      "text": "Maranéhna mah ngan ukur nyaho ka nu lahir (nu nyampak) tina kahirupan dunya, sedengkeun kana (kahirupan) ahérat mah maranéhna téh lalawora."
    },
    {
      "sura": 30,
      "verse": 8,
      "text": "Naha maranéhna téh henteu mikiran ngeunaan (kajadian) dirina? Allah téh teu nyiptakeun langit, bumi, jeung naon nu aya diantarana, anging kalayan (tujuan) nu bener jeung waktu nu ditangtukeun. Sabenerna loba ti antara manusa téh bener-bener ingkar kana bakal patepung jeung Pangéranana."
    },
    {
      "sura": 30,
      "verse": 9,
      "text": "Naha maranéhna téh teu ngulampreng di bumi tuluy niténan kumaha tungtungna jalma-jalma saméméh maranéhna (nu ngabohongkeun ka Rasul)? Éta jalma-jalma téh leuwih kuat tibatan maranéhna (sorangan) jeung maranéhna geus ngolah bumi (taneuh) tur ngama’murkeunana ngaleuwihan naon anu geus nu dima'murkeun ku maranéhna. Para rasul geus datang ka maranéhna bari mawa bukti-bukti anu jelas. Allah mah teu pisan-pisan ngadoliman maranéhna, ngan maranéhna nu ngadoliman ka dirina sorangan."
    },
    {
      "sura": 30,
      "verse": 10,
      "text": "Tuluy, panungtungan jalma-jalma nu migawé kagoréngan téh nyaéta (wawales) anu panggoréng-goréngna alatan maranéhna ngabohongkeun ayat-ayat Allah jeung sok ngageuhgeuykeunana."
    },
    {
      "sura": 30,
      "verse": 11,
      "text": "Allah téh ngawitan dadamelan (mahluk), lajeng malikan deui (sanggeusna maot). Tuluy, ngan ka Mantenna maranéh dipulangkeun."
    },
    {
      "sura": 30,
      "verse": 12,
      "text": "Dina poé (nalika) kajadian Kiamat, nu daroraka ngabetem peunggas pangharepan."
    },
    {
      "sura": 30,
      "verse": 13,
      "text": "Moal mungkin aya nu méré sapa’at (pitulung) pikeun maranéhna ti berhala-berhalana, sedengkeun maranéhna ingkar ka éta berhala-berhalana. 672)"
    },
    {
      "sura": 30,
      "verse": 14,
      "text": "Dina poé (nalika) kajadian Kiamat, dina éta poé, manusa paburencay (dina golongan-golongan)."
    },
    {
      "sura": 30,
      "verse": 15,
      "text": "Ari jalma-jalma nu iman jeung nu milampah amal soléh mah, aranjeunna gumbira di taman (sawarga)."
    },
    {
      "sura": 30,
      "verse": 16,
      "text": "Sedeng jalma-jalma nu kupur sarta ngabohongkeun kana ayat-ayat Kami tur (ingkar) kana poé patepung di ahérat, éta maranéhna tetep aya dina siksaan (naraka)."
    },
    {
      "sura": 30,
      "verse": 17,
      "text": "Prak geura muji ka Allah dina aranjeun aya dina wanci burit jeung isuk-isuk (wanci subuh)."
    },
    {
      "sura": 30,
      "verse": 18,
      "text": "Sadaya puji ngan wungkul kanggé Mantenna di langit jeung di bumi, boh dina wanci burit jeung waktu aranjeun aya dina wanci lohor (tengah poé). 673)"
    },
    {
      "sura": 30,
      "verse": 19,
      "text": "Mantenna ngaluarkeun nu hirup ti nu paéh jeung ngaluarkeun nu paéh ti nu hirup, jeung ngahirupkeun bumi sanggeus paéh (angar). Tah ku cara kitu aranjeun bakal dikaluarkeun (tina kubur)."
    },
    {
      "sura": 30,
      "verse": 20,
      "text": "Ti antara tanda-tanda (kaagungan) Mantenna téh nyaéta Mantenna nyiptakeun (karuhun) aranjeun (Adam) tina taneuh, tuluy dadaksakala aranjeun jleg (jadi) manusa nu (baranahan sarta) nyebar."
    },
    {
      "sura": 30,
      "verse": 21,
      "text": "Ti antara tanda-tanda (kaagungan) Mantenna téh nyaéta yén Mantenna nyiptakeun papasangan pikeun aranjeun ti (jinis) aranjeun sorangan sangkan aranjeun ngarasa tengtrem ka manéhna. Mantenna ngadamel rasa cinta jeung rasa deudeuh di antara aranjeun. Sabenerna dina hal éta téh bener-bener aya tanda-tanda (kaagungan Allah) pikeun kaom anu mikir."
    },
    {
      "sura": 30,
      "verse": 22,
      "text": "Ti antara tanda-tanda (kaagungan) Mantenna téh nyaéta diciptakeunana langit jeung bumi, sarta béda-bédana waktu aranjeun jeung warna kulit aranjeun. Sabenerna dina hal éta téh aya tanda-tanda (kakawasaan Allah) pikeun jalma-jalma nu boga élmu."
    },
    {
      "sura": 30,
      "verse": 23,
      "text": "Ti antara tanda-tanda (kaagungan jeung kakawasaan) Mantenna téh nyaéta saréna aranjeun ti peuting jeung ti beurang jeung usahana maranéh néangan sabagian tina kurnia Mantenna. Sabenerna dina hal éta téh aya tanda-tanda pikeun kaom nu ngadéngé."
    },
    {
      "sura": 30,
      "verse": 24,
      "text": "Ti antara tanda-tanda (kaagungan jeung kakawasaan) Mantenna téh nyaéta yén Mantenna némbongkeun gélédég ka aranjeun pikeun (mawa) rasa sieun jeung harepan. Mantenna nurunkeun cai (hujan) ti langit, tuluy ku éta cai Mantenna ngahirupkeun bumi sanggeus paéh (angar). Sabenerna dina hal éta téh aya tanda-tanda pikeun kaom anu mikir."
    },
    {
      "sura": 30,
      "verse": 25,
      "text": "Ti antara tanda-tanda (kaagungan) Mantenna téh nyaéta ngadegna langit jeung bumi ku kersa Mantenna. Tuluy, waktu Mantenna ngagentraan aranjeun (dina Poé Kiamat) sakali baé ti bumi, jol breg baé aranjeun kaluar (ti jero kubur)."
    },
    {
      "sura": 30,
      "verse": 26,
      "text": "Mung kaagungan Mantenna sakur nu aya di langit jeung nu aya di bumi. Sadayana tunduk ka Mantenna."
    },
    {
      "sura": 30,
      "verse": 27,
      "text": "Mung Mantenna wungkul anu ngawitan nyiptakeun, lajeng malikanana deui (sanggeus ancurna). Éta téh leuwih gampil kanggo Mantenna mah. Mung kagungan Mantenna wungkul sipat nu pangluhurna di langit jeung bumi. Mantenna Mahagagah (tur) Mahawijaksana."
    },
    {
      "sura": 30,
      "verse": 28,
      "text": "Mantenna ngadamel misil pikeun aranjeun ti diri aranjeun sorangan. Naha (aranjeun rido lamun) ti antara abid nu dipiboga ku aranjeun marengan aranjeun (miboga hak) rejeki nu ku Kami dipaparinkeun ka aranjeun, nepi ka aranjeun jadi satara jeung maranéhna dina hal ieu? Aranjeun tangtu bakal sieun ka maranéhna saperti aranjeun sieun ku sasama aranjeun. 674) Nya saperti kitu pisan Kami ngajelaskeun éta tanda-tanda pikeun kaom anu ngarti."
    },
    {
      "sura": 30,
      "verse": 29,
      "text": "Tapi, jalma-jalma nu dolim mah nurutkeun hawa napsuna baé kalayaan teu (dumasar) kana élmu. Nya, saha anu bisa méré pituduh ka jalma nu geus disasarkeun ku Allah? Taya saurang ogé nu bakal nulungan ka maranéhna."
    },
    {
      "sura": 30,
      "verse": 30,
      "text": "Mangka, prak geura sanghareupkeun beungeut hidep kalayan lempeng kana agama (Islam luyu) jeung pitrah (ti) Allah nu geus nyiptakeun manusa luyu jeung éta (fitrah). 675) Taya anu robah dina (éta) ciptaan Allah. Éta téh agama anu lempeng, ngan kalolobaan manusa teu nyaho."
    },
    {
      "sura": 30,
      "verse": 31,
      "text": "(Prak sanghareupkeun beungeut aranjeun) dina kaayaan mulang (tobat) ka Mantenna. Prak kudu takwa aranjeun ka Mantenna, adegkeun salat, sarta kadé aranjeun ulah kaasup jalma-jalma musrik,"
    },
    {
      "sura": 30,
      "verse": 32,
      "text": "(nyaéta) jalma-jalma anu ngaburencaykeun agama maranéhna 676) nepi ka jadi sababaraha golongan. Unggal golongan ngarasa reueus ku naon nu aya di maranéhna."
    },
    {
      "sura": 30,
      "verse": 33,
      "text": "Waktu manusa ditibanan ku hiji pibahayaeun, maranéhna sasambat ka Pangéranana kalayan balik (tobat) ka Mantenna. Tuluy, waktu Mantenna maparin rahmat-Na 677) ka maranéhna, ngadadak sawaréh ti maranéhna musrik ka Pangéranana."
    },
    {
      "sura": 30,
      "verse": 34,
      "text": "Keun baé antep maranéhna (jalma-jalma musrik) ingkar kana naon anu ku Kami geus dipaparinkeun ka maranéhna. Pék maranéh geura suka bungah, engké maranéh téh bakal nyaho (akibat goréngna pagawéan maranéh),"
    },
    {
      "sura": 30,
      "verse": 35,
      "text": "atawa naha Kami kungsi nurunkeun ka maranéhna hujah nu ngajelaskeun (ngabenerkeun) kana naon anu sok disarékatkeun ku maranéhna jeung Mantenna?"
    },
    {
      "sura": 30,
      "verse": 36,
      "text": "Upama Kami méré ngasaan hiji rahmat ka manusa, maranéhna téh pada bungah ku éta (rahmat). (Sabalikna), upama maranéhna ditibanan hiji musibah (bahaya) ku sabab kasalahanana sorangan, ngadadak maranéhna peunggas harepan."
    },
    {
      "sura": 30,
      "verse": 37,
      "text": "Naha maranéhna téh teu niténan yén sabenerna Allah ngajembarkeun rejeki pikeun saha baé nu dikersakeun ku Mantenna jeung ngaheureutkeunana. Sabenerna dina hal éta téh aya tanda-tanda (kaagungan Allah) pikeun kaom nu iman."
    },
    {
      "sura": 30,
      "verse": 38,
      "text": "Ku sabab kitu, pék bikeun unggal hakna ka kulawarga deukeut, jalma miskin, jeung ka jalma-jalma anu di satengahing lalampahan. Éta téh leuwih hadé keur jalma-jalma nu néangan karidoan Allah. Éta aranjeunna téh jalma-jalma nu untung."
    },
    {
      "sura": 30,
      "verse": 39,
      "text": "Riba (tambahan) nu ku aranjeun dibikeun sangkan harta manusa nambahan, mangka teu matak nambahan di mungguhing Allah mah. Anapon jakat anu ku aranjeun dibikeun kalayan boga maksud pikeun miharep karidoaan Allah, (nya éta) aranjeuna jalma-jalma nu nikelkeun (ganjaranana) téh."
    },
    {
      "sura": 30,
      "verse": 40,
      "text": "Allah nyaéta (Dat) anu nyiptakeun aranjeun, lajeng maparin rejeki ka aranjeun, lajeng ngamaotkeun aranjeun, jeung terus ngahirupkeun aranjeun (deui). Naha aya ti antara maranéhna anu ku aranjeun disarékatkeun (jeung Allah) téh nu bisa ngalakukeun nu saperti kitu? Mahasuci Allah sareng Mahaluhur Mantenna tina naon anu ku maranéhna disarékatkeun."
    },
    {
      "sura": 30,
      "verse": 41,
      "text": "Geus nyampak karuksakan di darat jeung di laut ku sabab pagawéan leungeun manusa. (Ku éta perkara) Allah ngersakeun maranéhna ngarasakeun sawaréh tina (akibat) pagawéan maranéhna sangkan maranéhna mulang (kana jalan anu bener)."
    },
    {
      "sura": 30,
      "verse": 42,
      "text": "Pék caritakeun ku hidep (Muhammad), “Prak geura lumampah di bumi, tuluy pék tengetan kumaha tungtungna jalma-jalma nu baheula. Kalolobaan maranéhna téh nya éta jalma-jalma musrik.”"
    },
    {
      "sura": 30,
      "verse": 43,
      "text": "Ku sabab kitu, prak sanghareupkeun beungeut aranjeun kana agama anu lempeng (Islam) saméméh datang ti Allah hiji poé (Kiamat) nu moal bisa dihalangan. Dina éta poé maranéhna bakal paburencay. 678)"
    },
    {
      "sura": 30,
      "verse": 44,
      "text": "Saha baé anu kupur, nya manéhna sorangan nu nanggung (akibat) kakapiranana. Saha baé anu migawé amal soléh, nya aranjeunna anu nyadiakeun pikeun diri aranjeunna nyalira (tempat nu pikabungaheun),"
    },
    {
      "sura": 30,
      "verse": 45,
      "text": "sangkan Allah maparin wawales (pahala) tina kurnia-Na ka jalma-jalma nu iman jeung milampah kahadéan. Sabenerna Mantenna teu mikaresep ka jalma-jalma kapir."
    },
    {
      "sura": 30,
      "verse": 46,
      "text": "Ti antara tanda tanda (kaagungan) Mantenna téh nyaéta ngirimkeun angin anu mawa béja pikabungaheun 679) sangkan aranjeun ngarasakeun sawaréh rahmat Mantenna, sangkan parahu bisa lalayaran kalayan paréntah Mantenna, sangkan aranjeun bisa néangan sawaréh tina kurnia Mantenna, jeung sangkan aranjeun sukuran."
    },
    {
      "sura": 30,
      "verse": 47,
      "text": "Sabenerna Kami geus ngutus saméméh hidep (Muhammad) sababaraha urang rasul ka kaomna. Aranjeunna datang ka maranéhna téh bari mawa katerangan-katerangan (anu cukup), tuluy Kami ngawales ka jalma-jalma nu doraka, 680) minangka tanggung jawab Kami pikeun nulungan jalma-jalma mu’min."
    },
    {
      "sura": 30,
      "verse": 48,
      "text": "Allah nu ngirimkeun angin, tuluy éta (angin) ngagiringkeun méga, lajeng Mantenna (Allah) mébérkeun éta méga di langit nurutkeun pangersa Mantenna sarta ngajadikeun éta méga téh gugundukan, tuluy hidep ningali hujan barijil tina sela-selana. Mangka, upama Mantenna nurunkeunana ka hamba-hamba-Na nu dikersakeun ku Mantenna, ngadadak maranéhna téh gumbira,"
    },
    {
      "sura": 30,
      "verse": 49,
      "text": "padahal saenyana saméméh hujan diturunkeun, maranéhna bener-bener geus peunggas harepan."
    },
    {
      "sura": 30,
      "verse": 50,
      "text": "Pék tengetan tapak-tapak rahmat Allah, kumaha Mantenna ngahirupkeun bumi sanggeus paéh (angar). Sabenerna éta (Dat nu midamelna) téh pasti kawasa ngahirupkeun jalma nu geus maot. Mantenna Mahakawasa kana sagala rupa perkara."
    },
    {
      "sura": 30,
      "verse": 51,
      "text": "Sabenerna, upama Kami ngirimkeun angin, tuluy maranéhna nénjo (tutuwuhan-tutuwuhan) jadi konéng, (garing, jeung ruksak), tangtu sanggeusna éta téh maranéhna bener-bener tetep ingkar."
    },
    {
      "sura": 30,
      "verse": 52,
      "text": "Sabenerna hidep (Muhammad) moal bakal sanggup ngajadikeun jalma-jalma nu maot jeung jalma-jalma nu torék bisa ngadéngé panggero waktu maranéhna ngabalieur malik nonggongan. 681)"
    },
    {
      "sura": 30,
      "verse": 53,
      "text": "Hidep lain nu maparin pituduh ka jalma-jalma nu lolong (ati sanubarina) tina kasasaranana. Hidep moal bisa méré béja (pituduh Pangéran), kajaba ka jalma-jalma nu iman kana ayat-ayat Kami. Nya aranjeunna téh jalma-jalma nu sumerah diri (ka Kami)."
    },
    {
      "sura": 30,
      "verse": 54,
      "text": "Allah téh nyaéta Dat nu nyiptakeun aranjeun tina kaayaan lemah, tuluy Mantenna ngajadikeun (aranjeun) kuat sanggeusna lemah. Tuluy, Mantenna ngajadikeun (aranjeun) jadi héngkér (deui) sanggeusna kuat jeung huisan. Mantenna nyiptakeun naon nu dikersakeun ku Mantenna. Mantenna Mahauninga (tur) Mahakawasa."
    },
    {
      "sura": 30,
      "verse": 55,
      "text": "Dina poé (nalika) kajadian Kiamat, jalma-jalma nu doraka (kapir) susumpahan yén maranéhna cicing (dina jero kubur) téh ngan sakeudeung (pisan). Tah kitu pisan baheula maranéhna dibalieurkeun (tina bebeneran). 682)"
    },
    {
      "sura": 30,
      "verse": 56,
      "text": "Jalma-jalma nu dipaparinan élmu katut iman nyarios (ka jalma-jalma kapir), “Sabenerna maranéh geus cicing (dina jero kubur) numutkeun katetepan Allah nepi ka poé dihudangkeun. Mangka, tah ayeuna pisan poéan dihudangkeun téh, tapi baheula maranéh téh henteu nyaho (yén éta téh bener ayana).”"
    },
    {
      "sura": 30,
      "verse": 57,
      "text": "Dina éta poé, taya gunana (deui) alesan (jeung paménta hampura) jalma-jalma nu dolim jeung maranéhna teu dibéré kasempetan pisan pikeun tobat deui."
    },
    {
      "sura": 30,
      "verse": 58,
      "text": "Tétéla Kami bener-bener geus ngajelaskeun dina Al-Qur’an ieu téh sagala rupa misil keur manusa. Tétéla, upama hidep mawa hiji ayat ka maranéhna, pasti jalma-jalma kapir téh bakal ngomong, “Anjeun ngan wungkul nu nyieun kapalsuan wungkul.”"
    },
    {
      "sura": 30,
      "verse": 59,
      "text": "Tah kitu Allah ngonci haté jalma-jalma nu teu (daék) nyaho."
    },
    {
      "sura": 30,
      "verse": 60,
      "text": "Mangka, hidep sing sabar! Sabenerna jangji Allah téh bener. Ulah nepi ka jalma-jalma nu henteu yakin (kana bebeneran ayat-ayat Allah) téh nyababkeun hidep sedih."
    },
    {
      "sura": 31,
      "verse": 1,
      "text": "Alif Lām Mīm. 683)"
    },
    {
      "sura": 31,
      "verse": 2,
      "text": "Éta téh ayat-ayat Al-Kitab (Al-Qur’an) anu pinuh ku hikmah,"
    },
    {
      "sura": 31,
      "verse": 3,
      "text": "minangka pituduh jeung rahmat pikeun jalma-jalma anu milampah kahadéan,"
    },
    {
      "sura": 31,
      "verse": 4,
      "text": "(nyaéta) jalma-jalma anu ngadegkeun salat, ngaluarkeun jakat, jeung yakin kana ayana ahérat."
    },
    {
      "sura": 31,
      "verse": 5,
      "text": "Nya aranjeunna anu tetep meunang pituduh ti Pangéranana jeung aranjeunna éta anu untung."
    },
    {
      "sura": 31,
      "verse": 6,
      "text": "Ti antara manusa aya jalma anu meuli omongan anu taya gunana pikeun nyasarkeun (manusa) tina jalan Allah tanpa élmu jeung ngajadikeunana bahan guguyon. Maranéhna bakal meunang siksaan anu hina."
    },
    {
      "sura": 31,
      "verse": 7,
      "text": "Upama dibacakeun ka manéhna 684) ayat-ayat Kami, manéhna ngabalieur bari nyombongkeun diri api-api manéhna teu ngadéngé, lir ibarat dina dua ceulina aya anu nyocokan. Mangka, pék geura béré béja pikabungaheun ka manéhna ku siksaan nu peurih."
    },
    {
      "sura": 31,
      "verse": 8,
      "text": "Sabenerna jalma-jalma anu iman tur ngalakukeun amah soléh, pikeun aranjeunna sawarga anu pinuh ku kani’matan."
    },
    {
      "sura": 31,
      "verse": 9,
      "text": "Aranjeunna langgeng di jerona mangrupa jangji Allah anu bener. Mantenna Mahaperkasa (tur) Mahawijaksana"
    },
    {
      "sura": 31,
      "verse": 10,
      "text": "Mantenna nyiptakeun langit teu maké tihang (saperti) nu katingali ku aranjeun sarta nyimpen gunung-gunung (nu pageuh) di bumi sangkan éta (bumi) henteu ngoyagkeun aranjeun sarta nyebarkeun di éta (bumi) sagala rupa mahluk nu gerak. Kami (ogé) nurunkeun cai hujan ti langit, tuluy Kami numuwuhkeun kana éta (bumi) sagala rupa (tutuwuhan) nu hadé."
    },
    {
      "sura": 31,
      "verse": 11,
      "text": "Ieu téh ciptaan Allah. Mangka, pék témbongkeun ka Kami naon anu geus diciptakeun ku (sesembahan maranéh) anu salian Mantenna. Sabenerna jalma-jalma anu dolim mah aya dina kasasaran anu nyata."
    },
    {
      "sura": 31,
      "verse": 12,
      "text": "Tétéla Kami bener-bener geus maparin hikmah ka Luqman, nyaéta “Prak geura sukuran anjeun ka Allah! Saha baé nu sukuran, saenyana manéhna téh sukurna keur dirina sorangan. Saha baé anu kupur (henteu sukuran), saleresna Allah Mahasugih (tur) Mahapinuji.”"
    },
    {
      "sura": 31,
      "verse": 13,
      "text": "(Sing inget) nalika Luqman nyarios ka putrana waktu nganaséhatan ka manéhna, “Hé anaking, poma ulah rék ngamusrikkeun ka Allah! Saenyana ngamusrikkeun ka (Allah) téh bener-bener kadoliman anu gedé.”"
    },
    {
      "sura": 31,
      "verse": 14,
      "text": "Kami ngawasiatan ka manusa (sangkan milampah kahadéan) ka indung-bapana. Indungna téh geus ngakandung manéhna dina kaayaan héngkér nu manglipet-lipet jeung nyapih manéhna salila dua taun. 685) (Wasiat Kami), “Prak sukuran ka Kami jeung ka indung-bapa anjeun. Ngan ka Kami wungkul (anjeun) mulang."
    },
    {
      "sura": 31,
      "verse": 15,
      "text": "Upama maranéhna (indung-bapa) maksa ka anjeun sangkan ngamusrikkeun Kami jeung perkara anu anjeun teu miboga élmu ngeunaan éta, kadé anjeun ulah ta’at ka maranéhna, (tapi) prak campur gaul jeung maranéhna di dunya kalayan hadé jeung tuturkeun jalan jalma anu mulang ka Kami. Tuluy, ngan ka Kami wungkul anjeun mulang, tuluy Kami mére nyaho ka aranjeun naon anu biasa ku aranjeun dilakukeun.”"
    },
    {
      "sura": 31,
      "verse": 16,
      "text": "(Luqman nyarios), “Hé anaking, saenyana upama aya (hiji pagawéan) nu sabeurat ¿arrah (barang nu pangleutikna) jeung aya aya dina jero batu, di langit atawa di bumi, tangtu Allah bakal ngadatangkeunana (pikeun diwales). Saleresna Allah Maha Lemah-lembut 686) (tur) Mahataliti."
    },
    {
      "sura": 31,
      "verse": 17,
      "text": "Hé anaking, adegkeun salat jeung paréntahkeun (manusa) pikeun migawé ma’rup jeung cegah (maranéhna) tina kamungkaran sarta kudu sabar tina naon anu tumiba ka anjeun. Saenyana hal éta téh kaasup perkara anu (kudu) diutamakeun."
    },
    {
      "sura": 31,
      "verse": 18,
      "text": "Omat anjeun ulah miceun beungeut anjeun ti papada manusa (lantaran sombong) jeung omat ulah leumpang di ieu bumi kalayan sombong. Saleresna Allah henteu mikaresep ka sakur jalma anu sombong tur gumedé."
    },
    {
      "sura": 31,
      "verse": 19,
      "text": "Sing boga sikep siger tengah dina waktu leumpang 687) sarta launkeun sora anjeun. Sabenerna panggoréng-goréngna sora téh nyaéta sora kaldé.”"
    },
    {
      "sura": 31,
      "verse": 20,
      "text": "Naha maranéh henteu niténan yén saenyana Allah geus nundukkeun naon nu aya di langit jeung naon nu aya bumi pikeun aranjeun. Mantenna (ogé) nyampurnakeun ni’mat-ni’mat-Na nu lahir jeung batin pikeun aranjeun. Ngan, ti antara manusa aya nu ngabantah (tunggalna) Allah tanpa (dumasar) kana élmu, pituduh, jeung kitab suci anu nyaangan."
    },
    {
      "sura": 31,
      "verse": 21,
      "text": "Upama dicaritakeun ka maranéhna, “Prak geura tuturkeun naon anu geus diturunkeun ku Allah!” Maranéhna ngajawab, “(Moal). Kuring saréréa (ngan wungkul) nuturkeun kabiasaan nu kapanggih ku kuring saréréa.” Naha maranéhna (bakal nuturkeun karuhun-karuhun maranéhna), najan sabenerna sétan ngajak ka maranéhna kana jero siksaan anu ngabebela (naraka)?"
    },
    {
      "sura": 31,
      "verse": 22,
      "text": "Saha baé anu sumerah diri ka Allah tur anjeunna téh muhsin, nya sabenerna anjeunna téh geus muntang pageuh kana tali anu kuat. Mung ka Allah panungtungan sagala perkara."
    },
    {
      "sura": 31,
      "verse": 23,
      "text": "Saha baé anu kupur, nya kakupuranana téh ulah matak ngajadikeun hidep (Muhammad) sedih. Mung ka Kami tempat pangbalikan maranéhna téh, terus Kami bakal ngabéwarakeun ka maranéhna naon anu geus dipilampah ku maranéhna. Saleresna Allah téh Mahauninga kana sagala eusi haté."
    },
    {
      "sura": 31,
      "verse": 24,
      "text": "Kami ngantep maranéhna suka bungah sakeudeung, tuluy Kami maksa maranéhna (asup) kana jero siksaan anu rongkah."
    },
    {
      "sura": 31,
      "verse": 25,
      "text": "Sabenerna, upama hidep (Muhammad) nanyakeun ka maranéhna, “Saha anu nyiptakeun langit jeung bumi?” tangtu maranéhna bakal ngajawab, “Allah.” Pok ucapkeun, “Sadaya puji kagungan Allah, tapi kalolobaan maranéhna mah henteu nyahoeun.”"
    },
    {
      "sura": 31,
      "verse": 26,
      "text": "Mung kagungan Allah naon nu aya di langit jeung nu aya di bumi. Saleresna Mantenna Mahasugih (tur) Mahapinuji."
    },
    {
      "sura": 31,
      "verse": 27,
      "text": "Saupama tatangkalan di bumi dijieun mangpirang-pirang kalam jeung lautan (dijieun mangsina) ditambah tujuh lautan deui sanggeus (garing)na, pasti moal béak-béak (dituliskeun) éta kalimah-kalimah Allah téh 688) (ditulis ku éta mangsi). Saleresna Allah Mahaperkasa (tur) Mahawijaksana."
    },
    {
      "sura": 31,
      "verse": 28,
      "text": "Nyiptakeun jeung ngahudangkeun aranjeun (kanggo Allah) mah ngan wungkul siga (gampangna nyiptakeun jeung ngahudangkeun) hiji nyawa baé. Saleresna Allah Maha Ngadangu (tur) Maha Ningali."
    },
    {
      "sura": 31,
      "verse": 29,
      "text": "Naha anjeun henteu niténan yén saleresna Allah ngalebetkeun peuting kana beurang jeung ngalebetkeun beurang kana peuting, tur nundukkeun panonpoé jeung bulan, masing-masing muter nepi ka waktu anu geus ditangtukeun? (Naha anjeun henteu niténan yén) saleresna Allah Mahauninga kana rupa-rupa anu dipilampah ku aranjeun?"
    },
    {
      "sura": 31,
      "verse": 30,
      "text": "Èta téh lantaran saleresna mung Allah (Pangéran) anu saleres-leresna, naon baé anu ku maranéhna disambat salian ti Allah téh éta batil, jeung saleresna Allah Mahaluhung (tur) Mahaagung."
    },
    {
      "sura": 31,
      "verse": 31,
      "text": "Naha anjeun henteu niténan yén sabenerna parahu nu lalayaran di laut téh kalayan ni’mat ti Allah sangkan Mantenna némbongkeun sawaréh tina tanda-tanda (kaagungan)-Na. Sabenerna dina hal éta téh aya tanda-tanda pikeun unggal jalma anu kacida sabarna tur kacida sukurna."
    },
    {
      "sura": 31,
      "verse": 32,
      "text": "Upama maranéhna digulung ku ombak gédé lir méga nu kandel, maranéhna ngadoa ka Allah kalayan ngamurnikeun ageman mung pikeun Mantenna. Tuluy, waktu Allah nyalametkeun maranéhna nepi ka darat, ngan sawaréh ti antara maranéhna anu tetep aya dina jalan nu lempeng. 689) Taya nu ingkar kana ayat-ayat Kami iwal ti tukang ngahianat nu teu mulang tarima."
    },
    {
      "sura": 31,
      "verse": 33,
      "text": "Hé manusa, kudu takwa ka Pangéran aranjeun jeung kudu sieun kana poé anu (waktu) hiji bapa moal bisa mélaan anakna jeung hiji anak moal bisa (ogé) mélaan bapana saeutik ogé! Sabenerna jangji Allah éta bener, mangka omat pisan aranjeun sakali ogé ulah kaperdaya ku kahirupan dunya jeung ulah nepi ka ku sabab (kahadéan-kahadéan) ti Allah, aranjeun diperdaya ku tukang tipu."
    },
    {
      "sura": 31,
      "verse": 34,
      "text": "Saleresna Allah kagungan élmu ngeunaan Poé Kiamat, nurunkeun hujan, sareng uninga kana naon anu aya dina jero rahim. Taya saurang ogé anu nyaho (kalayan pasti) kana naon anu rék dipigawéna isukan. 690) (Kitu ogé) taya saurang ogé nu nyaho di bumi mana manéhna bakal maot. Saleresna Allah Mahauninga (tur) Mahawaspada."
    },
    {
      "sura": 32,
      "verse": 1,
      "text": "Alif Lām Mῑm. 691)"
    },
    {
      "sura": 32,
      "verse": 2,
      "text": "Turunna (Al-Qur’an) ti Pangéran sakumna alam téh henteu perlu diragukeun deui."
    },
    {
      "sura": 32,
      "verse": 3,
      "text": "Tapi, kunanon maranéhna (jalma-jalma kapir) bet nyarita, “Manéhna (Muhammad) geus ngaya-ngayakeun éta (Al-Qur’an)?” Sabenerna, éta (Al-Qur’an) téh bebeneran (nu datang) ti Pangéran hidep sangkan hidep méré pépéling ka kaom nu tacan pisan kungsi didatangan ku saurang jalma nu méré pépéling saméméh hidep. (Tah ieu téh) sangkan maranéhna meunang pituduh."
    },
    {
      "sura": 32,
      "verse": 4,
      "text": "Allah téh nyaéta Dat nu nyiptakeun langit jeung bumi tur naon nu aya ti antara duanana dina genep poé, lajeng Mantenna istiwā di luhur Arasy. 692) Pikeun aranjeun taya saurang ogé nu maparin panyalindungan jeung nu maparin sapa’at anging Mantenna. 693) Naha aranjeun henteu niténan?"
    },
    {
      "sura": 32,
      "verse": 5,
      "text": "Mantenna anu ngatur sagala urusan ti langit nepi ka bumi, tuluy (éta urusan téh) unggah ka Mantenna 694) dina poé anu kadarna (lilana) nyaéta sarébu taun numutkeun itungan aranjeun."
    },
    {
      "sura": 32,
      "verse": 6,
      "text": "Tah éta Dat téh nyaéta Pangéran Nu Mahauninga ka nu gaib jeung ka nu nyampak, sarta Nu Mahagagah (tur) Mahaasih."
    },
    {
      "sura": 32,
      "verse": 7,
      "text": "(Mantenna ogé nyaéta Dat) anu ngaéndahkeun sagala perkara nu ku Mantenna diciptakeun jeung nu ngawitan nyiptakeun manusa tina taneuh."
    },
    {
      "sura": 32,
      "verse": 8,
      "text": "Saterasna, Mantenna ngajadikeun turunanana tina sari pati cai anu hina (cimani)."
    },
    {
      "sura": 32,
      "verse": 9,
      "text": "Lajeng, Mantenna nyampurnakeunana sarta niupkeun roh (ciptaana)-Na) ka jero (awak)na. Mantenna ngajadikeun pangdangu, paningal, jeung haté pikeun aranjeun. Saeutik pisan aranjeun anu sukuran."
    },
    {
      "sura": 32,
      "verse": 10,
      "text": "Maranéhna nyarita, “Naha upama kuring saréréa geus leungit (ancur) di jero taneuh, kuring saréréa bakal (balik deui) dina ciptaan nu anyar?” 695) Malah (lain ngan ukur kitu), maranéhna téh ingkar ogé kana bakal patepang jeung Pangéran maranéhna."
    },
    {
      "sura": 32,
      "verse": 11,
      "text": "Pok ucapkeun, “Malaikat Maot anu dipapancénan pikeun (nyabut nyawa) maranéh bakal maéhan maranéh, tuluy mung ka Pangéran maranéh wungkul bakal dipulangkeun.”"
    },
    {
      "sura": 32,
      "verse": 12,
      "text": "Upama sakirana anjeun nempo éta jalma-jalma anu doraka tarungkul di payuneun Pangéranana, (anjeun bakal ningali perkara nu kacida ahéngna jeung maranéhna nyarita), “Nun Gusti Pangéran abdi sadaya! Abdi sadaya parantos ningali (Poé Kiamat nu abdi sadaya ingkar kana éta poé) sareng nguping (ti Gusti bebeneran cariosan rasul-rasul Gusti). Mangka, nun Gusti wangsulkeun deui abdi sadaya (ka alam dunya), tangtos abdi sadaya bakal milampah kasaéan. Sayaktosna abdi sadaya (ayeuna) téh nyaéta jalmi-jalmi nu yakin (kana ayana Poé Kiamat).”"
    },
    {
      "sura": 32,
      "verse": 13,
      "text": "Saupama Kami ngersakeun mah, tangtu Kami maparin ka unggal jiwa pituduh (pikeun) maranéhna, tapi geus dicawiskeun katetepan ti Kami (yén) sabenerna Kami pasti bakal minuhan naraka Jahanam ku bangsa jin jeung manusa kalayan babarengan."
    },
    {
      "sura": 32,
      "verse": 14,
      "text": "Pék rasakeun ku maranéh (ieu siksaan) ku sabab maranéh téh ngalalaworakeun bakal papanggihna jeung ieu poé maranéh (Poé Kiamat). Saleresna Kami ogé ngalalaworakeun maranéh. Pék rasakeun siksaan nu langgeng ku lantaran naon anu sok dilakukeun ku maranéh!”"
    },
    {
      "sura": 32,
      "verse": 15,
      "text": "Sabenerna jalma-jalma anu iman kana ayat-ayat Kami mah, ngan wungkul jalma-jalma anu upama diélingan ku éta (ayat-ayat Kami). Aranjeunna nyuuh (dina kaayaan) sujud 696) jeung tasbéh sarta muji ka Pangéranana jeung aranjeunna henteu sombong."
    },
    {
      "sura": 32,
      "verse": 16,
      "text": "adaharan (awak) aranjeunna jauh tina pangsaréan 697) (pikeun salat ti peuting) bari ngadoa ka Pangéranana kalayan kebek ku kasieun (tina siksaan-Na) jeung pinuh ku pangharepan (kana rahmat-Na), sarta aranjeunna ngainpakkeun sawaréh tina rejeki nu ku Kami geus dipaparinkeun ka aranjeunna."
    },
    {
      "sura": 32,
      "verse": 17,
      "text": "Taya saurang ogé anu nyaho kana naon anu disumputkeun pikeun aranjeunna mangrupa (rupa-rupa ni’mat) anu nyenangkeun haté minangka wawales kana naon anu sok dipilampah ku aranjeunna."
    },
    {
      "sura": 32,
      "verse": 18,
      "text": "Naha jalma mu’min sarua jeung jalma pasék (kapir)? (Tangtu) aranjeunna moal sarua."
    },
    {
      "sura": 32,
      "verse": 19,
      "text": "Ari jalma-jalma anu iman tur milampah amal soléh, nya aranjeunna mah bakal meunang sawarga-sawarga (minangka) tempat cicing mangrupa wawales kana naon anu sok dipilampah ku aranjeunna."
    },
    {
      "sura": 32,
      "verse": 20,
      "text": "Ari jalma-jalma anu pasék (kapir) mah, tempat cicing maranéhna téh naraka. Unggal-unggal maranéhna hayang kaluar ti dinya, maranéhna dibalikkeun (deui) ka dinya jeung dicaritakeun ka maranéhna, “Pék rasakeun siksaan naraka anu baheula sok dibohongkeun ku maranéh.”"
    },
    {
      "sura": 32,
      "verse": 21,
      "text": "Kami pasti bakal nibankeun ka maranéhna sawaréh siksa nu deukeut (di dunya) saméméh siksaan nu leuwih gedé (di ahérat) sangkan maranéhna mulang deui (kana jalan nu bener)."
    },
    {
      "sura": 32,
      "verse": 22,
      "text": "Saha anu leuwih dolim tibatan jalma anu geus dipépélingan ku ayat-ayat Pangéranana, tuluy maranéhna ngabalieur ti dinya? Saenyana Kami bakal maparin wawales ka nu daroraka."
    },
    {
      "sura": 32,
      "verse": 23,
      "text": "Sabenerna Kami bener-bener geus maparin Kitab (Torét) ka Musa. Mangka, poma hidep (Muhammad) ulah mangmang ngeunaan éta. Kami ogé ngajadikeun éta Kitab (Torét) minangka pituduh pikeun Bani Israél. 698)"
    },
    {
      "sura": 32,
      "verse": 24,
      "text": "Kami ngajadikeun ti antara maranéhna pamingpin-pamingpin anu méré pituduh kalayan paréntah Kami salila maranéhna sabar. 699) Maranéhna salawasna yakin kana ayat-ayat Kami."
    },
    {
      "sura": 32,
      "verse": 25,
      "text": "Saleresna Pangéran hidep, Mantenna anu midamel kaputusan di antara maranéhna dina Poé Kiamat tina naon anu baheula sok dipasaliakeun ku maranéhna."
    },
    {
      "sura": 32,
      "verse": 26,
      "text": "Naha henteu jadi pituduh pikeun maranéhna (kaom kapir Mekah) apan geus sakitu lobana umat saméméh maranéhna nu geus dibinasakeun ku Kami, sedengkeun maranéhna sorangan leumpang di tempat-tempat cicingna. Sabenerna dina éta hal téh aya tanda-tanda (kakawasaan Allah). Naha atuh maranéhna henteu ngadéngé (niténan)?"
    },
    {
      "sura": 32,
      "verse": 27,
      "text": "Naha maranéhna henteu niténan yén Kami ngarahkeun (méga nu ngandung) cai ka bumi anu angar, tuluy Kami numuwuhkeun ku éta (cai hujan) tutuwuhan, nepi ka ingon-ingon maranéhna jeung maranéhna sorangan bisa dahar ti dinya. Mangka, naha atuh maranéhna bet henteu niténan?"
    },
    {
      "sura": 32,
      "verse": 28,
      "text": "Maranéhna nanyakeun, “Iraha atuh éta kaunggulan téh (datang) lamun mah aranjeun jalma anu bener?"
    },
    {
      "sura": 32,
      "verse": 29,
      "text": "Pék caritakeun, “Dina ieu poé kaunggulan. 700) Taya gunana deui pikeun jalma-jalma kapir kaimanan jeung maranéhna mah moal diengkékeun deui.”"
    },
    {
      "sura": 32,
      "verse": 30,
      "text": "Mangka, sok geura ngabalieur hidep ti maranéhna jeung dagoan! Saenyana maranéhna (ogé) ngadago-dago. 701)"
    },
    {
      "sura": 33,
      "verse": 1,
      "text": "Hé Nabi, kudu takwa ka Allah jeung omat hidep ulah nurut kana (kahayang) jalma-jalma kupur jeung ka jalma-jalma anu munapék. Saleresna Allah Mahauninga (tur) Mahawijaksana."
    },
    {
      "sura": 33,
      "verse": 2,
      "text": "Pék tuturkeun naon anu diwahyukeun Pangéran hidep ka hidep. Saleresna Allah téh Mahataliti kana naon anu dipilampah ku aranjeun."
    },
    {
      "sura": 33,
      "verse": 3,
      "text": "Kudu tawekal ka Allah. Cukup Allah wungkul nu miara mah."
    },
    {
      "sura": 33,
      "verse": 4,
      "text": "Allah henteu ngajadikeun pikeun hiji jalma dua haté dina jero dadana, Mantenna henteu ngajadikeun pamajikan-pamajikan maranéh anu di-ẓihār 702) ku maranéh jadi indung maranéh, jeung Mantenna henteu ngajadikeun anak kukut maranéh jadi anak maranéh sorangan (pituin). Tah éta hal téh ngan omongan di sungut-sungut maranéh wungkul. Allah mah ngadawuh perkara nu hak sarta Mantenna nuduhkeun kana jalan (anu bener)."
    },
    {
      "sura": 33,
      "verse": 5,
      "text": "Pék gero maranéhna (éta anak-anak kukut) kalayan (maké) ngaran bapana. Éta téh adil di mungguhing Allah mah. Upama aranjeun teu nyaho ka bapa maranéhna, (pék gero maranéhna téh minangka) jadi dulur-dulur saagama jeung mawla 703)  aranjeun. Taya dosa keur aranjeun lamun aranjeun salah ngeunaan éta, tapi (nu aya dosaan) téh naon anu dihaja ku haté aranjeun. Allah Maha Jembar-pangampura (tur) Mahaasih."
    },
    {
      "sura": 33,
      "verse": 6,
      "text": "Nabi téh leuwih utama pikeun jalma-jalma mu’min tibatan diri maranéhna sorangan 704) jeung istri-istri Nabi téh nyaéta saperti indung-indung maranéhna. Jalma-jalma anu boga rundayan sagetih éta leuwih boga hak (pikeun silih ngawarisan) dina kitab Allah tibatan jalma-jalma mu’min jeung jalma-jalma Muhajirin, kajaba upama aranjeun rék nyarieun kahadéan 705) ka dulur-dulur aranjeun (nu saagama). Éta hal téh geus katulis dina Kitab (Allah)."
    },
    {
      "sura": 33,
      "verse": 7,
      "text": "(Sing inget) nalika Kami ngayakeun perjangjian ti para nabi, ti hidep (Muhammad), ti Nuh, ti Ibrahim, ti Musa, jeun ti Isa, putrana Maryam. Kami geus ngayakeun ti aranjeunna perjangjian anu pageuh, 706)"
    },
    {
      "sura": 33,
      "verse": 8,
      "text": "sangkan Mantenna nanya ka jalma-jalma anu bener ngeunaan bebeneran aranjeunna. 707) Mantenna nyadiakeun siksa anu peurih pikeun jalma-jalma kapir."
    },
    {
      "sura": 33,
      "verse": 9,
      "text": "Hé jalma-jalma anu iman, sing inget kana ni’mat Allah (nu geus dipaparinkeun) ka aranjeun waktu bala tentara musuh datang ka aranjeun, tuluy Kami ngirimkeun ka maranéhna angin topan jeung bala tentara (malaikat) anu henteu katingali ku aranjeun. 708) Allah Maha Ningali kana naon anu dipilampah ku aranjeun."
    },
    {
      "sura": 33,
      "verse": 10,
      "text": "Waktu maranéhna datang ka aranjeun ti lebah luhur jeung handapeun aranjeun, waktu titingalian (aranjeun) ngarasa hélok, haté aranjeun nyelek nepi kana genggerong, 709) jeung aranjeun boga sangkaan nu lain-lain ka Allah,"
    },
    {
      "sura": 33,
      "verse": 11,
      "text": "di dinya jalma-jalma mu'min téh diuji jeung dioyagkeun (haténa) ku oyagan nu kacida hébatna."
    },
    {
      "sura": 33,
      "verse": 12,
      "text": "(Sing inget) nalika jalma-jalma munapék jeung jalma-jalma anu dina haténa aya panyakit nyarita, “Naon anu dijangjikeun Allah jeung Rasul-Na ka urang saréréa téh ngan wungkul tipuan.”"
    },
    {
      "sura": 33,
      "verse": 13,
      "text": "(Sing inget) nalika sagolongan ti antara maranéhna nyarita, “Hé urang Yasrib (Madinah), taya tempat pikeun maranéh. Mangka, jung maranéh geura balik!” Sawaréh ti antara maranéhna ménta idin ka Nabi (pikeun mulang) bari nyarita, “Saleresna rorompok abdi sadaya téh mararuka (taya nu ngajaga).” Padahal, éta imah-imah téh henteu maruka. Maranéhna mah ngan wungkul hayang kabur (ti pangperangan)."
    },
    {
      "sura": 33,
      "verse": 14,
      "text": "Upama (Yasrib) diserang ti unggal juru, tuluy maranéhna dipénta sangkan ngalakukeun pitnah, tangtu maranéhna téh ngalakukeunana. Maranéhna teu ngaengkékeun éta paménta, kajaba ukur sakeudeung."
    },
    {
      "sura": 33,
      "verse": 15,
      "text": "Sabenerna maranéhna saméméhna bener-bener geus jangji ka Allah moal rék malik ka tukang (mundur). Perjangjian jeung Allah bakal dipénta pertanggung jawabanana."
    },
    {
      "sura": 33,
      "verse": 16,
      "text": "Béjakeun ku hidep (Muhammad), “Éta lumpat téh moal aya gunana pikeun aranjeun waktu aranjeun lumpat tina maot atawa maéhan. Lamun mah kitu, aranjeun moal ngasaan kasenangan, kajaba ngan sakeudeung.”"
    },
    {
      "sura": 33,
      "verse": 17,
      "text": "Pék caritakeun, “Saha anu bisa maparin panyalindungan ka aranjeun tina (katangtuan) Allah upama Mantenna ngersakeun cocoba ka aranjeun atawa Mantenna ngersakeun rahmat ka aranjeun?” Maranéhna moal meunang nu maparin panyalindungan jeung nu nulungan jeung lian ti Allah mah.”"
    },
    {
      "sura": 33,
      "verse": 18,
      "text": "Saleresna Allah Uninga ka anu ngahalang-halang (pikeun perang) ti (golongan) maranéh jeung jalma anu nyarita ka batur-baturna, “Hayu babarengan jeung urang.” Maranéhna henteu datang pikeun perang, kajaba ngan sakeudeung."
    },
    {
      "sura": 33,
      "verse": 19,
      "text": "Maranéhna (kaom munapék) téh korét ka aranjeun. Waktu datang kasieun (bahaya), anjeun nempo maranéhna melong ke anjeun téh ku panon nu mureleng cara jalma anu pingsan ku sabab rék paéh. Upama kasieunna geus leungit, maranéhna ngahina aranjeun ku létah anu seukeut, sedengkeun maranéhna téh korét pikeun ngalakukeun kahadéan. Maranéhna téh henteu iman, nya Allah mupus amal maranéhna. Éta perkara nu kitu téh gampang pisan pikeun Allah mah."
    },
    {
      "sura": 33,
      "verse": 20,
      "text": "Maranéhna nyangka (yén) golongan-golongan (anu sakongkol) téh tacan indit. Upama éta golongan-golongan téh datang deui, maranéhna pasti miharep sangkan aya di kampung-kampung babarengan jeung urang Arab Badawi, bari nanyakeun béja ngeunaan aranjeun. Upama maranéhna aya babarengan jeung aranjeun, tangtu maranéhna téh moal rék perang, kajaba ngan sakeudeung."
    },
    {
      "sura": 33,
      "verse": 21,
      "text": "Sabenerna dina (diri) Rasulullah téh bener-bener aya picontoeun anu hadé pikeun aranjeun, (nyaéta) pikeun jalma anu miharep (rahmat) Allah jeung (datangna) Poé Kiamat sarta nu loba inget ka Allah."
    },
    {
      "sura": 33,
      "verse": 22,
      "text": "Waktu jalma-jalma mu’min ningali golongan-golongan (nu sakongkol), aranjeunna nyarios, “Nya ieu anu dijangjikeun Allah jeung Rasul-Na ka urang saréréa téh, 710)  Éstu bener Allah jeung Rasul-Na téh. (Éta hal téh) justru beuki nambahan iman jeung Islam aranjeunna."
    },
    {
      "sura": 33,
      "verse": 23,
      "text": "Ti antara jalma-jalma mu’min aya jalma-jalma nu nyumponan kana naon anu geus dijangjikeun aranjeunna ka Allah. Ti antara aranjeunna aya anu ngantunkeun (maot) jeung ti antara aranjeunna aya (ogé) nu ngantos-ngantos. 711) Aranjeunna sakedik ogé teu ngarobah (jangjina),"
    },
    {
      "sura": 33,
      "verse": 24,
      "text": "sangkan Allah maparin pangwales ka jalma-jalma anu bener ku sabab bebeneranana jeung nyiksa jalma munapék upama Mantenna ngersakeun atawa nampi tobat maranéhna. Saleresna Allah Maha Jembar-pangampura (tur) Mahaasih."
    },
    {
      "sura": 33,
      "verse": 25,
      "text": "Allah ngusir jalma-jalma kapir dina kaayaan haté maranéhna pinuh ku rasa jéngkel. Maranéhna henteu pisan-pisan meunang kauntungan. Cukup Allah (nu ngahindarkeun) jalma-jalma mu’min ti pangperangan. 712) Allah Mahakuat tur Mahagagah."
    },
    {
      "sura": 33,
      "verse": 26,
      "text": "Mantenna nurunkeun jalma-jalma Ahli Kitab (Bani Quraizah) anu mantuan maranéhna (golongan-golongan anu sakongkol) tina bénténg-bénténg maranéhna. Mantenna ngalungkeun rasa sieun kana haté maranéhna. Sawaréh ti maranéhna dipaéhan ku aranjeun jeung sawaréh deui ditawan ku aranjeun. 713)"
    },
    {
      "sura": 33,
      "verse": 27,
      "text": "Mantenna ngawariskeun ka aranjeun lahan-lahan, imah-imah, harta banda maranéhna, jeung lahan nu tacan kungsi katincak ku aranjeun. 714) Allah Mahakawasa kana sagala pekara."
    },
    {
      "sura": 33,
      "verse": 28,
      "text": "Hé Nabi, pok caritakeun ka garwa-garwa hidep, “Upama aranjeun miharep kahirupan dunya jeung perhiasanana, nya heug ka dieu ku kuring dipaparinan mut’ah 715) keur aranjeun jeung kuring rék mirak aranjeun ku cara anu hadé."
    },
    {
      "sura": 33,
      "verse": 29,
      "text": "Upama aranjeun miharep Allah jeung Rasul-Na, sarta nagri ahérat, sabenerna Allah nyadiakeun pahala nu gedé pikeun saha baé anu ngalakukeun kahadéan ti antara aranjeun.”"
    },
    {
      "sura": 33,
      "verse": 30,
      "text": "Hé garwa-garwa Nabi, saha baé ti antara aranjeun nu ngalakukeun pagawéan jahat anu nyata, pasti siksaanana bakal ditikel-tikel dua kali lipet ka anjeunna. Éta perkara téh gampang pisan pikeun Allah."
    },
    {
      "sura": 33,
      "verse": 31,
      "text": "Saha baé ti antara aranjeun (garwa-garwa Nabi) nu tetep ta'at ka Allah jeung ka Rasul-Na sarta migawé kahadéan, tangtu Kami maparin ganjaran dua tikeleun ka anjeunna, sarta Kami nyadiakeun keur anjeunna rejeki anu mulya."
    },
    {
      "sura": 33,
      "verse": 32,
      "text": "Hé garwa-garwa Nabi, aranjeun téh teu sarua jeung para wanoja nu séjén upama aranjeun takwa. Ku kituna, kadé ulah sok ngalalaunkeun sora (kalayan luway-liwey 716) nu dijieun-jieun) nepi ka (lalaki) anu dina haténa boga panyakit 717) bakal hudang birahina, tapi pék nyarita ku caritaan anu sopan."
    },
    {
      "sura": 33,
      "verse": 33,
      "text": "Aranjeun kudu cicing di jero imah 718) sarta kadé ulah dangdan (jeung boga paripolah) jiga kaom jahiliah baheula. 719) Geura adegkeun salat, kaluarkeun jakat, jeung ta'at ka Allah tur ka Rasul-Na. Saleresna Allah mung badé ngalebur dosa-dosa aranjeun, hé ahlulbait, 720) tur ngabersihan aranjeun sabersih-bersihna"
    },
    {
      "sura": 33,
      "verse": 34,
      "text": "Aranjeun kudu inget kana naon anu dibacakeun di imah aranjeun, nyaéta ayat-ayat Allah (Al-Qur’an) tur hikmah (sunnah). Saleresna Allah Maha Lemah-lembut (tur) Mahauninga."
    },
    {
      "sura": 33,
      "verse": 35,
      "text": "Sabenerna muslimin jeung muslimat, mu’minin jeung mu’minat, lalaki jeung awéwé anu ta’at, lalaki jeung awéwé anu bener, lalaki jeung awéwé anu sabar, lalaki jeung awéwé anu husu, lalaki jeung awéwé anu sidekah, lalaki jeung awéwé anu puasa, lalaki jeung awéwé anu ngajaga kahormatanana, sarta lalaki jeung awéwé anu loba nyebut (jenengan) Allah, pikeun aranjeunna Allah nyadiakeun pangampura sarta ganjaran nu kacida gedéna."
    },
    {
      "sura": 33,
      "verse": 36,
      "text": "Henteu pantes pikeun lalaki jeung awéwé mu’min, upama Allah jeung Rasul-Na geus netepkeun hiji katangtuan, bakal aya pilihan (nu séjén) pikeun aranjeun ngeunaan urusanana. Saha baé anu doraka ka Allah jeung ka Rasul-Na, nya manéhna geus sasar kalayan kasasaran nu nyata."
    },
    {
      "sura": 33,
      "verse": 37,
      "text": "(Sing inget) nalika hidep (Muhammad) nyarita ka jalma anu geus dibéré kani'matan ku Allah, kitu deui hidep (ogé) geus méré ni'mat ka manéhna, “Ulah diserahkeun ku pamajikan téh jeung kudu takwa ka Allah,” sedengkeun hidep nyumputkeun dina jero haté naon anu rék diébréhkeun ku Allah, sarta hidep ngarasa rémpan ku manusa, padahal Allah anu leuwih hak kudu dipikasieun. Nya sanggeus Zaéd mutuskeun moal méré kaperluan istrina (nyerahkeun), Kami ngawinkeun hidep ka anjeunna (Zaénab), 721) sangkan henteu aya kabeungbeurat keur jalma-jalma mu'min ngawin ka urut pamajikan anak-anak kukutna, lamun anak-anak kukutna geus mérésan kaperluan pamajikanana. Éta katetepan Allah téh pasti jadina."
    },
    {
      "sura": 33,
      "verse": 38,
      "text": "Henteu aya kabeungbeurat naon ogé pikeun Nabi ngeunaan katetapan nu geus ditangtoskeun ku Allah pikeun anjeunna. (Allah geus netepkeun nu kitu téh) minangka sunnah Allah keur nabi-nabi nu ti heula. Katangtuan Allah téh mangrupa katangtuan anu pasti lumakuna,"
    },
    {
      "sura": 33,
      "verse": 39,
      "text": "nyaéta) jalma-jalma anu nepikeun risalah-risalah Allah 722) ngarasa ajrih ku Mantenna jeung henteu pisan-pisan ngarasa sieun ku saha baé ogé salian ti ku Allah. Cukup baé Allah anu nyieun balitungan."
    },
    {
      "sura": 33,
      "verse": 40,
      "text": "uhammad téh lain bapana salah saurang ti antara maranéh, 723) tapi utusan Allah jeung pamungkas sakabéh nabi. Allah Mahauninga kana sagala perkara."
    },
    {
      "sura": 33,
      "verse": 41,
      "text": "Hé jalma-jalma anu iman, geura dikir (éling) ka Allah saloba-lobana,"
    },
    {
      "sura": 33,
      "verse": 42,
      "text": "jeung geura tasbéh ka Mantenna dina wanci isuk-isuk jeung pasosoré."
    },
    {
      "sura": 33,
      "verse": 43,
      "text": "Mantenna anu maparin rahmat ka aranjeun jeung para malaikat-Na (ménta pangampura pikeun aranjeun) sangkan Mantenna ngaluarkeun aranjeun ti nu poék mongkléng ka nu caang baranang. Da Allah mah Mahawelas ka jalma-jalma mu’min."
    },
    {
      "sura": 33,
      "verse": 44,
      "text": "Kecap panghormatan (Allah pikeun) aranjeunna (jalma-jalma mu’min) téh, dina poéan patepung sareng Mantenna, nyaéta “salām.” 724) Mantenna nyadiakeun ganjaran anu mulya pikeun aranjeunna."
    },
    {
      "sura": 33,
      "verse": 45,
      "text": "Hé Nabi (Muhammad), sabenerna Kami ngutus hidep téh pikeun jadi saksi, pikeun mawa béja pikabungaheun, pikeun méré pépéling,"
    },
    {
      "sura": 33,
      "verse": 46,
      "text": "pikeun ngajak kana (agama) Allah kalayan widi Mantenna, jeung pikeun jadi cahya anu nyaangan."
    },
    {
      "sura": 33,
      "verse": 47,
      "text": "Pék tepikeun ku hidep (Muhammad) béja pikabungaheun pikeun jalma-jalma mu’min, yén saenyana pikeun aranjeunna téh kurnia ti Allah anu gedé."
    },
    {
      "sura": 33,
      "verse": 48,
      "text": "Hidep (Muhammad) ulah rék nurut ka jalma-jalma kapir jeung munapék! Antep baé gangguan maranéhna téh sarta sing tawekal ka Allah. Cukup Allah baé anu nangtayungan (anjeun) mah."
    },
    {
      "sura": 33,
      "verse": 49,
      "text": "Hé jalma-jalma anu iman, lamun seug aranjeun nikah ka wanoja-wanoja mu’minah, tuluy aranjeun nyerahkeun (nalak) aranjeunna saméméh sapatemon, nya teu aya idah pikeun aranjeunna nu wajib diitung ku aranjeun. Ku kituna, pék méré mut’ah (pangbéré) tuluy serahkeun aranjeunna ku cara anu pangalus-alusna."
    },
    {
      "sura": 33,
      "verse": 50,
      "text": "Hé Nabi (Muhammad), sabenerna Kami geus ngahalalkeun pikeun hidep garwa-garwa hidep anu geus dipasrahan maskawin ku hidep, jeung abid-abid anu kapamilik ku hidep tina hasil peperangan anu dikurniakeun ku Allah ka hidep. (Nya kitu deui) anak-anak awéwé ti dulur lalaki bapa (mamang) hidep, anak-anak awéwé ti dulur awéwé bapa (bibi), anak-anak awéwé ti dulur lalaki indung (mamang) hidep, anak-anak awéwé ti dulur awéwé indung (bibi) anu milu hijrah jeung hidep, jeung awéwé mu’minah nu masrahkeun dirina ka Nabi lamun seug Nabi kersa nikah ka manéhna, minangka kahususan pikeun hidep, lain pikeun kaumuman jalma-jalma mu’min. Tétéla Kami geus uninga kana naon anu ku Kami geus diwajibkeun ka aranjeunna ngeunaan garwa-garwana jeung ngeunaan abid-abid anu kapimilik ku aranjeunna, sangkan henteu jadi bangbaluh pikeun hidep. Allah téh Maha Jembar-pangampura (tur) Mahaasih."
    },
    {
      "sura": 33,
      "verse": 51,
      "text": "Hidep (Muhammad) diwidian nangguhkeun (pasatemon jeung) anu dipikarep ku hidep ti antara aranjeunna (garwa-garwa hidep). (Diwidian ogé) hidep pasatemon jeung anu dipikarep ku hidep ti antara aranjeunna. Upama hidep mikarep (campur deui) jeung garwa anu geus disisihkeun ku hidep, henteu jadi dosa nanaon ka hidep. Éta téh leuwih deukeut pikeun katengtreman haténa. Aranjeunna bener-bener moal ngarasaeun sedih sarta bakal ridoeun kana naon anu dibikeun ku hidep ka aranjeunna. Da Allah mah Uninga kana naon anu (disidem) dina haté aranjeun. Allah Mahauninga (tur) Mahasantun. 725)"
    },
    {
      "sura": 33,
      "verse": 52,
      "text": "Henteu halal pikeun hidep (Muhammad) nikah ka awéwé-awéwé (séjén) ti samet ayeuna jeung henteu meunang ngaganti istri-istri hidep ku awéwé (nu séjén) sanajan kageulisanana matak mincut haté hidep, kajaba abid-abid anu dipimilik. Apan Allah téh Maha Nalingakeun kana sagala perkara."
    },
    {
      "sura": 33,
      "verse": 53,
      "text": "Hé jalma-jalma anu iman, omat ulah asup ka imah-imahna Nabi kajaba upama aranjeun diidinan pikeun dahar, bari ulah ngadagoan waktu asakna (pasakan). 726) Tapi upama aranjeun diondang, nya pék baé arasup! Tuluy upama aranjeun geus réngsé dahar, nya bral geura baralik jeung ulah tuluy betah ngawangkong. (Sabab) sabenerna éta téh ngaganggu Nabi, nepi ka anjeunna éra ku aranjeun (pikeun nitah balik). Allah mah moal isin (nerangkeun hal) anu bener. Upama aranjeun rék barang pénta (ku sabab aya keperluan) ka istri-istri Nabi, atuh pék lakukeun ti satukangeun pipinding. (Cara) kitu téh leuwih suci keur haté aranjeun jeung keur haté aranjeunna (istri-istri Rasul). Aranjeun henteu meunang nganyenyeri manah Rasul jeung teu meunang mihukum istri-istrina sanggeusna (wapatna) pikeun salilana. Sabenerna kalakuan kitu téh kacida gedé (dosana) mungguhing Allah mah."
    },
    {
      "sura": 33,
      "verse": 54,
      "text": "Upama aranjeun nembrakkeun atawa nyumputkeun hiji perkara, sabenerna Allah mah Mahauninga kana sagala perkara."
    },
    {
      "sura": 33,
      "verse": 55,
      "text": "Henteu matak dosa pikeun garwa-garwa Nabi (patepung tanpa pipinding) jeung bapa-bapana, jeung anak-anak lalakina, jeung dulur-dulur lalakina, jeung anak-anak lalaki ti dulur lalakina, jeung anak-anak lalaki ti dulur awéwéna, jeung awéwé-awéwéna (awéwé muslimat boh dulur boh lain), sarta jeung abid-abidna nu kapimilik ku aranjeunna. Kudu takwa aranjeun (hé garwa-garwa Nabi) ka Allah. Saleresna Allah anu nyaksian kana sagala perkara."
    },
    {
      "sura": 33,
      "verse": 56,
      "text": "Saleresna Allah sareng para malaikat-Na sami-sami salawat kanggo Nabi. 727) Hé jalma-jalma anu iman, geura salawat ka Nabi jeung ucapkeun salam kalayan pinuh panghormatan (ka Nabi). 728)"
    },
    {
      "sura": 33,
      "verse": 57,
      "text": "Sabenerna (pikeun) jalma-jalma anu nganyenyeri (ngahina) Allah jeung Rasul-Na, Allah bakal ngala’nat ka maranéhna di dunya jeung di ahérat sarta nyadiakeun keur maranéhna siksaan anu ngahinakeun."
    },
    {
      "sura": 33,
      "verse": 58,
      "text": "Jalma-jalma anu nganyenyeri mu’minin jeung mu’minat tanpa (kasalahan) anu dipilampah ku aranjeunna, nya bener-bener maranéhna téh geus nanggung jeung dosa anu nembrak."
    },
    {
      "sura": 33,
      "verse": 59,
      "text": "Hé Nabi (Muhammad), pék caritakeun ka garwa-garwa hidep, ka anak-anak awéwé hidep, ka pamajikan-pamajikan jalma mu’min, yén aranjeunna kudu ngarumbaykeun jilbabna kana sakabéh awakna. Cara kitu téh sangkan leuwih gampang dikenal nepi ka aranjeunna moal diganggu. Allah téh Maha Jembar-pangampura (tur) Mahaasih."
    },
    {
      "sura": 33,
      "verse": 60,
      "text": "Tétéla upama jalma-jalma munapék, jalma-jalma anu dina haténa aya panyakit, jeung jalma-jalma anu nyebarkeun béja bohong di Madinah henteu eureun (nganyenyeri hidep), pasti Kami maréntah ka hidep (pikeun merangan) maranéhna, tuluy maranéhna henteu jadi tatangga hidep (di Madinah), kajaba dina témpo nu sakeudeung,"
    },
    {
      "sura": 33,
      "verse": 61,
      "text": "bari dina kaayaan dila’nat. Di mana baé kapanggih, maranéhna bakal ditéwak jeung bener-bener dipaéhan"
    },
    {
      "sura": 33,
      "verse": 62,
      "text": "(Éta hukuman téh) minangka sunnatullah pikeun jalma-jalma anu ti heula saméméh (hidep). Hidep moal pisan manggih parobahan dina sunnatullah."
    },
    {
      "sura": 33,
      "verse": 63,
      "text": "Jalma-jalma nanya ka hidep (Muhammad) ngeunaan Poé Kiamat. Pék béjakeun yén saenyana pangaweruh ngeunaan éta mung aya di mungguhing Allah. Naha hidep nyaho yén Poé Kiamat téh bisa jadi geus deukeut."
    },
    {
      "sura": 33,
      "verse": 64,
      "text": "Sabenerna Allah ngala’nat ka jalma-jalma kapir jeung nyadiakeun keur maranéhna seuneu (naraka) anu ngabebela,"
    },
    {
      "sura": 33,
      "verse": 65,
      "text": "bari langgeng di dinyana. Maranéhna moal manggih anu nangtayungan jeung anu nulungan."
    },
    {
      "sura": 33,
      "verse": 66,
      "text": "Dina poé (nalika) beungeutna dibulak-balik di jero naraka, maranéhna ngomong kieu, “Aduh lamun seug kuring saréréa ta’at mah ka Allah jeung ka Rasul, (meureun moal kieu)!”"
    },
    {
      "sura": 33,
      "verse": 67,
      "text": "Maranéhna ngomong, “Nun Gusti Pangéran abdi sadaya, saleresna abdi sadaya parantos tumut ka para pamingpin sareng ka para gegedén abdi sadaya, tuluy maranéhna téh nyasarkeun ka abdi sadaya tina jalan (anu bener)."
    },
    {
      "sura": 33,
      "verse": 68,
      "text": "Nun Gusti Pangéran abdi sadaya, mugi Gusti nibankeun siksaan ka maranéhna dua tikel, sareng mugi Gusti ngala’nat maranéhna ku la’nat nu sabeurat-beuratna.”"
    },
    {
      "sura": 33,
      "verse": 69,
      "text": "Hé jalma-jalma anu iman, omat aranjeun ulah jadi saperti jalma-jalma (ti barisan Bani Israél) anu geus nganyenyeri ka Musa, tuluy Allah ngabersihkeun Musa tina tuduhan-tuduhan anu diomongkeun ku maranéhna. Musa téh miboga kalunggguhan anu mulya di mungguhing Allah."
    },
    {
      "sura": 33,
      "verse": 70,
      "text": "Hé jalma-jalma anu iman, kudu takwa ka Allah jeung ucapkeun omongan anu bener,"
    },
    {
      "sura": 33,
      "verse": 71,
      "text": "pasti Mantenna ngoméan amal-amal aranjeun sarta ngahampura dosa-dosa aranjeun. Saha baé anu ta’at ka Allah jeung ka Rasul-na, tangtu manéhna pinanggih jeung kaunggulan anu gedé."
    },
    {
      "sura": 33,
      "verse": 72,
      "text": "Sabenerna Kami geus nawarkeun amanat ka langit, ka bumi, jeung ka gunung-gunung, tapi maranéhna embungeun nanggung éta amanat jeung ngarasa sieun teu bisa ngalaksakeunana, (tapi) manusa nanggung (narima) éta amanat. Sabenerna manusa téh kacida dolimna tur kacida bodona."
    },
    {
      "sura": 33,
      "verse": 73,
      "text": "Ku kituna, Allah nyiksa jalma-jalma munapék jeung jalma-jalma musrik, boh lalaki boh awéwé. Allah nampi tobat jalma-jalma mu’min, boh lalaki boh awéwé. Allah Maha Jembar-pangampura (tur) Mahaasih."
    },
    {
      "sura": 34,
      "verse": 1,
      "text": "Sadaya puji kagungan Allah anu kagungan sagala anu aya di langit jeung nu aya di bumi, ogé ngan kagungan Mantenna sadaya puji di ahérat. Nya Mantenna pisan Nu Mahawijaksana (tur) Mahauninga."
    },
    {
      "sura": 34,
      "verse": 2,
      "text": "Mantenna Uninga kana naon nu asup ka jero bumi jeung naon anu kaluar ti dinya, sarta kana naon nu turun ti langit jeung anu naék ka dinya. Nya Mantenna pisan Nu Mahaasih (tur) Maha Jembar-pangampura."
    },
    {
      "sura": 34,
      "verse": 3,
      "text": "Jalma-jalma kapir ngomong, “Poé Kiamat téh moal datang ka urang saréréa mah.” Pék caritakeun ku hidep (Muhammad), “Demi Pangéran kuring anu uninga kana sakur nu gaib, Poé Kiamat téh pasti datangna ka aranjeun. Moal aya anu nyumput ti Mantenna sanajan sagedé żarrah, 729) boh nu aya di langit boh nu aya di bumi, boh nu leuwih leutik ti éta boh nu leuwih gedé, anging sakabéh aya dina Kitab anu jéntré (Loh Mahpud).”"
    },
    {
      "sura": 34,
      "verse": 4,
      "text": "Sangkan Mantenna ngawales ka jalma-jalma nu iman tur migawe amal soléh. Nya aranjeunna pisan anu bakal meunang pangampura jeung rejeki anu mulya."
    },
    {
      "sura": 34,
      "verse": 5,
      "text": "Jalma-jalma nu ngupayakeun pikeun (mungpang) kana ayat-ayat Kami kalayan anggapan bisa ngalemahkeun (siksa Kami), pasti maranéhna téh meunang siksaan, nyaéta siksaan anu kacida nyerina."
    },
    {
      "sura": 34,
      "verse": 6,
      "text": "Jalma-jalma nu dibéré élmu nganggap yén (wahyu) anu diturunkeun ka hidep (Muhammad) ti Pangéran téh éta bener tur méré pituduh kana jalan Pangéran Nu Mahagagah (tur) Mahapinuji."
    },
    {
      "sura": 34,
      "verse": 7,
      "text": "Jalma-jalma kapir nyarita (ka batur-baturna), “Naha maranéh hayang dituduhkeun ku kuring ngeunaan hiji lalaki (Muhammad) nu ngabéjakeun ka maranéh yén upama waruga maranéh geus ancur saancur-ancurna, sabenerna maranéh téh (bakal dihudangkeun deui) dina kajadian anu anyar?"
    },
    {
      "sura": 34,
      "verse": 8,
      "text": "Naha manéhna téh nyieun-nyieun kabohongan ka Allah atawa manéhna téh keuna panyakit gélo?” (Henteu!), tapi jalma-jalma nu teu iman kana poé ahérat aya dina siksaan jeung kasasaran nu jauh pisan."
    },
    {
      "sura": 34,
      "verse": 9,
      "text": "Naha maranéhna téh henteu niténan langit jeung bumi nu aya di hareupeun jeung di satukangeunana? Upama ngersakeun, tangtu Kami ngabebeskeun maranéhna ka jero taneuh atawa ngaragragkeun sesemplékan (pirang-pirang barang ti langit) ka maranéhna. Sabenerna dina éta perkara téh aya tanda (kakawasaan Allah) pikeun saban hamba nu mulang (ka Mantenna)."
    },
    {
      "sura": 34,
      "verse": 10,
      "text": "Tétéla Kami geus méré kurnia ka Dawud. (Kami ngadawuh), “Hé gunung-gunung jeung manuk, geura ucapkeun tasbéh sing mindeng babarengan jeung Dawud!” Kami ogé geus ngaleuleuskeun beusi pikeun anjeunna."
    },
    {
      "sura": 34,
      "verse": 11,
      "text": "Prak hidep (Dawud) geura nyieun baju-baju besi anu gedé, geura ukur anyamanana, jeung prak geura pigawé amal soléh. Sabenerna Kami ningali kana sagala rupa anu dilakukeun ku maranéh."
    },
    {
      "sura": 34,
      "verse": 12,
      "text": "Pikeun Sulaéman (Kami geus nundukkeun) angin anu (jarak tempuh) indit-inditanana dina mangsa isuk-isuk sarua jeung nyaba sabulan. 730) Kitu deui (jarak tempuh) indit-inditanana dina mangsa pasosoré sarua jeung nyaba sabulan. Kami ogé ngocorkeun tambaga pikeun anjeunna. Sawaréh tina jin aya nu digawé di hareupeunana (dina kakawasaanana) kalayan widi Pangéranana. Saha baé ti antara maranéhna nu nyimpang tina paréntah Kami, tangtu manéhna ku Kami sina ngarasakeun siksa anu (apina) ngaléntab-léntab."
    },
    {
      "sura": 34,
      "verse": 13,
      "text": "Maranéhna (bangsa jin téa) sok digawé pikeun Sulaéman kana sagala rupa nu ku anjeunna dipikahayang. Ti antarana (nyieun) gedong-gedong anu tohaga, arca-arca, piring-piring (anu gedéna) siga balong, jeung pariuk-pariuk nu tambleg (luhureun tungku). Prak geura digawé maranéh hé kulawarga Dawud pikeun muji (tur) sukuran ka Allah! Ngan saeutik pisan ti antara hamba-hamba Kami nu loba sukurna."
    },
    {
      "sura": 34,
      "verse": 14,
      "text": "Nya waktu Kami netepkeun maotna (Sulaéman), teu aya nu nuduhkeun kana maotna salian ti rinyuh nu ngahakan iteukna. Barang bru anjeunna rubuh, kakara tétéla pikeun éta jin yén upama téa mah maranéhna nyahoeun kana perkara anu gaib, tangtu moal tetep dina siksaan anu ngahinakeun (balukar tina teu percayana kana ayana gaib)."
    },
    {
      "sura": 34,
      "verse": 15,
      "text": "Tétéla pikeun urang Saba’ bener-bener aya hiji tanda (kakawasaan Pangéran) di tempat padumukanana, nyaéta dua kebon di katuhueun jeung di kéncaeun (lembur maranéhna). Pék maranéh geura dahar tina rejeki (anu dikurniakeun) Pangéran maranéh jeung geura sukuran ka Allah. (Nagara maranéh téh) nagara anu kacida alusna (merenahna), sedengkeun (Pangéran maranéh téh) Pangéran Nu Maha Jembar-pangampura."
    },
    {
      "sura": 34,
      "verse": 16,
      "text": "Tapi maranéhna ngabalieur, nya Kami ngirimkeun banjir bandang anu kacida rongkahna 731) ka maranéhna, jeung Kami ngaganti dua kebon maranéhna téh ku dua kebon anu bubuahanana pait, tangkal Aṡl, jeung saeutik tangkal Sidr. 732)"
    },
    {
      "sura": 34,
      "verse": 17,
      "text": "Éta téh wawales Kami pikeun maranéhna akibat kakupuranana. Kami henteu males iwal ka jalma-jalma anu kacida kupurna."
    },
    {
      "sura": 34,
      "verse": 18,
      "text": "Kami ngajadikeun antara maranéhna (pangeusi nagri Saba’) jeung nagri-nagri anu ku Kami diberkahan (Syam) sababaraha nagri anu dareukeut, sarta Kami netepkeun antara éta nagri-nagri (jarak) lalampahan. Pék lumampah maranéh di éta nagri dina wanci peuting atawa beurang kalayan aman. 733)"
    },
    {
      "sura": 34,
      "verse": 19,
      "text": "Pok téh maranéhna nyarita, “Nun Gusti Pangéran abdi, mugi jauhkeun jarak lalampahan abdi sadaya.” 734) Maranéhna geus dolim ka dirina sorangan. Kami ngajadikeun maranéhna piomongeun jalma-jalma jeung Kami ngancurkeun maranéhna saancur-ancurna. Saenyana dina hal éta téh nyata aya tanda-tanda (kakawasaan Allah) pikeun sakabéh jalma anu sabar tur sukuran."
    },
    {
      "sura": 34,
      "verse": 20,
      "text": "Tétéla Iblis bener-bener geus bisa ngayakinkeun maranéhna ngeunaan benerna sangkaanana, nya tuluy maranéhna nurut ka Iblis, kajaba sagolongan ti antara jalma-jalma mu’min."
    },
    {
      "sura": 34,
      "verse": 21,
      "text": "Manéhna (Iblis) henteu pisan-pisan boga kakawasaan sanajan saeutik ogé, salian supaya Kami ngabédakeun saha anu iman kana (kahirupan) di ahérat ti jalma-jalma anu mangmang ngeunaan éta (ahérat). Pangéran hidep téh Maha Ngariksa kana sagala perkara."
    },
    {
      "sura": 34,
      "verse": 22,
      "text": "Pék caritakeun ku hidep (Muhammad), “Sok geura geroan maranéhna nu dianggap (pangéran) salian ti Allah!” Tangtu maranéhna téh teu boga (kakawasaan) sanajan sagedé żarrah, boh di di langit boh di bumi. Maranéhna téh henteu pisan-pisan ulubiung dina (nyiptakeun) langit jeung bumi, jeung ti antara maranéhna sama sakali teu aya hiji ogé anu ngabantuan ka Mantenna."
    },
    {
      "sura": 34,
      "verse": 23,
      "text": "Teu aya gunana sapa’at (pitulung) di mungguhing Allah, kajaba pikeun jalma-jalma anu meunang widi (narima éta sapa’at) ti Mantenna. Nepi ka upama kasieun geus dileungitkeun tina haté maranéhna (nu ménta sapaat jeung nu dipénta sapaat), maranéhna (nu dipénta sapaat) ngomong, “Naon anu geus didawuhkeun ku Pangéran anjeun téh?” Maranéhna (nu ménta sapaat) ngajawab, “Bebeneran.” Mantenna mah Mahaluhur (tur) Mahaagung. 735)"
    },
    {
      "sura": 34,
      "verse": 24,
      "text": "Pék tanyakeun ku hidep (Muhammad), “Saha sabenerna anu nganugrahakeun rejeki ka aranjeun ti langit jeung ti bumi?” Jawab ku hidep, “Allah!” Sabenerna kuring atawa maranéh (jalma-jalma musrik) pasti aya dina pituduh Allah atawa aya dina kasasaran anu jéntré."
    },
    {
      "sura": 34,
      "verse": 25,
      "text": "Pék caritakeun ku hidep (Muhammad), “Maranéh moal dipénta tanggung jawab tina perkara dosa anu dilakukeun ku kuring. Kitu deui kuring moal dipariksa tina sagala rupa nu dilakukeun ku maranéh.”"
    },
    {
      "sura": 34,
      "verse": 26,
      "text": "Pék caritakeun ku hidep (Muhammad), “Pangéran urang (dina Poé Kiamat) bakal ngumpulkeun urang saréréa, tuluy Mantenna bakal mutuskeun hukuman di antara urang saréréa kalayan bener. Mantenna pisan Maha Maparin-putusan (tur) Mahauninga.”"
    },
    {
      "sura": 34,
      "verse": 27,
      "text": "Pék caritakeun ku hidep (Muhammad), “Sok tempokeun ku maranéh ka kuring sesembahan-sesembahan anu ku maranéh dikaitkeun ka Mantenna pikeun jadi sarékat-sarékat (Mantenna). Moal (sarua), tapi Mantenna téh Allah Nu Mahagagah (tur) Nu Mahawijaksana.”"
    },
    {
      "sura": 34,
      "verse": 28,
      "text": "Kami henteu ngutus hidep (Muhammad), kajaba pikeun jadi pangbubungah jeung purah méré pépéling, tapi lolobana manusa téh teu nyahoeun."
    },
    {
      "sura": 34,
      "verse": 29,
      "text": "Marenehna nyarita, “Iraha (tumibana) éta jangji téh upama enya mah aranjeun jalma-jalma anu bener?”"
    },
    {
      "sura": 34,
      "verse": 30,
      "text": "Pék caritakeun ku hidep (Muhammad), “Pikeun aranjeun aya poé anu geus dijangjikeun (Poé Kiamat). Aranjeun moal bisa ménta dipundurkeun sakeudeung ogé atawa ménta dipajukeun.”"
    },
    {
      "sura": 34,
      "verse": 31,
      "text": "Jalma-jalma kapir nyarita, “Kuring saréréa moal rék iman kana ieu Al-Qur’an jeung kana (kitab) nu saméméhna.” (Pohara pikasieunana) lamun hidep (Muhammad) nempo (kumaha) waktu jalma-jalma dolim dijagragkeun ka payuneun Allah, (waktu) sawaréh ti antara maranéhna silih malikkeun omongan ka sawaréh deui (silih bantah). Jalma-jalma anu dianggap laip nyarita ka nu adigung, “Mun lain alatan maranéh mah, tangtu kuring saréréa baréto téh jadi jalma-jalma mu’min.”"
    },
    {
      "sura": 34,
      "verse": 32,
      "text": "Pok anu aradigung téh nyarita ka éta jalma-jalma nu dianggap laip, “Naha enya kuring kitu nu ngahalangan maranéh tina pituduh sanggeus didatangkeun ka maranéh?” (Lain!) Da saenyana maranéh sorangan anu doraka mah!”"
    },
    {
      "sura": 34,
      "verse": 33,
      "text": "Éta Jalma-jalma nu dianggap laip téh nyarita (deui) ka nu aradigung, “(Lain kitu!) Sabenerna réka perdaya (maranéh) ti peuting jeung ti beurang (nu ngahalang-halang urang saréréa téh), waktu maranéh nitah-nitah ka kuring saréréa kudu kupur ka Allah jeung sangkan kuring saréréa nyieun sarékat-sarékat kanggo Mantenna.” (Dua-duana) némbongkeun kahanjeluanana waktu nénjo siksaan. Kami masangkeun belenggu dina beuheung jalma-jalma kapir. Lain maranéhna téh moal diwales iwal ti ku wawales anu saluyu jeung sagala rupa anu geus dilakukeun ku maranéhna?"
    },
    {
      "sura": 34,
      "verse": 34,
      "text": "Teu pati-pati Kami ngutus hiji jalma pikeun nganaséhatan (ka pangeusi) hiji nagri, kajaba jalma-jalma nu hirup méwah (di éta nagri) nyarita kieu, “Saenyana kuring saréréa teu percaya kana naon nu dibawa ku anjeun (salaku rosul).”"
    },
    {
      "sura": 34,
      "verse": 35,
      "text": "Maranéhna nyarita ogé, “Kuring saréréa leuwih beunghar ku harta banda jeung anak (tibatan anjeun), jeung kuring saréréa sama sakali moal bakal ditibanan siksaan.” 736)"
    },
    {
      "sura": 34,
      "verse": 36,
      "text": "Pék caritakeun ku hidep (Muhammad), “Saenyana Pangéran kuring ngajembarkeun jeung ngaheureutkeun rejeki ka saha baé anu dikersakeun ku Mantenna, tapi lolobana manusa téh henteu nyahoeun.”"
    },
    {
      "sura": 34,
      "verse": 37,
      "text": "Lain harta banda atawa anak-anak maranéh anu ngadeukeutkeun maranéh ka Kami sadeukeut-deukeutna, tapi jalma anu iman tur milampah amal soléh. Nya pikeun aranjeunna mah wawales (ganjaran) anu mangtikel-tikel ku lantaran sagala rupa anu geus dilakukeun ku aranjeunna. Aranjeunna ngarasa tengtrem di tempat-tempat anu luhur (di jero sawarga)."
    },
    {
      "sura": 34,
      "verse": 38,
      "text": "Jalma-jalma nu ngupayakeun (mungpang) kana ayat-ayat Kami bakal nganggap bisa leupas tina siksaan Kami. Maranéhna bakal digebruskeun kana jero siksaan (naraka)."
    },
    {
      "sura": 34,
      "verse": 39,
      "text": "Pék caritakeun ku hidep (Muhammad), “Saleresna Allah ngajembarkeun jeung ngaheureutkeun rejeki ka saha baé nu dikersakeun ti antara hamba-hamba-Na. Naon baé nu diinpakkeun ku aranjeun, tangtu Allah bakal ngagentosan. Nya Mantenna pangsaé-saéna nu masihan rejeki.”"
    },
    {
      "sura": 34,
      "verse": 40,
      "text": "(Sing inget kana) poéan nalika Allah ngumpulkeun maranéh sakabéh, tuluy Mantenna ngadawuh ka para malaikat, “Naha ieu téh jalma-jalma anu kungsi nyembah ka maranéh?”"
    },
    {
      "sura": 34,
      "verse": 41,
      "text": "Para malaikat ngajawab, “Mahasuci Gusti. Gusti téh anu nangtayungan abdi sadaya, sanés maranéhna. Saleresna mah maranéhna téh salilana nyembah ka Jin 737) (jeung) lolobana ti maranéhna téh iman ka Jin.”"
    },
    {
      "sura": 34,
      "verse": 42,
      "text": "Dina ieu poé sawaréh ti antara maranéh henteu kawasa pikeun (ngadatangkeun) mangpa’at jeung (nolak) madarat ka nu sawaréhna deui. Kami ngadawuh ka jalma-jalma nu dolim, “Pék geura rasakeun ku maranéh siksaan naraka anu baheula ku maranéh sok dibohongkeun!”"
    },
    {
      "sura": 34,
      "verse": 43,
      "text": "Upama dibacakeun ka maranéhna ayat-ayat Kami nu tétéla, pok maranéhna nyarita, “Ieu mah taya lian iwal ti hiji jalma anu hayang ngahalang-halang maranéh kana sagala rupa anu disembah ku karuhun-karuhun maranéh.” Maranéhna nyarita, “Ieu (Al-Quran) téh taya lian kajaba kabohongan anu dijieun-jieun.” Jalma-jalma nu kupur kana bebeneran nyarita ngeunaan bebeneran (Al-Qur’an) waktu datang ka maranéhna, “Taya lian ieu mah iwal ti sihir anu jelas pisan.”"
    },
    {
      "sura": 34,
      "verse": 44,
      "text": "Kami henteu kungsi méré kitab naon ogé ka maranéhna (kapir-kapir Mekah) anu dibaca (saméméh Al-Qur’an), jeung deui Kami henteu kungsi ngirimkeun ka maranéhna saurang ogé nu méré pépéling saméméh hidep (Muhammad)."
    },
    {
      "sura": 34,
      "verse": 45,
      "text": "Jalma-jalma nu saméméh maranéhna (kapir-kapir Mekah) téh geus ngabohongkeun (ka para rasul). Padahal maranéhna téh tacan kungsi narima sapersapuluhna-sapersapuluhna acan tina naon-naon (ni’mat) 738) anu dikurniakeun ku Kami ka jalma-jalma baheula, malah maranéhna téh ngabohongkeun ka para rasul Kami. Ku kituna, (tempo) pisakumahaeun teuing rongkahna akibat bebendon Kami."
    },
    {
      "sura": 34,
      "verse": 46,
      "text": "Pék caritakeun ku hidep (Muhammad), “Kuring rék nganaséhatan aranjeun ku saperkara baé, (nyaéta) supaya geura madep karana Allah (kalayan ihlas) boh duaan-duaan boh saurang-saurang, 739) tuluy pék geura mikiran (ngeunaan Muhammad). Éta batur aranjeun téh teu ngabogaan panyakit gélo saeutik ogé di. Anjeunna téh taya lian anging méré pépéling ka aranjeun yén di hareupeun aranjeun aya siksaan anu rongkah.”"
    },
    {
      "sura": 34,
      "verse": 47,
      "text": "Pék caritakeun ku hidep (Muhammad), “Buruh nu ku kuring dipénta ti aranjeun (tina ieu ajakan) téh taya lian anging pikeun aranjeun sorangan. 740) Buruh keur kuring mah taya lian anging ti Allah. Da Mantenna Maha Nyakseni kana sagala perkara.”"
    },
    {
      "sura": 34,
      "verse": 48,
      "text": "Pék caritakeun ku hidep (Muhammad), “Saleresna Pangéran kuring anu ngababét (kabatilan) ku bebeneran. Mantenna Mahauninga kana sagala perkara anu gaib.”"
    },
    {
      "sura": 34,
      "verse": 49,
      "text": "Pék caritakeun ku hidep, “Bebeneran geus datang. Anu batil moal bisa dimimitian jeung moal bisa dibalikkeun deui.” 741)"
    },
    {
      "sura": 34,
      "verse": 50,
      "text": "Pék caritakeun ku hidep, “Upama kuring sasar, nya saenyana taya lian sasarna téh keur kamadorotan diri kuring sorangan. Upama kuring meunang pituduh, nya éta téh ku sabab naon anu diwahyukeun ku Pangéran ka kuring. Saleresna Mantenna téh Maha Ngadangu (tur) Mahadeukeut.”"
    },
    {
      "sura": 34,
      "verse": 51,
      "text": "(Pohara pikasieuneun) upama hidep nénjo waktu maranéhna (jalma-jalma kapir) ngarénjag sieuneun (dina Poé Kiamat). Maranéhna moal bisa ngaleupaskan diri jeung dicokot ti tempat anu deukeut (pikeun diséréd ka naraka)."
    },
    {
      "sura": 34,
      "verse": 52,
      "text": "(Dina waktu éta) maranéhna nyarita, “Urang saréréa iman kana bebeneran.” Tapi, kumaha bisana (di ahérat) maranéhna ngahontal kaimanan (kalayan gampang) ti tempat anu jauh (dunya pana)? 742)"
    },
    {
      "sura": 34,
      "verse": 53,
      "text": "Tétéla maranéhna geus kupur kana bebeneran ti tadina (waktu di dunya), sarta maranéhna ngabohongkeun kana perkara gaib ti tempat nu jauh (di dunya)."
    },
    {
      "sura": 34,
      "verse": 54,
      "text": "Geus dihalangan antara maranéhna jeung rupa-rupa perkara anu dipikahayang 743) ku maranéhna, sakumaha kajadian ka jalma-jalma anu saperti maranéhna ti heula. Saenyana maranéhna téh ti baheula (di dunya) ogé aya dina kamangmangan anu pohara pisan."
    },
    {
      "sura": 35,
      "verse": 1,
      "text": "Sadaya puji kagungan Allah nu nyiptakeun langit jeung bumi jeung nu ngajadikeun malaikat minangka utusan-utusan (pikeun ngurus sagala rupa urusan) nu ngabogaan pirang-pirang jangjang. Masing-masing (aya nu) dua-dua, tilu-tilu, atawa opat-opat. Allah nambihan kana ciptaana-Na sakersaning Mantenna. Saleresna Allah Mahakawasa kana sagala perkara."
    },
    {
      "sura": 35,
      "verse": 2,
      "text": "Naon baé nu dikurniakeun ku Allah ka manusa mangrupa rahmat, mangka moal aya saurang ogé nu bisa nahanna. Naon baé nu ditahan ku Mantenna, mangka moal aya saurang ogé nu bisa ngaleupaskeunana sanggeus éta. Da Mantenna mah Mahagagah (tur) Mahawijaksana."
    },
    {
      "sura": 35,
      "verse": 3,
      "text": "Hé manusa, kudu inget kana ni’mat Allah nu dikurniakeun ka maranéh. Naha aya deui anu nyiptakeun salian ti Allah nu bisa méré rejeki ka maranéh ti langit jeung ti bumi? Teu aya deui Pangéran lian ti Allah. Tuluy, kunaon atuh maranéh téh bet ngabalieur (tina kataohidan)?"
    },
    {
      "sura": 35,
      "verse": 4,
      "text": "Saupama maranéhna ngabohongkeun ka hidep, mangka sebenerna para rasul saméméh hidep ogé apanan geus dibohongkeun. Mung ka Allah sakabéh urusan dipulangkeun."
    },
    {
      "sura": 35,
      "verse": 5,
      "text": "Hé manusa, sabenerna jangji Allah téh bener. Ku kituna, kadé kahirupan dunya ulah nipu ka maranéh, jeung kadé (sétan) nu pinter nipu merdayakeun maranéh ngeunaan Allah."
    },
    {
      "sura": 35,
      "verse": 6,
      "text": "Sabenerna sétan téh musuh pikeun aranjeun. Ku kituna, jadikeun sétan téh minangka musuh aranjeun. Lantaran sétan téh salawasna ngangajak (maranéh) kana golonganana sangkan (babarengan jeung) maranéhna jadi pangeusi naraka nu ngabebela."
    },
    {
      "sura": 35,
      "verse": 7,
      "text": "Jalma-jalma kapir bakal meunang siksaan nu pohara rongkahna, sedengkeun jalma-jalma nu iman tur milampah amal soléh bakal meunang ganjaran anu gedé."
    },
    {
      "sura": 35,
      "verse": 8,
      "text": "Ku kituna, naha pantes jalma anu mandang hadé kana pagawéan nu goréng, tuluy manéhna nganggap yén pagawéanana téh hadé? Nya Allah nyasarkeun jeung méré pituduh ka saha baé nu dikersakeun ku Mantenna. Ku kituna, omat hidep (Muhammad) ulah nepi ka ruksak alatan mikasedih maranéhna. Saleresna Allah Mahauninga kana sagala rupa nu dipilimpah ku maranéhna."
    },
    {
      "sura": 35,
      "verse": 9,
      "text": "Nya Allah anu ngirimkeun mangrupa-rupa angin, tuluy éta (angin) téh ngagerakkeun méga. (Saterusna,) Kami ngagiring éta (angin) ka hiji nagari anu geus paéh (angar), tuluy ku cihujan Kami ngahirupkeun éta bumi sanggeusna paéh (angar). Tah (jiga) kitu pisan carana ngahudangkeun deui (manusa) tina kubur téh."
    },
    {
      "sura": 35,
      "verse": 10,
      "text": "Saha baé anu miharep kamulyaan, mangka (kudu nyaho yén) kamulyaan téh sakabéhanana mung kaagungan Allah. Nya ka Mantenna naékna caritaan-caritaan nu hadé 744) jeung amal soléh bakal diangkat ka Mantenna. 745) Anapon jalma-jalma nu ngarencanakeun kajahatan tangtu bakal meunang siksaan nu kacida rongkahna jeung rencana jahatna téh bakal ancur."
    },
    {
      "sura": 35,
      "verse": 11,
      "text": "Allah nyiptakeun aranjeun tina taneuh, tuluy tina cimani, tuluy Mantenna ngajadikeun aranjeun sapasang-sapasang (lalaki jeung awéwé). Teu aya hiji awéwé ogé anu kakandungan jeung ngalahirkeun, iwal ti kauninga ku Mantenna. Moal dipanjangkeun umur hiji jalma jeung (ogé) moal dikurangan, kajaba geus ditetepkeun dina kitab (Loh Mahpud). Sabenerna perkara kitu téh mungguhing Allah mah babari pisan."
    },
    {
      "sura": 35,
      "verse": 12,
      "text": "Teu sarua (antara) dua laut. Anu ieu mah tawar, seger, jeung gampang diinumna, sedengkeun nu itu mah kacida asinna. Ti (saban-saban laut) ogé aranjeun bisa ngadahar daging nu seger jeung bisa ngaluarkeun papaés nu haradé pikeun dipaké. Di dinya aranjeun nempo parahu (lalayaran) ngabeulah lautan sangkan aranjeun bisa néangan sabagian kurnia-Na jeung sangkan aranjeun sukuran."
    },
    {
      "sura": 35,
      "verse": 13,
      "text": "Mantenna ngasupkeun peuting kana beurang jeung ngasupkeun beurang kana peuting. Mantenna ogé nundukkeun panonpoé jeung bulan. Masing-masing muter nepi ka waktu nu geus ditangtukeun. Anu (nyieun) sakabéh éta téh Allah, Pangéran aranjeun. Mung kagungan Mantenna sagala karajaan. Sedengkeun maranéhna nu disambat ku aranjeun salian ti Allah mah teu bogaeun (naon-naon sanajan) saipis kulit ari ogé."
    },
    {
      "sura": 35,
      "verse": 14,
      "text": "Upama maranéh nyambat maranéhna, maranéhna téh moal ngadéngé panyambat maranéh. Saupamana ngadéngé ogé, maranéhna moal bisaeun nyumponan paménta maranéh. Dina Poé Kiamat maranéhna bakal nolak kana kamusrikan maranéh jeung moal aya nu bisa méré katerangan ka hidep (Muhammad) kawas (anu dipasihkeun ku Allah) Nu Mahataliti."
    },
    {
      "sura": 35,
      "verse": 15,
      "text": "Hé manusa, nya aranjeun nu mibutuh ka Allah. Mung Allah Nu Mahasugih (tur) Mahapinuji."
    },
    {
      "sura": 35,
      "verse": 16,
      "text": "Upama ngersakeun, tangtu Mantenna ngabinasakeun aranjeun jeung ngadatangkeun mahluk nu anyar (pikeun ngaganti aranjeun)."
    },
    {
      "sura": 35,
      "verse": 17,
      "text": "Éta perkara kitu téh mungguhing Allah mah henteu hésé."
    },
    {
      "sura": 35,
      "verse": 18,
      "text": "Anu boga dosa moal nanggung dosa batur. Saupama nu beurat dosana nyambat (batur) pikeun nanggung dosana, mangka moal bisa nanggung sanajan saeutik ogé sanajan (nu disambatna téh) dulurna. Sabenerna anu bisa dinaséhatan ku hidep (Muhammad) ngan jalma-jalma nu sieun ku (siksa) Allah (sanajan) teu ningali Mantenna 746) jeung nu sok ngadegkeun salat. Saha baé jalma nu daék susuci, sabenerna susuci téh pikeun kahadéan diri aranjeun sorangan. Mung ka Allah geusan pamulangan."
    },
    {
      "sura": 35,
      "verse": 19,
      "text": "Teu sarua (ogé) jalma nu lolong jeung nu awas."
    },
    {
      "sura": 35,
      "verse": 20,
      "text": "Teu sarua (ogé) nu poék mongkléng jeung nu caang narawangan."
    },
    {
      "sura": 35,
      "verse": 21,
      "text": "Teu sarua (ogé) nu iuh jeung nu panas mentrang."
    },
    {
      "sura": 35,
      "verse": 22,
      "text": "Teu sarua (ogé) jalma-jalma nu hirup jeung jalma-jalma nu maot. Tétéla Allah geus méré pangdéngé ka saha baé nu dikersakeun ku Mantenna, sedengkeun hidep (Muhammad) teu pisan-pisan sanggup ngajadikeun jalma-jalma nu di jero kubur bisa ngadéngé. 747)"
    },
    {
      "sura": 35,
      "verse": 23,
      "text": "Hidep mah (Muhammad) taya lian ngan saukur anu purah méré pépéling."
    },
    {
      "sura": 35,
      "verse": 24,
      "text": "Sabenerna Kami geus ngutus hidep (Muhammad) kalayan mawa bebeneran, 748) minangka nu mawa béja pikabungaheun jeung nu méré pépéling. Taya hiji umat ogé kajaba geus datang ka éta umat anu méré pépéling (rasul)."
    },
    {
      "sura": 35,
      "verse": 25,
      "text": "Upama maranéhna ngabohongkeun ka hidep (Muhammad), nya sabenerna jalma-jalma anu saméméh maranéhna ogé geus ngabohongkeun (kana bebeneran). Geus datang ka maranéhna téh rasul-rasulna bari mawa katerangan nu nyata (mujijat), zubur, jeung kitab nu ngandung katerangan nu sampurna. 749)"
    },
    {
      "sura": 35,
      "verse": 26,
      "text": "Saterusna Kami nyiksa jalma-jalma nu kupur. Ku kituna, (geura ténjo) kumaha akibat kamurkaan Kami."
    },
    {
      "sura": 35,
      "verse": 27,
      "text": "Naha anjeun teu ningali yén sabenerna Allah téh nu nurunkeun hujan ti langit, tuluy Kami ngahasilkeun ku éta hujan téh bubuahan nu rupa-rupa warnana. Ti antara gunung-gunung aya nu guguratan barodas jeung bareureum nu rupa-rupa warnana jeung aya (ogé) nu hideung lestreng."
    },
    {
      "sura": 35,
      "verse": 28,
      "text": "(Nya kitu deui) ti antara manusa, mahluk nyawaan nu kumarayap, jeung sato ingon-ingon aya nu rupa-rupa warnana (jeung jenisna). Ti antara hamba-hamba Allah, nu ajrih ka Mantenna mah mung para ulama. Saleresna Allah Mahagagah (tur) Maha Jembar-pangampura."
    },
    {
      "sura": 35,
      "verse": 29,
      "text": "Sabenerna jalma-jalma nu sok maca Kitab Allah (Al-Qur’an), ngadegkeun salat, sarta ngainpakkeun sawaréh tina rejeki nu ku Kami dikurniakeun ka aranjeunna, boh ku cara susulumputan boh kalayan terang-terangan, aranjeunna téh miharep dagang nu moal kungsi rugi"
    },
    {
      "sura": 35,
      "verse": 30,
      "text": "(Kitu téh) sangkan Allah nyampurnakeun ganjaran aranjeunna sareng nambihan kurnia-Na ka aranjeunna. Saleresna Allah téh Maha Jembar-pangampura (tur) Maha Males-budi. 750)"
    },
    {
      "sura": 35,
      "verse": 31,
      "text": "Naon baé nu ku Kami diwahyukeun ka hidep (Muhammad), nyaéta Kitab (Al-Qur’an), éta téh bener nu ngaenyakeun kana kitab-kitab nu saméméhna. Saleresna Allah Mahauninga (tur) Maha Ningali kana kaayaan hamba-hamba-Na"
    },
    {
      "sura": 35,
      "verse": 32,
      "text": "Tuluy éta Kitab téh ku Kami diwariskeun ka jalma-jalma nu ku Kami dipilih ti antara hamba-hamba Kami. Tuluy ti antara maranéhna aya nu nganiaya kana dirina sorangan, aya nu siger tengah, jeung aya (ogé) nu (leuwih) ti heula dina milampah kahadéan 751) kalayan widi Allah. Éta téh kurnia nu pohara gedéna."
    },
    {
      "sura": 35,
      "verse": 33,
      "text": "(Wawales aranjeunna di ahérat téh nyaéta) sawarga Aden. Aranjeunna asup ka jerona. Di dinya aranjeunna dibéré papaés tina geulang-geulang emas jeung mutiara. Pakéan aranjeunna di dinya téh mangrupa sutra."
    },
    {
      "sura": 35,
      "verse": 34,
      "text": "Aranjeunna nyarita, “Sadaya puji kagungan Allah nu parantos ngaleungitkeun kanalangsaan ti abdi sadaya. Saleresna Pangéran abdi sadaya téh leres-leres Maha Jembar-pangapunten (tur) Maha Males-budi."
    },
    {
      "sura": 35,
      "verse": 35,
      "text": "(Mantenna) nu lantaran kurnia-Na merenahkeun abdi sadaya di tempat anu langgeng (sawarga). Di dinya abdi sadaya henteu ngaraos capé sareng teu ngaraos lungsé.”"
    },
    {
      "sura": 35,
      "verse": 36,
      "text": "Pikeun jalma-jalma nu kupur mah disadiakeun naraka Jahanam. Maranéhna henteu ditibankeun pati nepi ka maranéhna maot, jeung deui henteu diénténgkeun siksaanana. Tah kitu Kami ngawales ka sakur jalma nu kacida kupurna."
    },
    {
      "sura": 35,
      "verse": 37,
      "text": "Maranaehna tingkocéak di jero naraka, “Nun Gusti Pangéran abdi sadaya, mugi Gusti ngaluarkeun abdi sadaya (tina naraka), tinangtos abdi sadaya badé milampah amal soléh, sanés sapertos (amal) nu ku abdi sadaya dipilampah kapungkur.” (Diomongkeun ka maranéhna), “Lain Kami téh geus manjangkeun umur maranéh dina mangsa (nu cukup) keur mikir pikeun jalma nu daék mikir? Apan geus datang ka maranéh nu purah méré pépéling? Ku kituna, pék baé geura rasakeun (siksaan Kami). Pikeun jalma-jalma nu dolim mah moal pisan aya nu bakal nulungan saurang ogé."
    },
    {
      "sura": 35,
      "verse": 38,
      "text": "Saleresna Allah uninga ka nu gaib di langit jeung bumi. Saleresna Mantenna Mahauninga kana sakabéh eusi haté."
    },
    {
      "sura": 35,
      "verse": 39,
      "text": "Nya Mantenna nu ngajadikeun aranjeun kalipah di bumi. Ku kituna, saha baé nu kupur, nya (akibat) kakupuranana téh tumiba ka dirina sorangan. Kakupuran jalma-jalma kapir téh taya lian iwalti nambahan bebendon di mungguhing Pangéranana. Kakupuran jalma-jalma kapir taya lian iwal ti nambahan karugian (pikeun maranéhna)"
    },
    {
      "sura": 35,
      "verse": 40,
      "text": "Pék caritakeun ku hidep (Muhammad), “Geura terangkeun sarékat-sarékat nu ku aranjeun disembah salian ti Allah!” Cing témbongkeun ku maranéh ka Kaula (bagian) mana ti ieu bumi nu geus diciptakeun ku maranéhna, atawa maranéhna ngabogaan andil dina (nyiptakeun) di langit? Atawa naha kungsi Kami méré hiji Kitab ka maranéhna nepi ka maranéhna meunang katerangan-katerangan nu jelas ti dinya? Sabenerna mah sawaréh jalma-jalma nu dolim téh ngan ngajangjikeun tipu daya wungkul ka sawaréh deui."
    },
    {
      "sura": 35,
      "verse": 41,
      "text": "Saleresna Allah nu nahan langit jeung bumi sangkan henteu punah. Upama duanana bakal dipunahkeun, mangka moal aya saurang ogé nu bisa nahanna (salian ti Mantenna). Saleresna Mantenna Mahasantun (tur) Maha Jembar-pangampura."
    },
    {
      "sura": 35,
      "verse": 42,
      "text": "Maranéhna susumpahan ku (jenengan) Allah kalayan sumpah nu sabener-benerna yén saupama datang ka maranéhna jalma anu méré pépéling, tangtu maranéhna bener-bener bakal leuwih meunang loba pituduh batan umat-umat (nu séjén). Tapi waktu datang ka maranéhna éta nu méré pépéling téh, mangka henteu nambahan (naon-naon) pikeun maranéhna iwal ti (beuki) jauh tina (bebeneran)"
    },
    {
      "sura": 35,
      "verse": 43,
      "text": "lantaran kasombongan (maranéhna) di bumi jeung lantaran rencana jahatna. Akibat (goréng) tina rencana jahatna téh ngan nibanan ka nu bogana sorangan. Maranéhna ngan ngadago-dago katangtuan (nu karandapan ku) jalma-jalma nu ti heula. 752) Ku kituna, hidep (Muhammad) moal pisan-pisan manggihan parobahan dina katangtuan Allah jeung moal manggih katangtuan Allah méngpar (tina tujuanana)."
    },
    {
      "sura": 35,
      "verse": 44,
      "text": "Naha maranéhna henteu ngalalana di ieu bumi, tuluy niténan kumaha balukarna jalma-jalma nu saméméh maranéhna, padahal maranéhna (jalma-jalma baheula nu ngabohongkeun ka rasul) leuwih kuat tibatan maranéhna? Moal aya hiji perkara ogé nu bakal ngalemahkeun Allah, boh di langit boh bumi. Saleresna Allah Mahauninga (tur) Mahakawasa."
    },
    {
      "sura": 35,
      "verse": 45,
      "text": "Upama Allah nibankeun siksaan ka manusa alatan naon anu dipilampah ku maranéhna, tangtu Mantenna moal nyésakeun sanajan hiji ogé ti mahluk-Na anu rumingkang jeung nyawaan di luhur bumi, ngan baé Allah nunda (siksaana-Na) nepi ka waktu nu ditangtungkeun. Mangka, upama ajal (waktu ditibankeunana siksaan pikeun) maranéhna datang, saleresna Allah Maha Ningali (kaayaan) hamba-hamba-Na."
    },
    {
      "sura": 36,
      "verse": 1,
      "text": "Yā Sīn. 753)"
    },
    {
      "sura": 36,
      "verse": 2,
      "text": "Demi Al-Qur’an nu pinuh ku hikmah,"
    },
    {
      "sura": 36,
      "verse": 3,
      "text": "sabenerna hidep (Muhammad) téh salah saurang ti antara rasul-rasul,"
    },
    {
      "sura": 36,
      "verse": 4,
      "text": "(nu aya) dina jalan nu lempeng,"
    },
    {
      "sura": 36,
      "verse": 5,
      "text": "(minangka wahyu) nu diturunken ku (Allah) Nu Mahagagah (tur) Nu Mahaasih,"
    },
    {
      "sura": 36,
      "verse": 6,
      "text": "sangkan hidep méré pépéling ka kaom nu karuhunna tacan kungsi dibéré pépéling nepi ka maranéhna téh talobéh (tina kaimanan)."
    },
    {
      "sura": 36,
      "verse": 7,
      "text": "Tétéla bener-bener geus tumerap caritaan (katangtuan takdir) ka lolobaan ti maranéhna, mangka maranéhna teu iman."
    },
    {
      "sura": 36,
      "verse": 8,
      "text": "Sabenerna Kami geus masang bangkol dina beuheung maranéhna, tuluy (lengeunna nu dibangkol téa diangkat) kana gadona, nepi ka maranéhna nenggak."
    },
    {
      "sura": 36,
      "verse": 9,
      "text": "Kami masang pipinding di hareupeun jeung di satukangeunana, nepi ka ku Kami (panénjo) maranéhna dipeungpeunan, nepi ka maranéhna téh teu bisaeun nénjo."
    },
    {
      "sura": 36,
      "verse": 10,
      "text": "Sarua baé pikeun maranéhna mah, boh ku hidep (Muhammad) dibéré pépéling boh henteu, maranéhna tetep moal iman."
    },
    {
      "sura": 36,
      "verse": 11,
      "text": "Sabenerna hidep mah ngan (bisa) méré pépéling ka jalma-jalma nu daékeun milu 754) jeung nu sieun ku ka Allah Nu Mahawelas sanajan manéhna teu ningali ka Mantenna. Ku kituna, nya prak geura bubungah maranéhna ku pangampura jeung ganjaran nu mulya."
    },
    {
      "sura": 36,
      "verse": 12,
      "text": "Sabenerna nya Kami nu ngahirupkeun jalma-jalma nu maot jeung nu nyatetkeun naon baé nu geus dipilampah ku maranéhna tur tapak lacak nu (ditinggalkeun) ku maranéhna. Sagala rupa ogé ku Kami dikumpulkeun dina induk Kitab anu nyata (Loh Mahpud)."
    },
    {
      "sura": 36,
      "verse": 13,
      "text": "Pék geura nyieun paupamaan keur maranéhna (kaom kapir Mekah), nyaéta pengeusi hiji nagri, waktu para utusan datang ka maranéhna."
    },
    {
      "sura": 36,
      "verse": 14,
      "text": "(Nyaéta) waktu Kami ngirimkeun ka maranéhna dua utusan, tuluy maranéhna ngabohongkeun ka éta (dua utusan), tuluy Kami nguatkeun ku (utusan) nu katilu, mangka tilu utusan téh nyarita, “Sabenerna kuring saréréa téh jalma-jalma nu diutus ka aranjeun.”"
    },
    {
      "sura": 36,
      "verse": 15,
      "text": "Maranéhna (pangeusi nagri) ngajawab, “Maranéh téh ngan manusa biasa saperti kuring saréréa, jeung (Allah) Nu Mahaasih teu (kungsi) nurunkeun nanaon. Maranéh téh ngan ngabohong wungkul.”"
    },
    {
      "sura": 36,
      "verse": 16,
      "text": "Aranjeunna (para utusan) nyarita, “Pangéran kuring saréréa uningaeun yén saenyana kuring saréréa téh jalma-jalma nu diutus ka aranjeun."
    },
    {
      "sura": 36,
      "verse": 17,
      "text": "Kawajiban kuring saréréa mah taya lian ngan sakadar mangnepikeun (paréntah Allah) anu jéntré."
    },
    {
      "sura": 36,
      "verse": 18,
      "text": "Maranéhna ngajawab, “Sabenerna kuring saréréa boga nasib sial ku (ayana) maranéh. Lamun maranéh henteu eureun (tina ngajak-ngajak ka kuring saréréa), tangtu kuring saréréa bener-bener bakal ngarajam maranéh jeung bener-bener bakal ngarasakeun siksaan nu pohara nyerina ti kuring saréréa.”"
    },
    {
      "sura": 36,
      "verse": 19,
      "text": "Aranjeunna nyarios, “Sialna aranjeun téh ku lantaran polah aranjeun sorangan. Naha pédah aranjeun dibéré pépéling ku kuring saréréa kitu? Saenyana mah aranjeun téh kaom nu ngaliwatan wates.”"
    },
    {
      "sura": 36,
      "verse": 20,
      "text": "Jol baé datang ti tungtung dayeuh hiji lalaki 755) kalayan rurusuhan. Manéhna nyarita. “Yeuh kaom kuring, geura nurut ka éta para utusan!"
    },
    {
      "sura": 36,
      "verse": 21,
      "text": "Geura nurut ka jalma anu henteu ménta buruh ka aranjeun, sedengkeun aranjeunna téh jalma-jalma nu meunang pituduh!"
    },
    {
      "sura": 36,
      "verse": 22,
      "text": "Naon (alesan) pikeun kuring henteu nyembah (Allah) nu geus nyiptakeun kuring jeung ngan ka Mantenna wungkul aranjeun bakal dipulangkeun?"
    },
    {
      "sura": 36,
      "verse": 23,
      "text": "Naha kuring maké (kudu) nyembah ka sesembahan-sesembahan salian ti Mantenna? Lamun seug (Allah) Nu Mahawelas ngersakeun nibankeun balai ka kuring, pasti sapa’at maranéhna téh moal aya mangpaatna sama sakali keur kuring sanajan saeutik ogé, jeung maranéhna (ogé) moal bisa nyalametkeun kuring."
    },
    {
      "sura": 36,
      "verse": 24,
      "text": "Sabenerna kuring upama kitu (nyembah ka salian ti Mantenna), tangtu aya dina kasasar lampah anu nyata."
    },
    {
      "sura": 36,
      "verse": 25,
      "text": "Sabenerna kuring geus iman ka Pangéran aranjeun. Ku kituna, pék geura kupingkeun (pangakuan kaimanan) kuring.”"
    },
    {
      "sura": 36,
      "verse": 26,
      "text": "Diucapkeun (ka manéhna), “Geura asup anjeun ka sawarga!” 756) Manéhna (éta lalaki) nyarita, “Tada teuing alusna lamun kaom kuring nyahoeun,"
    },
    {
      "sura": 36,
      "verse": 27,
      "text": "(kumaha Allah) Pangéran kuring masihan pangampura ka kuring jeung ngajadikeun kuring kaasup jalma-jalma nu dimulyakeun.”"
    },
    {
      "sura": 36,
      "verse": 28,
      "text": "Sanggeus manéhna (ditelasan), Kami henteu nurunkeun wadyabalad ti langit ka kaomna, jeung sama sakali Kami teu perlu nurunkeunana."
    },
    {
      "sura": 36,
      "verse": 29,
      "text": "(Siksa keur maranéhna) éta cukup kalayan sakali nyentak wungkul, mangka harita kénéh pisan maranéhna paraéh."
    },
    {
      "sura": 36,
      "verse": 30,
      "text": "Kacida pisan gedéna kahanjelu hamba-hamba (nu ngageuhgeuykeun rasul). Teu pati-pati datang ka maranéhna hiji rasul, kajaba maranéhna sok ngageuhgeuykeun."
    },
    {
      "sura": 36,
      "verse": 31,
      "text": "Naha maranéh henteu niténan yén kacida lobana umat saméméh maranéhna anu geus dibinasakeun ku Kami? Sabenerna jalma-jalma (nu geus dibinasakeun téh) geuning teu balik deui ka maranéhna (di dunya)."
    },
    {
      "sura": 36,
      "verse": 32,
      "text": "Teu aya hiji (umat) ogé kajaba sakabéhna pasti bakal dijagragkeun ka Kami (pikeun dihisab)."
    },
    {
      "sura": 36,
      "verse": 33,
      "text": "Tanda (kakawasaan Allah) pikeun maranéhna téh nyaéta taneuh nu paéh (angar), tuluy Kami nyuburkeun éta taneuh jeung ngaluarkeun tina éta taneuh sisikian, tuluy tina éta (sisikian) maranéhna dahar."
    },
    {
      "sura": 36,
      "verse": 34,
      "text": "Kami (ogé) ngajadikeun dina éta (taneuh) kebon-kebon korma jeung anggur, tur Kami mancerkeun mangpirang-pirang cinyusu,"
    },
    {
      "sura": 36,
      "verse": 35,
      "text": "sangkan maranéhna bisa ngadahar tina sabagian bubuahan jeung tina sagala rupa nu dihasilkeun ku leungeun-leungeunna sorangan. Naha maranéhna téh bet teu sukuran?"
    },
    {
      "sura": 36,
      "verse": 36,
      "text": "Mahasuci (Allah) nu geus nyiptakeun sagala rupa perkara papasangan, boh rupa-rupa anu dituwuhkeun di bumi, atawa ti diri manéhna sorangan, jeung tina rupa-rupa nu can dipikanyaho ku maranéhna."
    },
    {
      "sura": 36,
      "verse": 37,
      "text": "Tanda (kakawasaan Allah) pikeun maranéhna téh nyaéta wanci peuting. Kami ngagantikeun beurang kana peuting, atuh reup baé maranéhna (aya dina kaayaan) poék."
    },
    {
      "sura": 36,
      "verse": 38,
      "text": "(Tanda kakawasaan Allah ogé pikeun maranéhna nyaéta) panonpoé muter dina tempatna (gurat muterna). Anu kitu téh mangrupakeun katetepan (Allah) Nu Mahagagah (tur) Nu Mahauninga."
    },
    {
      "sura": 36,
      "verse": 39,
      "text": "(Kitu deui) geus ditetepkeun ku Kami tempat-tempat muterna bulan, nepi ka (di mana éta bulan geus tepi kana puteran pangahirna), éta bulan téh balik deui (nepi ka bentukna) lir ibarat kembang kawung nu kolot."
    },
    {
      "sura": 36,
      "verse": 40,
      "text": "Mustahil panonpoé miheulaan bulan, jeung mustahil peuting miheulaan beurang, karana masing-masing ogé lumampah dina tempatna (gurat muterna)."
    },
    {
      "sura": 36,
      "verse": 41,
      "text": "Salah sahiji tanda (kakawasaan Allah) pikeun maranéh nyaéta Kami ngakut katurunan maranéhna ku parahu nu pinuh ku babawaan."
    },
    {
      "sura": 36,
      "verse": 42,
      "text": "Kami geus nyiptakeun (ogé) pikeun maranéhna (tutumpakan nu séjén) anu ku maranéhna bisa ditumpakkan."
    },
    {
      "sura": 36,
      "verse": 43,
      "text": "Padahal lamun ngersakeun, tangtu Kami bakal ngéremkeun maranéhna sarta moal aya nu nulungan ka maranéhna, jeung maranéhna (ogé) moal bisa disalametkeun,"
    },
    {
      "sura": 36,
      "verse": 44,
      "text": "kajaba (Kami nu nyalametkeun maranéhna) ku sabab rahmat nu gedé ti Kami jeung pikeun méré kasenangan hirup nepi ka hiji mangsa."
    },
    {
      "sura": 36,
      "verse": 45,
      "text": "Upama dicaritakeun ka maranéhna, “Kudu sieun ku siksa nu aya di hareupeun maranéh (di dunya) jeung di satukangeun maranéh (di ahérat) sangkan maranéh dibéré rahmat,” (mangka maranéhna ngabalieur)."
    },
    {
      "sura": 36,
      "verse": 46,
      "text": "Taya hiji ogé tanda-tanda (kaagungan) Allah nu datang ka maranéhna, kajaba maranéhna ngabalieur tina éta (tanda)."
    },
    {
      "sura": 36,
      "verse": 47,
      "text": "Lamun maranéhna diomongan, “Sok inpakkeun rejeki nu geus dikurniakeun ku Allah ka maranéh,” nya jalma-jalma kapir nyarita ka jalma-jalma mu’min, “Naha (pantes) kuring saréréa méré kadaharan ka jalma nu lamun Allah ngersakeun, tangtu Allah bakal méré dahar? Maranéh téh bener-bener aya dina kasasaran anu nyata.”"
    },
    {
      "sura": 36,
      "verse": 48,
      "text": "Maranéhna (jalma-jalma kapir) nyarita, “Iraha (tumibana) jangji (poé dihudangkeun tina kubur) upama maranéh jalma-jalma nu bener?”"
    },
    {
      "sura": 36,
      "verse": 49,
      "text": "Maranéhna ngan ngadago-dago hiji sora sentakan 757) anu kacida tarikna nu bakal ngabinasakeunana waktu maranéhna (sibuk) paséa (ngeunaan urusan dunya)."
    },
    {
      "sura": 36,
      "verse": 50,
      "text": "Ku sabab kitu, maranéhna henteu kaburu nyieun wasiat jeung teu bisa mulang ka kulawargana."
    },
    {
      "sura": 36,
      "verse": 51,
      "text": "Sanggeus kitu), sangkakala ditiup, 758) nya harita kénéh maranéhna gagancangan ti kuburanana ngadeuheus ka Pangéranana."
    },
    {
      "sura": 36,
      "verse": 52,
      "text": "Maranéhna ngomong, “Duh cilaka kuring saréréa! Saha anu geus ngahudangkeun kuring saréréa tina pangsaréan (kubur)?” (Tuluy dicaritakeun ka maranéhna,) “Ieu nu dijangjikeun ku (Allah) Nu Mahawelas jeung tétéla bener pisan (ajaran) para rasul-Na téh.”"
    },
    {
      "sura": 36,
      "verse": 53,
      "text": "Éta sentakan ngan sakali wungkul, nya harita kenéh maranéhna dikumpulkeun di hareupeun Kami (pikeun dihisab)."
    },
    {
      "sura": 36,
      "verse": 54,
      "text": "Dina éta poé henteu aya nu dikaniaya (dirugikeun) saeutik ogé. Aranjeun moal diwales iwal ti (luyu) jeung laku lampah nu dipigawé ku aranjeun"
    },
    {
      "sura": 36,
      "verse": 55,
      "text": "Sabenerna para pangeusi sawarga dina éta poé téh dina kasibukan (nepi ka teu sempet mikiran pangeusi naraka) jeung dina kaayaan suka bungah"
    },
    {
      "sura": 36,
      "verse": 56,
      "text": "Aranjeunna jeung pasangan-pasanganana aya dina tempat anu iuh bari gogoléran di luhur dipan nu aya kulambuan."
    },
    {
      "sura": 36,
      "verse": 57,
      "text": "Di éta (sawarga) aranjeunna meunang buah-buahan tur meunang naon baé anu dipikahayang."
    },
    {
      "sura": 36,
      "verse": 58,
      "text": "(Ka aranjeunna diucapkeun), “Salam” minangka ucapan pangbagéa ti Pangéran Nu Mahaasih."
    },
    {
      "sura": 36,
      "verse": 59,
      "text": "(Diucapkeun pikeun jalma-jalma kapir), “Geura misah maranéh dina poé ieu pisan (ti jalma-jalma mu’min), hé jalma-jalma nu boga dosa!"
    },
    {
      "sura": 36,
      "verse": 60,
      "text": "Naha lain Kami geus kungsi maréntahkeun ka maranéh, hé anak incu Adam, supaya ulah nyembah sétan?"
    },
    {
      "sura": 36,
      "verse": 61,
      "text": "Supaya maranéh nyembah (ibadah) ka Kami. Ieu téh jalan nu lempeng.”"
    },
    {
      "sura": 36,
      "verse": 62,
      "text": "Saenyana (sétan téh) geus nyasarkeun lolobana jalma ti antara maranéh. Naha maranéh teu ngagunakeun akal?"
    },
    {
      "sura": 36,
      "verse": 63,
      "text": "Nya ieu téh (naraka) Jahanam anu (baheula) geus diancamkeun ka maranéh."
    },
    {
      "sura": 36,
      "verse": 64,
      "text": "Geura asup maranéh ka jero dinya poé ieu pisan, ku sabab maranéh baréto geus ingkar!"
    },
    {
      "sura": 36,
      "verse": 65,
      "text": "Dina poé ieu Kami ngonci (ngabekem) sungut maranéhna, bari leungeunna mah bakal nyarita ka Kami, jeung sukuna bakal jadi saksi pikeun rupa-rupa nu ku maranéhna geus dipilampah."
    },
    {
      "sura": 36,
      "verse": 66,
      "text": "Upama ngersakeun, tangtu Kami ngaleungitkeun panénjo maranéhna, tuluy maranéhna paheula-heula (néangan) jalan, naha mungkin maranéhna bisa nempo jalan?"
    },
    {
      "sura": 36,
      "verse": 67,
      "text": "Upama ngersakeun, tangtu Kami ngarobah waruga maranéhna di tempat-tempatna maranéhna tumetep nepi ka maranéhna henteu bisaeun leumpang jeung teu bisaeun balik deui."
    },
    {
      "sura": 36,
      "verse": 68,
      "text": "Saha baé jalma anu ku Kami dipanjangkeun umurna, tangtu manéhna ku Kami dibalikkeun deui saperti asal kajadianana. 759) Mangka, naha maranéhna téh teu ngagunakeun akal?"
    },
    {
      "sura": 36,
      "verse": 69,
      "text": "Kami henteu ngajarkeun sa’ir ka anjeunna (Muhammad), jeung sa’ir teu pantes pikeun anjeunna. Al-Qur’an téh taya lian iwal ti pépéling jeung bacaan anu kacida jéntréna,"
    },
    {
      "sura": 36,
      "verse": 70,
      "text": "sangkan anjeunna (Muhammad) méré pépéling ka jalma-jalma nu hirup (haténa) jeung sangkan mastikeun katetapan (siksa) pikeun jalma-jalma kapir."
    },
    {
      "sura": 36,
      "verse": 71,
      "text": "Naha maranéhna henteu niténan yén senyana Kami geus nyiptakeun ingon-ingon pikeun maranéhna, nyaéta sabagian tina rupa-rupa nu Kami geus diciptakeun ku kakawasaan Kami sorangan, tuluy ku maranéhna dipibanda?"
    },
    {
      "sura": 36,
      "verse": 72,
      "text": "Kami meruhkeun éta (ingon-ingon) pikeun maranéhna. Sawaréhna keur tutumpakanana jeung sawaréhna deui keur kadahareunana."
    },
    {
      "sura": 36,
      "verse": 73,
      "text": "Tina éta ingon-ingon téh maranéhna meunang rupa-rupa mangpa’at jeung inum-inuman. Tapi naha maranéhna teu sukuran?"
    },
    {
      "sura": 36,
      "verse": 74,
      "text": "Maranéhna ngajadikeun sesembahan salian ti Allah sangkan maranéhna ditulungan"
    },
    {
      "sura": 36,
      "verse": 75,
      "text": "Éta (sesembahan) téh moal bisaeun nulungan ka maranéhna."
    },
    {
      "sura": 36,
      "verse": 76,
      "text": "Ku kituna, omat hidep (Muhammad) ulah rék nalangsa ku omongan maranéhna. Sabenerna Kami nyaho kana rupa-rupa anu disumput-sumput jeung anu ditembrakkeun ku maranéhna."
    },
    {
      "sura": 36,
      "verse": 77,
      "text": "Naha manusa téh teu niténan yén sabenerna Kami geus nyiptakeun manéhna tina cimani, tapi maranéhna kalah jadi musuh anu nyata!"
    },
    {
      "sura": 36,
      "verse": 78,
      "text": "Manéhna nyieun paupamaan ka Kami, bari manéhna mopohokeun kana asal kajadianana. Manéhna ngomong, “Saha anu bisa ngahirupkeun ieu tulang taléng anu geus ancur jeung remuk?”"
    },
    {
      "sura": 36,
      "verse": 79,
      "text": "Pék caritakeun ku hidep (Muhammad), “Anu bakal ngahirupkeun deui téh nyaéta Pangéran anu nyiptakeun ti mimiti pisan. Nya Mantenna Nu Mahauninga ka unggal mahluk."
    },
    {
      "sura": 36,
      "verse": 80,
      "text": "(Nyaéta Pangéran) nu ngajadikeun seuneu pikeun aranjeun tina tangkal kai anu héjo, ti dinya aranjeun bisa mirun seuneu."
    },
    {
      "sura": 36,
      "verse": 81,
      "text": "Apan Mantenna nu geus nyiptakeun langit jeung bumi kawasa nyiptakeun manusa nu sarupa jeung maranéhna (jaga di ahérat)? Bener, Mantenna Mahakawasa Nyiptakeun (tur) Mahauninga."
    },
    {
      "sura": 36,
      "verse": 82,
      "text": "Saleresna timbalana-Na, upama Mantenna ngersakeun hiji perkara, cekap ku ngadawuh, “Kun!” Mangka, jleg baé jadi"
    },
    {
      "sura": 36,
      "verse": 83,
      "text": "Nya Mahasuci (Allah) anu dina panangan Mantenna wungkul ayana kakawasaan dina sagala perkara, jeung ngan ka Mantenna wungkul aranjeun bakal dipulangkeun."
    },
    {
      "sura": 37,
      "verse": 1,
      "text": "Demi (aleutan malaikat) anu ngabaris sabaris-sabaris (pikeun ibadah ka Allah),"
    },
    {
      "sura": 37,
      "verse": 2,
      "text": "demi (aleutan malaikat) anu nyegah (sagala perkara) kalayan sabener-benerna,"
    },
    {
      "sura": 37,
      "verse": 3,
      "text": "(jeung) demi (aleutan malaikat) nu maca pépéling,"
    },
    {
      "sura": 37,
      "verse": 4,
      "text": "sabenerna Pangéran aranjeun téh Mahatunggal,"
    },
    {
      "sura": 37,
      "verse": 5,
      "text": "Pangéranana sakabéh nu aya di langit jeung nu aya di bumi tur sagala rupa nu aya di antarana, jeung Pangéranana tempat-tempat bijilna panonpoé."
    },
    {
      "sura": 37,
      "verse": 6,
      "text": "Sabenerna Kami geus mapaésan langit dunya (nu pangdeukeutna) ku papaés sarupaning béntang-béntang."
    },
    {
      "sura": 37,
      "verse": 7,
      "text": "(Kami geus ngaraksa langit kalayan) sabener-benerna tina saban sétan nu kacida dorakana"
    },
    {
      "sura": 37,
      "verse": 8,
      "text": "Maranéhna (sétan-sétan téh) teu bisa ngadéngékeun (gunem caturna) para malaikat jeung maranéhna dibalédogan ti unggal juru,"
    },
    {
      "sura": 37,
      "verse": 9,
      "text": "keur ngusir maranéhna. Pikeun maranéhna siksaan nu langgeng (di ahérat),"
    },
    {
      "sura": 37,
      "verse": 10,
      "text": "kajaba (sétan) nu maling-maling gunem catur, mangka manéhna diudag ku béntang nu baranang."
    },
    {
      "sura": 37,
      "verse": 11,
      "text": "Ku kituna, pék geura tanyakeun ka maranéhna (kaom musrikin Mekah), “Naha maranéhna (manusa) téh mahluk nu leuwih hésé diciptakeun, atawa mahluk nu séjénna (langit, bumi, jeung lianna) anu geus diciptakeun ku Kami?” Sabenerna Kami geus nyiptakeun (karuhun) maranéhna (Adam) tina taneuh liket."
    },
    {
      "sura": 37,
      "verse": 12,
      "text": "Malahan hidep (Muhammad) jadi ngarasa héran (kana kaingkaran maranéhna) jeung maranéhna terus-terusan ngahinakeun (hidep)."
    },
    {
      "sura": 37,
      "verse": 13,
      "text": "Upama diélingan, maranéhna henteu daék narima."
    },
    {
      "sura": 37,
      "verse": 14,
      "text": "Upama nempo hiji tanda (kaagungan Allah atawa benerna Muhammad), maranéhna malah ngageuhgeuykeun."
    },
    {
      "sura": 37,
      "verse": 15,
      "text": "Maranéhna nyarita. “Ieu téh taya lian ngan saukur sihir nu nyata.”"
    },
    {
      "sura": 37,
      "verse": 16,
      "text": "Upama geus paéh jeung geus jadi taneuh, sarta geus jadi tulang-taléng, naha bener urang téh bakal dihudangkeun (deui)?"
    },
    {
      "sura": 37,
      "verse": 17,
      "text": "Naha karuhun urang nu geus ti heula ogé (bakal dihudangkeun deui)?”"
    },
    {
      "sura": 37,
      "verse": 18,
      "text": "Pék caritakeun ku hidep (Muhammad), “Enya, jeung maranéh (saenyana) aya dina kahinaan.”"
    },
    {
      "sura": 37,
      "verse": 19,
      "text": "Saleresna éta hudang tina kubur téh ngan ukur ku sakali nyentak baé, nya maranéhna saharita kénéh (hudang tina kubur) nénjo (naon nu keur kajadian).”"
    },
    {
      "sura": 37,
      "verse": 20,
      "text": "Pok téh maranéhna nyarita kieu, “Duh cilaka urang, ieu geuning poé wawales téh!”"
    },
    {
      "sura": 37,
      "verse": 21,
      "text": "Nya ieu pisan poé kaputusan 760) nu salila ieu ku maranéhna dianggap ngan saukur kabohongan."
    },
    {
      "sura": 37,
      "verse": 22,
      "text": "(Diparéntahkeun ka malaikat). “Kumpulkeun jalma anu dolim jeung babaturanana, sarta sesembahan-sesembahan nu baheula ku maranéhna sok disembah"
    },
    {
      "sura": 37,
      "verse": 23,
      "text": "salian ti Allah, tuluy tuduhkeun ka jalan naraka."
    },
    {
      "sura": 37,
      "verse": 24,
      "text": "Tahan heula maranéhna (di tempat pangeureunan). Sabenerna maranéhna téh rék ditanya (ngeunaan kayakinan jeung paripolahna).”"
    },
    {
      "sura": 37,
      "verse": 25,
      "text": "(Maranéhna tuluy dijejeléh), “Kunaon maranéh henteu silih tulungan?”"
    },
    {
      "sura": 37,
      "verse": 26,
      "text": "Malah maranéh dina éta poé téh pasrah sumerah (kana kaputusan Allah)."
    },
    {
      "sura": 37,
      "verse": 27,
      "text": "Sabagian ti antara maranéhna nyanghareupan ka sabagian deui tuluy silih teumbleuhkeun."
    },
    {
      "sura": 37,
      "verse": 28,
      "text": "(Panganut-panganutna) maranéhna nyarita (ka dedengkot-dedengkotna), “Sabenerna nya maranéh nu baheula sok ngadatangan kuring saréréa ti beulah katuhu.” 761)"
    },
    {
      "sura": 37,
      "verse": 29,
      "text": "(Dedengkot-dedengkot) maranéhna ngajawab, “(Henteu,) puguh sabenerna mah maranéh nu embung jadi jalma mu’min téh."
    },
    {
      "sura": 37,
      "verse": 30,
      "text": "(Sabenerna) kuring saréréa teu pisan-pisan boga kakawasaan ka maranéh, malah sebenerna mah maranéh kaom nu ngarempak wates."
    },
    {
      "sura": 37,
      "verse": 31,
      "text": "Ku kituna, nya pantes putusan (siksa) Pangéran tumiba ka urang. Sabenerna urang téh pasti bakal ngarasakeun (éta siksaan)."
    },
    {
      "sura": 37,
      "verse": 32,
      "text": "Kami (ngaku) geus nyasarkeun maranéh. Sabenerna urang saréréa téh jalma-jalma nu sasar.”"
    },
    {
      "sura": 37,
      "verse": 33,
      "text": "Sabenerna dina éta poé téh maranéhna babarengan ngarasakeun siksa."
    },
    {
      "sura": 37,
      "verse": 34,
      "text": "Sabenerna kieu pisan Kami males ka jalma-jalma nu doraka téh."
    },
    {
      "sura": 37,
      "verse": 35,
      "text": "Sabenerna baheula maranéhna waktu dicaritakeun “lā ilāha illallāh” (teu aya Pangéran anging ti Allah), maranéhna nyombongkeun dirina sorangan,"
    },
    {
      "sura": 37,
      "verse": 36,
      "text": "Maranéhna nyarita, “Naha kuring saréréa téh kudu ninggalkeun pangéran-pangéran kuring saréréa ku sabab tukang sa’ir nu gélo?”"
    },
    {
      "sura": 37,
      "verse": 37,
      "text": "Padalah anjeunna (Muhammad) datang bari mawa bebeneran jeung ngaenyakeun para rasul (nu ti heula)"
    },
    {
      "sura": 37,
      "verse": 38,
      "text": "Sabenerna maranéh bakal ngarasakeun siksa nu kacida nyerina."
    },
    {
      "sura": 37,
      "verse": 39,
      "text": "Maranéh moal diwales anging tina naon nu ku maranéh geus dipilampah."
    },
    {
      "sura": 37,
      "verse": 40,
      "text": "Tapi hamba-hamba Allah nu dibersihkeun (tina dosa),"
    },
    {
      "sura": 37,
      "verse": 41,
      "text": "aranjeunna dibéré rejeki nu geus ditangtukeun,"
    },
    {
      "sura": 37,
      "verse": 42,
      "text": "(nyaéta) bubuahan. Aranjeunna téh jalma-jalma anu dimulyakeun,"
    },
    {
      "sura": 37,
      "verse": 43,
      "text": "di jero sawarga-sawarga anu pinuh ku kani’matan."
    },
    {
      "sura": 37,
      "verse": 44,
      "text": "(Maranéhna diuk) pahareup-hareup di luhur dipan."
    },
    {
      "sura": 37,
      "verse": 45,
      "text": "Ka aranjeunna diiderkeun gelas (anu dieusi cai) tina cinyusu (sawarga)."
    },
    {
      "sura": 37,
      "verse": 46,
      "text": "(Warnana) bodas nyacas jeung rasana ngeunah keur jalma-jalma nu nginum."
    },
    {
      "sura": 37,
      "verse": 47,
      "text": "Éta cai téh teu matak weureu jeung moal matak mabok ku lantaran nginum éta cai."
    },
    {
      "sura": 37,
      "verse": 48,
      "text": "Di sagigireun aranjeunna aya (widadari-widadari) nu satia, satuhu, tur éndah panonna."
    },
    {
      "sura": 37,
      "verse": 49,
      "text": "(Warna kulit) maranéhna téh lir ibarat (warna) endog nu diteundeun bari dipusti-pusti."
    },
    {
      "sura": 37,
      "verse": 50,
      "text": "Tuluy sabagian ti aranjeunna nyanghareup ka sabagian nu lain, bari silih patanya."
    },
    {
      "sura": 37,
      "verse": 51,
      "text": "Salah saurang ti antara aranjeunna nyarita, “Saenyana baheula (waktu di dunya) kuring boga hiji batur"
    },
    {
      "sura": 37,
      "verse": 52,
      "text": "anu nyarita kieu, ‘Naha enya manéh téh kaasup jalma-jalma nu ngabenerkeun (kana poé dihudangkeun)?"
    },
    {
      "sura": 37,
      "verse": 53,
      "text": "Upama urang geus maot jeung geus jadi taneuh sarta jadi tulang-taléng, naha enya urang téh bener-bener (bakal dihudangkeun) deui pikeun diwales?’”"
    },
    {
      "sura": 37,
      "verse": 54,
      "text": "Anjeunna (pangeusi sawarga) nyarita deui, “Naha anjeun hayang nempo ka éta (sobat kuring)?”"
    },
    {
      "sura": 37,
      "verse": 55,
      "text": "Tuluy anjeunna téh nempo, bréh nempo baturna téa aya di tengah-tengah naraka Jahim."
    },
    {
      "sura": 37,
      "verse": 56,
      "text": "Pok anjeunna (pangeusi sawarga) nyarita, “Demi Allah, sabenerna méh baé manéh téh nyilakakeun kuring."
    },
    {
      "sura": 37,
      "verse": 57,
      "text": "Lamun lain lantaran rahmat Pangéran kuring mah, tangtu kuring téh kaasup kana salah saurang nu diséréd (ka naraka).”"
    },
    {
      "sura": 37,
      "verse": 58,
      "text": "Pangeusi sawarga nyarita ka sasamana,) “Naha urang téh moal maot,"
    },
    {
      "sura": 37,
      "verse": 59,
      "text": "kajaba maot urang nu mimiti (waktu di dunya) jeung urang téh moal disiksa (sanggeusna urang asup ka sawarga)?”"
    },
    {
      "sura": 37,
      "verse": 60,
      "text": "Sabenerna nya ieu pisan kaunggulan anu kacida gedéna téh."
    },
    {
      "sura": 37,
      "verse": 61,
      "text": "Pikeun (kaunggulan) nu sarupa kieu, mangka samistina mah kudu migawé amal jalma-jalma nu sanggup migawé amal."
    },
    {
      "sura": 37,
      "verse": 62,
      "text": "Naha (idangan sawarga) éta nu leuwih hadé atawa tangkal Zaqqūm (minangka idangan naraka)?"
    },
    {
      "sura": 37,
      "verse": 63,
      "text": "Sabenerna Kami ngajadikeun tangkal Zaqqūm minangka siksaan nu rongkah pikeun jalma-jalma dolim."
    },
    {
      "sura": 37,
      "verse": 64,
      "text": "Sabenerna éta téh tangkal nu kaluar ti dasar naraka Jahim."
    },
    {
      "sura": 37,
      "verse": 65,
      "text": "Mayangna lir hulu-hulu sétan."
    },
    {
      "sura": 37,
      "verse": 66,
      "text": "Sabenerna maranéhna ngahakanan sawaréhna tina éta (buah tangkal Zaqqūm) nepi ka beuteung-beuteungna pinuh ku éta (buah)."
    },
    {
      "sura": 37,
      "verse": 67,
      "text": "Ėstu, sanggeusna ngahakan (buah Zaqqūm), maranéhna dibéré inuman nu dicampur jeung cai nu kacida panasna."
    },
    {
      "sura": 37,
      "verse": 68,
      "text": "Pasti, tempat pangbalikan maranéhna téh ngan ka naraka Jahim."
    },
    {
      "sura": 37,
      "verse": 69,
      "text": "Sabenerna maranéhna manggihan yén karuhun-karuhunna téh geus sasar."
    },
    {
      "sura": 37,
      "verse": 70,
      "text": "Maranéhna gagancangan nuturkeun tapak lacak (karuhun-karuhun) maranéhna."
    },
    {
      "sura": 37,
      "verse": 71,
      "text": "Sabenerna geus sasar saméméh maranéhna (suku Qurés) lolobana jalma-jalma nu ti heula."
    },
    {
      "sura": 37,
      "verse": 72,
      "text": "Sabenerna Kami geus ngutus (rasul-rasul) nu méré pépéling di tengah maranéhna."
    },
    {
      "sura": 37,
      "verse": 73,
      "text": "Mangka, pék geura perhatikeun kumaha sabenerna panungtungan jalma-jalma nu geus dibéré pépéling,"
    },
    {
      "sura": 37,
      "verse": 74,
      "text": "kajaba hamba-hamba Allah anu disucikeun (tina dosa)."
    },
    {
      "sura": 37,
      "verse": 75,
      "text": "Sabenerna Nuh geus ngadoa ka Kami, mangka ngan Kami anu panghadé-hadéna ngaijabah doa."
    },
    {
      "sura": 37,
      "verse": 76,
      "text": "Kami geus nyalametkeun anjeunna (Nuh) tur golonganana tina balai anu kacida rongkahna."
    },
    {
      "sura": 37,
      "verse": 77,
      "text": "Kami geus ngajadikeun anak incuna jadi jalma-jalma anu neruskan turunanana."
    },
    {
      "sura": 37,
      "verse": 78,
      "text": "Kami ngalanggengkeun pikeun Nuh (pangalem) ti golongan jalma-jalma nu datang pandeuri."
    },
    {
      "sura": 37,
      "verse": 79,
      "text": "Salam raharja pikeun Nuh di sakumna alam."
    },
    {
      "sura": 37,
      "verse": 80,
      "text": "Tah kitu Kami males ka jalma-jalma nu milampah kahadéan."
    },
    {
      "sura": 37,
      "verse": 81,
      "text": "Sabenerna Nuh kaasup golongan hamba-hamba Kami nu iman."
    },
    {
      "sura": 37,
      "verse": 82,
      "text": "Tuluy Kami ngéremkeun jalma-jalma nu séjénna."
    },
    {
      "sura": 37,
      "verse": 83,
      "text": "Sabenerna Ibrahim téh kaasup golonganana (Nuh). 762)"
    },
    {
      "sura": 37,
      "verse": 84,
      "text": "(Sing inget) nalika anjeunna (Ibrahim) ngadeuheus ka Pangéran kalayan haté nu suci beresih. 763)"
    },
    {
      "sura": 37,
      "verse": 85,
      "text": "(Sing inget) nalika anjeunna (Ibrahim) nyarita ka bapana jeung ka kaomna, “Naon anu disembah ku aranjeun téh?"
    },
    {
      "sura": 37,
      "verse": 86,
      "text": "Naha aranjeun ngaharepkeun kabohongan ku nyieun sesembahan salian ti Allah?"
    },
    {
      "sura": 37,
      "verse": 87,
      "text": "Sabenerna kumaha anggapan aranjeun ngeunaan Pangéran sakumna alam téh?”"
    },
    {
      "sura": 37,
      "verse": 88,
      "text": "Tuluy anjeunna (Ibrahim) sarérétan nempo kana béntang-béntang."
    },
    {
      "sura": 37,
      "verse": 89,
      "text": "Tuluy anjeunna (Ibrahim) nyarita, “Sabenerna kuring téh gering.” 764)"
    },
    {
      "sura": 37,
      "verse": 90,
      "text": "Tuluy maranéhna ngabalieur ti anjeunna (Ibrahim), bari ninggalkeun."
    },
    {
      "sura": 37,
      "verse": 91,
      "text": "Tuluy anjeunna (Ibrahim) indit rerencepan ka tempat berhala-berhala maranéhna sarta nyarita, “Naha maranéh (hé berhala-berhala) teu baranghakan?"
    },
    {
      "sura": 37,
      "verse": 92,
      "text": "Ku naon maranéh téh bet henteu ngajawab?”"
    },
    {
      "sura": 37,
      "verse": 93,
      "text": "Tuluy disanghareupan éta (berhala-berhala) bari neunggeulan berhala-berhala ku leungeun katuhuna."
    },
    {
      "sura": 37,
      "verse": 94,
      "text": "Tuluy maranéhna (kaomna) ngabring ngajugjug anjeunna (Ibrahim) kalayan gagancangan."
    },
    {
      "sura": 37,
      "verse": 95,
      "text": "Anjeunna (Ibrahim) nyarita, “Naha pantes aranjeun nyembah patung-patung nu diukir ku aranjeun sorangan?"
    },
    {
      "sura": 37,
      "verse": 96,
      "text": "Padahal Allah anu nyiptakeun aranjeun jeung rupa-rupa nu ku aranjeun dipigawé!”"
    },
    {
      "sura": 37,
      "verse": 97,
      "text": "Maranéhna nyarita, “Buru adegkeun hiji wangunan pikeun (ngaduruk) Ibrahim, tuluy alungkeun manéhna kana éta seuneu nu ngabebela!”"
    },
    {
      "sura": 37,
      "verse": 98,
      "text": "Maranéhna rék nyieun tipu daya ku cara (ngaduruk) anjeunna, tapi Kami ngajadikeun maranéhna (kaom Ibrahim) jadi jalma-jalma anu hina."
    },
    {
      "sura": 37,
      "verse": 99,
      "text": "Ibrahim nyarita, “Sabenerna kuring rék indit ngadeuheus ka Pangéran kuring. Mantenna bakal maparin pituduh ka kuring."
    },
    {
      "sura": 37,
      "verse": 100,
      "text": "Nun Gusti Pangéran abdi, mugi Gusti maparin kurnia ka abdi (turunan) nu kalebet jalma-jalma nu soléh.”"
    },
    {
      "sura": 37,
      "verse": 101,
      "text": "Mangka, Kami méré béja pikabungaheun ka anjeunna ku (lahirna) hiji anak nu kacida santunna (Ismail)."
    },
    {
      "sura": 37,
      "verse": 102,
      "text": "Nya waktu éta putra nepi (kana umurna) geus bisa usaha babarengan jeung anjeunna, (Ibrahim) nyarios, “Anaking, sabenerna bapa ningal dina impian yén bapa bener-bener meuncit hidep. Cing pikiran, kumaha putusan hidep?” Anjeunna (Ismail) ngajawab, “Nun bapa, mangga laksanakeun sagala rupi anu dipiwarangkeun (ku Allah) ka bapa. Insya Allah, jaga bapa bakal mendakan kaayaan abdi kalebet jalmi-jalmi nu sabar.”"
    },
    {
      "sura": 37,
      "verse": 103,
      "text": "Waktu duanana geus sumerah diri jeung (Ibrahim) geus ngagolérkeun putrana dina luhur gundukan (pikeun ngalaksanakeun paréntah Allah),"
    },
    {
      "sura": 37,
      "verse": 104,
      "text": "Kami nyauran ka anjeunna, “Hé Ibrahim,"
    },
    {
      "sura": 37,
      "verse": 105,
      "text": "tétéla hidep geus ngabenerkeun kana éta impian.” 765) Sabenerna nya kitu Kami males ka jalma-jalma nu milampah kahadéan."
    },
    {
      "sura": 37,
      "verse": 106,
      "text": "Sabenerna ieu téh  cocoba anu nyata."
    },
    {
      "sura": 37,
      "verse": 107,
      "text": "Kami geus nebus anjeunna (Ismail) ku peupeuncitan anu gedé (domba nu lintuh). 766)"
    },
    {
      "sura": 37,
      "verse": 108,
      "text": "Kami ngalanggengkeun pikeun Ibrahim (pangalem nu hadé) di golongan jalma-jalma nu datang pandeuri,"
    },
    {
      "sura": 37,
      "verse": 109,
      "text": "Salam raharja pikeun Ibrahim."
    },
    {
      "sura": 37,
      "verse": 110,
      "text": "Tah kitu pisan Kami males ka jalma-jalma nu milampah kahadéan."
    },
    {
      "sura": 37,
      "verse": 111,
      "text": "Sabenerna anjeunna téh kaasup hamba-hamba Kami nu mu’min."
    },
    {
      "sura": 37,
      "verse": 112,
      "text": "Kami méré béja pikabungahéun ka anjeunna ngeunaan (bakal lahirna) Ishaq, hiji nabi anu kaasup jalma-jalma nu soléh."
    },
    {
      "sura": 37,
      "verse": 113,
      "text": "Kami ogé geus ngalimpahkeun kaberkahan pikeun anjeunna (Ibrahim) jeung Ishaq. Ti antara katurunanana aya nu milampah kahadéan jeung aya (ogé) anu terang-terangan milampah dolim ka dirina sorangan."
    },
    {
      "sura": 37,
      "verse": 114,
      "text": "Tétéla Kami bener-bener geus ngurniakeun ni’mat ka Musa jeung Harun."
    },
    {
      "sura": 37,
      "verse": 115,
      "text": "Kami ogé geus nyalametkeun aranjeunna duaan jeung kaomna tina balai nu kacida gedéna."
    },
    {
      "sura": 37,
      "verse": 116,
      "text": "Kami ogé geus nulungan aranjeunna duaan nepi ka jadi jalma-jalma nu unggul."
    },
    {
      "sura": 37,
      "verse": 117,
      "text": "Kami ogé geus ngurniakeun ka aranjeunna duaan Kitab anu kacida jéntréna (Torét)."
    },
    {
      "sura": 37,
      "verse": 118,
      "text": "Kami ogé geus ngabingbing aranjeunna duaan kana jalan anu lempeng."
    },
    {
      "sura": 37,
      "verse": 119,
      "text": "Kami ogé geus ngalanggengkeun pikeun aranjeunna duaan (pangalem nu hadé) ti golongan jalma-jalma nu datang pandeuri."
    },
    {
      "sura": 37,
      "verse": 120,
      "text": "Salam raharja pikeun Musa jeung Harun."
    },
    {
      "sura": 37,
      "verse": 121,
      "text": "Tah kitu pisan Kami males ka jalma-jalma anu milampah kahadéan."
    },
    {
      "sura": 37,
      "verse": 122,
      "text": "Sabenerna aranjeunna duaan téh kaasup hamba-hamba Kami anu mu’min."
    },
    {
      "sura": 37,
      "verse": 123,
      "text": "Sabenerna Ilyas téh kaasup salah saurang ti para rasul."
    },
    {
      "sura": 37,
      "verse": 124,
      "text": "(Sing inget) nalika anjeunna nyarita ka kaomna, “Naha aranjeun téh bet henteu takwa ka Allah?"
    },
    {
      "sura": 37,
      "verse": 125,
      "text": "Naha pantes aranjeun nyembah Ba’lan 767) jeung ninggalkeun nu panghadé-hadéna nyiptakeun,"
    },
    {
      "sura": 37,
      "verse": 126,
      "text": "(nyaéta) Allah Pangéran aranjeun jeung Pangéran karuhun-karuhun aranjeun nu ti heula?”"
    },
    {
      "sura": 37,
      "verse": 127,
      "text": "Tuluy maranéhna ngabohongkeun ka anjeunna (Ilyas). Saenyana maranéhna téh pasti bakal diséréd (ka naraka),"
    },
    {
      "sura": 37,
      "verse": 128,
      "text": "kajaba hamba-hamba Allah nu pinilih."
    },
    {
      "sura": 37,
      "verse": 129,
      "text": "Kami ngalanggengkeun pikeun Ilyas (pangalem nu hadé) di golongan jalma-jalma nu datang pandeuri."
    },
    {
      "sura": 37,
      "verse": 130,
      "text": "Salam raharja pikeun Ilyas."
    },
    {
      "sura": 37,
      "verse": 131,
      "text": "Tah kitu sabenerna Kami males ka jalma-jalma nu milampah kahadéan."
    },
    {
      "sura": 37,
      "verse": 132,
      "text": "Sabenerna anjeunna (Ilyas) kaasup hamba-hamba Kami nu mu’min."
    },
    {
      "sura": 37,
      "verse": 133,
      "text": "Sabenerna Lut téh kaasup salah saurang ti para rasul."
    },
    {
      "sura": 37,
      "verse": 134,
      "text": "(Sing inget) waktu Kami nyalametkeun anjeunna tur sakabéh wadyabaladna,"
    },
    {
      "sura": 37,
      "verse": 135,
      "text": "kajaba hiji awéwé kolot (pamajikanana) nu kaasup golongan (jalma-jalma kapir) nu tinggaleun."
    },
    {
      "sura": 37,
      "verse": 136,
      "text": "Tuluy Kami ngabinasakeun jalma-jalma nu lianna."
    },
    {
      "sura": 37,
      "verse": 137,
      "text": "Sabenerna maranéhna (pangeusi Mekah) téh rék ngaliwatan (tapak-tapak kaancuran) maranéhna dina wanci isuk-isuk"
    },
    {
      "sura": 37,
      "verse": 138,
      "text": "jeung dina wanci ti peuting. Ku kituna, naha atuh maranéh téh teu ngagunakeun akal?"
    },
    {
      "sura": 37,
      "verse": 139,
      "text": "Sabenerna Yunus téh kaasup salah saurang ti para rasul."
    },
    {
      "sura": 37,
      "verse": 140,
      "text": "(Sing inget) nalika anjeunna (Yunus) lumpat 768)  ngajugjug parahu anu pinuh (ku muatan)."
    },
    {
      "sura": 37,
      "verse": 141,
      "text": "Tuluy anjeunna téh milu kabawa diundi 769) jeung kaasup jalma-jalma anu éléh dina éta (undian)."
    },
    {
      "sura": 37,
      "verse": 142,
      "text": "Anjeunna (Yunus) dilegleg ku lauk gedé, bari dina kaayaan keur migawé laku lampah nu dicawad. 770)"
    },
    {
      "sura": 37,
      "verse": 143,
      "text": "Lamun anjeunna teu kaasup jalma-jalma anu loba nyucikeun (tasbéh) ka Allah mah,"
    },
    {
      "sura": 37,
      "verse": 144,
      "text": "tangtu anjeunna bakal tetep dina beuteung (lauk) nepi ka poé dihudangkeun (tina kubur)."
    },
    {
      "sura": 37,
      "verse": 145,
      "text": "Tuluy Kami ngalungkeun anjeunna (tina sungut lauk) ka basisir anu taneuhna angar, bari anjeunna téh (keur) gering."
    },
    {
      "sura": 37,
      "verse": 146,
      "text": "Kami tuluy nuwuhkeun keur anjeunna hiji tangkal sabangsaning waluh."
    },
    {
      "sura": 37,
      "verse": 147,
      "text": "Kami ngutus anjeunna (Yunus) ka saratus rébu (manusa) atawa leuwih."
    },
    {
      "sura": 37,
      "verse": 148,
      "text": "Mangka, maranéhna téh iman. Ku lantaran kitu, Kami méré kani’matan hurip pikeun maranéhna nepi ka wanci anu geus ditangtukeun."
    },
    {
      "sura": 37,
      "verse": 149,
      "text": "Pék tanyakeun ku hidep (Muhammad) ka maranéhna (jalma-jalma kapir Mekah), “Naha anak-anak awéwé pikeun Pangeran aranjeun, sedengkeun anak laki-laki pikeun aranjeun? 771)"
    },
    {
      "sura": 37,
      "verse": 150,
      "text": "Atawa Kami nyiptakeun para malaikat téh awéwé, bari maranéhna téh nyaksian?”"
    },
    {
      "sura": 37,
      "verse": 151,
      "text": "Sing inget yén sabenerna maranéhna téh kalayan kabohonganana nyarita kieu,"
    },
    {
      "sura": 37,
      "verse": 152,
      "text": "Allah téh kagungan putra.” Sabenerna maranéhna téh bener-bener jalma-jalma nu ngabohong."
    },
    {
      "sura": 37,
      "verse": 153,
      "text": "Naha Mantenna (Allah) téh leuwih milih anak-anak awéwé tibatan anak-anak lalaki?"
    },
    {
      "sura": 37,
      "verse": 154,
      "text": "Naha kunaon maranéh téh? Kumaha (carana) maranéh netepkeunana?"
    },
    {
      "sura": 37,
      "verse": 155,
      "text": "Naha maranéh téh bet teu mikir?"
    },
    {
      "sura": 37,
      "verse": 156,
      "text": "Atawa maranéh téh boga bukti nu jelas?"
    },
    {
      "sura": 37,
      "verse": 157,
      "text": "(Lamun jiga kitu), geura pék bawa kitab maranéh, mun enya mah maranéh téh jalma-jalma anu bener."
    },
    {
      "sura": 37,
      "verse": 158,
      "text": "Maranéhna ngayakeun (jijieunan) nasab (kulawarga) antara Mantenna (Allah) jeung jin. Padahal jin-jin mah saenyana nyahoeun yén maranéhna téh bakal diséréd (kana jero naraka)."
    },
    {
      "sura": 37,
      "verse": 159,
      "text": "Mahasuci Allah tina sagala rupi nu ku maranéhna disipatkeun,"
    },
    {
      "sura": 37,
      "verse": 160,
      "text": "iwal ti hamba-hamba Allah 772) nu pinilih."
    },
    {
      "sura": 37,
      "verse": 161,
      "text": "Sabenerna maranéh jeung sakabéh nu ku maranéh disembah téh,"
    },
    {
      "sura": 37,
      "verse": 162,
      "text": "moal pisan-pisan bisa nyasarkeun (sanajan saurang ogé) ka Allah,"
    },
    {
      "sura": 37,
      "verse": 163,
      "text": "iwal ti jalma-jalma nu pasti bakal asup kana naraka jahim."
    },
    {
      "sura": 37,
      "verse": 164,
      "text": "Henteu aya saurang ogé ti antara kuring saréréa (malaikat), kajaba masing-masing miboga kalungguhan nu geus tangtu."
    },
    {
      "sura": 37,
      "verse": 165,
      "text": "Sabenerna kuring saréréa salawasna bérés ngajéjér dina barisan (sajeroning ngalaksanakeun paréntah Allah)."
    },
    {
      "sura": 37,
      "verse": 166,
      "text": "Sabenerna kuring saréréa (malaikat) bener-bener mayeng tasbéh (muji ka Allah)."
    },
    {
      "sura": 37,
      "verse": 167,
      "text": "Saenyana maranéhna (jalma-jalma kapir Mekah) téh kungsi nyarita kieu,"
    },
    {
      "sura": 37,
      "verse": 168,
      "text": "“Lamun seug ti antara urang saréréa aya pépéling (kitab-kitab nu diturunkeun) ka jalma-jalma nu ti heula,"
    },
    {
      "sura": 37,
      "verse": 169,
      "text": "tangtu urang saréréa bakal jadi hamba-hamba Allah nu pinilih.”"
    },
    {
      "sura": 37,
      "verse": 170,
      "text": "Tapi nyatana maranéhna kalah ka ingkar kana éta (Al-Qur’an), nya engké ogé maranéhna bakal nyaho (akibat keingkaranana)."
    },
    {
      "sura": 37,
      "verse": 171,
      "text": "Sabenerna geus tetep jangji Kami pikeun hamba-hamba Kami nu jadi rasul,"
    },
    {
      "sura": 37,
      "verse": 172,
      "text": "(nyaéta) aranjeunna pasti bakal meunang pitulung"
    },
    {
      "sura": 37,
      "verse": 173,
      "text": "jeung sabenerna nya wadyabalad Kami 773) nu pasti unggul."
    },
    {
      "sura": 37,
      "verse": 174,
      "text": "Mangka, sok hidep (Muhammad) ngabalieur ti maranéhna, nepi ka datangna waktu nu geus ditangtukeun, 774)"
    },
    {
      "sura": 37,
      "verse": 175,
      "text": "Pék geura tingali ku hidep maranéhna. Mangka, jaga maranéhna bakal nempo (éta siksaan)."
    },
    {
      "sura": 37,
      "verse": 176,
      "text": "Naha maranéhna téh ménta sangkan siksaan Kami digancangkeun?"
    },
    {
      "sura": 37,
      "verse": 177,
      "text": "Nya upama éta siksaan téh turun di buruan maranéhna, mangka kacida goréngna wanci subuh pikeun jalma-jalma nu geus diélingan téh. 775)"
    },
    {
      "sura": 37,
      "verse": 178,
      "text": "Pék geura ngabalieur hidep ti maranéhna, nepi ka datangna waktu nu geus ditangtukeun."
    },
    {
      "sura": 37,
      "verse": 179,
      "text": "Pék geura tingali ku hidep maranéhna. Mangka, jaga maranéhna bakal nempo (éta siksaan)."
    },
    {
      "sura": 37,
      "verse": 180,
      "text": "Mahasuci Pangéran hidep, Pangéran nu ngagaduhan kamulyaan tina naon baé nu ku maranéhna disipatkeun (ka Mantenna)."
    },
    {
      "sura": 37,
      "verse": 181,
      "text": "Salam raharja pikeun para rasul."
    },
    {
      "sura": 37,
      "verse": 182,
      "text": "Sadaya puji kagungan Allah, Pangéran sakumna alam."
    },
    {
      "sura": 38,
      "verse": 1,
      "text": "Sāḍ, 776) demi Al-Qur’an anu ngandung pépéling."
    },
    {
      "sura": 38,
      "verse": 2,
      "text": "Tapi jalma-jalma kapir (dina kaayaaan) kasombongan jeung mumusuhan."
    },
    {
      "sura": 38,
      "verse": 3,
      "text": "Loba pisan umat saméméh maranéhna ku Kami dibinasakeun, tuluy maranéhna ménta tulung (waktu siksaan datang), padahal (harita) téh lain waktuna pikeun lumpat nyalamatkeun diri."
    },
    {
      "sura": 38,
      "verse": 4,
      "text": "Maranéhna héraneun sabab geus datang ka maranéhna hiji jalma anu méré pépéling (rasul) ti kaom maranéhna sorangan. Jalma-jalma kapir geus ngomong, “Tah jalma ieu téh tukang sihir anu loba pisan bohongna."
    },
    {
      "sura": 38,
      "verse": 5,
      "text": "Naha manéhna téh ngajadikeun éta pangéran-pangéran (nu loba) téh (jadi) Pangéran nu tunggal? Sabenerna ieu téh  perkara anu kacida anéhna.”"
    },
    {
      "sura": 38,
      "verse": 6,
      "text": "Tuluy pamingpin-pamingpin maranéhna indit (bari ngomong), “Geura indit maranéh jeung tetep kudu (nyembah) sesembahan-sesembahan maranéh. Sabenerna éta téh perkara anu bener-bener dipiharep. 777)"
    },
    {
      "sura": 38,
      "verse": 7,
      "text": "Kuring saréréa teu kungsi ngadéngé perkara nu kieu dina agama nu pangahirna, 778) anu nganggap (tunggalna Allah). Ieu téh taya lian ngan (bohong) anu dijeun-jieun."
    },
    {
      "sura": 38,
      "verse": 8,
      "text": "Ku naon atuh Al-Qur'an téh bet diturunkeun ka manéhna ti golongan urang saréréa?” Sabenerna maranéhna téh mangmang kana Kitab Kami, tapi maranéhna (mangmang sabab) can ngarasakeun siksaan Kami."
    },
    {
      "sura": 38,
      "verse": 9,
      "text": "Atawa naha maranéhna téh ngabogaan gudang rahmat ti Pangéran hidep Nu Mahagagah (tur) Maha Jembar-pangampura?"
    },
    {
      "sura": 38,
      "verse": 10,
      "text": "Atawa naha maranéhna boga karajaan langit jeung bumi tur sakabéh nu aya di antarana? (Lamun enya,) antep baé maranéhna sina naék kana tarajé-tarajé (ka langit)."
    },
    {
      "sura": 38,
      "verse": 11,
      "text": "Wadyabalad nu aya di dinya ti golongan anu sakongkol (pikeun ngéléhkeun Rasul) pasti bakal diéléhkeun. 779)"
    },
    {
      "sura": 38,
      "verse": 12,
      "text": "Saméméh maranéhna, kaom Nuh, ‘Ad, jeung kaom Fir’aun anu boga wadyabalad nu kacida lobana (ogé) geus ngabohongkeun (ka para rasul)."
    },
    {
      "sura": 38,
      "verse": 13,
      "text": "(Kitu deui) Samud, kaom Lut, tur pangeusi nagri ‘Aikah. 780) Maranéhna golongan-golongan anu sakongkol (pikeun ngalawan ka para rasul)."
    },
    {
      "sura": 38,
      "verse": 14,
      "text": "Maranéhna kabéh taya lian ngan ngabohongkeun ka para rasul. Ku kituna, pantes maranéhna ngarasakeun siksaan Kami."
    },
    {
      "sura": 38,
      "verse": 15,
      "text": "Teu aya nu didago-dago ku maranéhna iwal ti hiji sentakan wungkul nu sama sakali taya penyelang. 781)"
    },
    {
      "sura": 38,
      "verse": 16,
      "text": "Maranéhna nyarita, “Nun Gusti Pangéran abdi sadaya, mugi Gusti ngaénggalkeun kanggo abdi sadaya siksaan (anu parantos disiapkeun) sateuacan dinten balitungan.”"
    },
    {
      "sura": 38,
      "verse": 17,
      "text": "Sing sabar kana sagala anu diomongkeun ku maranéhna jeung sing inget ka hamba Kami, Dawud, anu boga kakuatan. Sabenerna anjeunna téh sok mulang (ka Allah)."
    },
    {
      "sura": 38,
      "verse": 18,
      "text": "Sabenerna Kami anu geus nundukkeun gunung-gunung sangkan maca tasbéh babarengan jeung anjeunna (Dawud) dina waktu soré jeung isuk-isuk."
    },
    {
      "sura": 38,
      "verse": 19,
      "text": "(Kami geus nundukkeun ogé) manuk-manuk anu keur kumpul. Sakabéhna (gunung jeung manuk) téh kacida ta’atna ka Dawud."
    },
    {
      "sura": 38,
      "verse": 20,
      "text": "Kami nguatkeun ogé karajaanana sarta ngurniakeun hikmah (kanabian) ka anjeunna sarta kawijaksanaan dina mutuskeun perkara."
    },
    {
      "sura": 38,
      "verse": 21,
      "text": "Naha geus nepi ka hidep (Muhammad) béja ngeunaan dua jalma anu paraséa waktu maranéhna naék kana témbok mihrob?"
    },
    {
      "sura": 38,
      "verse": 22,
      "text": "(Nyaéta) waktu maranéhna asup nepungan Dawud. Anjeunna kagéteun ku (kadatangan) maranéhna. Maranéhna nyarita, “Salira ulah sieun! (Abdi) duaan téh nuju paraséa. Salah sawios ti kuring midamel dolim ka nu lian. Ku kituna, geura putuskeun hukum di antara abdi duaan kalayan putusan anu hak, sarta mugi salira ulah nyimpang tina bebeneran, sareng mugi salira nuduhkeun ka abdi duaan kana jalan anu lempeng.”"
    },
    {
      "sura": 38,
      "verse": 23,
      "text": "(Salah saurangna nyarita,) “Saleresna ieu téh dulur abdi. Manéhna gaduheun domba bikang salapan puluh salapan. Sedengkeun abdi gaduh domba bikang mung hiji-hijina.” Tuluy manéhna nyarita, “Geura kadieukeun éta domba téh keur kuring! Manéhna ngéléhkeun abdi dina ieu papaséaan.”"
    },
    {
      "sura": 38,
      "verse": 24,
      "text": "Dawud nyarita, “Sabenerna manéhna téh geus aniaya ka anjeun alatan ménta domba bikang ka anjeun sangkan (dihijikeun) kana domba-domba bikangna. Sabenerna mah lolobana jalma-jalma nu nyieun sarékat téh sawaréhna sok ngarugikeun ka nu lianna, iwal ti anu iman jeung milampah amal soléh, tapi ngan saeutik pisan anu kitu téh.” Dawud yakin (yén sabenerna ieu kajadian téh) ujian ti Kami ka anjeunna, nya tuluy anjeunna ménta pangampura, nyuuh, tur tobat ka Pangéranana."
    },
    {
      "sura": 38,
      "verse": 25,
      "text": "Tuluy Kami ngahampura (kasalahan) anjeunna. Sabenerna anjeunna ngabogaan kalungguhan anu deukeut pisan mugguh Kami jeung boga tempat pangbalikan anu hadé."
    },
    {
      "sura": 38,
      "verse": 26,
      "text": "(Allah ngadawuh,) “Hé Dawud, sabenerna Kami geus ngangkat hidep jadi kalipah (pangawasa) di bumi. Ku kituna, prak geura méré putusan (perkara) di antara manusa kalayan adil (bener), jeung omat ulah nurutkeun hawa napsu, sabab éta téh nyasarkeun anjeun tina jalan Allah. Sabenerna jalma-jalma anu sasar tina jalan Allah téh bakal meunang siksaan anu rongkah sabab mopohokeun kana Poé Balitungan.”"
    },
    {
      "sura": 38,
      "verse": 27,
      "text": "Kami henteu nyiptakeun langit jeung bumi sarta nu aya di antarana kalayan mubah. Éta téh anggapan jalma-jalma kapir. Ku kituna, kacilakaan pikeun jalma-jalma anu kupur lantaran manéhna bakal asup ka naraka."
    },
    {
      "sura": 38,
      "verse": 28,
      "text": "Naha (pantes) Kami ngajadikeun jalma-jalma anu iman tur milampah amal soléh sarua jeung jalma-jalma anu nyieun karuksakan di ieu bumi? Atawa naha pantes Kami nganggap jalma-jalma anu takwa sarua jeung jalma-jalma anu doraka?"
    },
    {
      "sura": 38,
      "verse": 29,
      "text": "(Ieu Al-Qur’an téh) kitab anu ku Kami diturunkeun ka hidep (Muhammad) nu pinuh ku kaberkahan sangkan maranéhna ngalenyepan ayat-ayatna jeung sangkan jalma-jalma anu boga akal séhat meunang atikan."
    },
    {
      "sura": 38,
      "verse": 30,
      "text": "Kami geus ngurniakeun ka Dawud (putra anu ngaranna) Sulaéman. Anjeunna téh panghadé-hadéna hamba. Saenyana anjeunna téh kacida ta’atna (ka Allah)."
    },
    {
      "sura": 38,
      "verse": 31,
      "text": "(Sing inget) nalika dina wanci pasosoré ka anjeunna (Sulaéman) ditémbongkeun (kuda-kuda) anu lalindeuk, (tapi) kacida gancang lumpatna."
    },
    {
      "sura": 38,
      "verse": 32,
      "text": "Mangka, anjeunna (Sulaéman) nyarita, “Sabenerna kuring téh kacida resepna kana sagala rupa nu alus (kuda) nepi ka kuring poho inget ka Pangéran kuring, nepi ka (panonpoé atawa éta kuda) nyumput di satukangeun pipinding (geus teu katingal deui).”"
    },
    {
      "sura": 38,
      "verse": 33,
      "text": "(Ceuk anjeunna deui,) “Pulangkeun ka kuring éta kuda téh!” Tuluy anjeunna ngusapan suku-sukuna jeung punduk éta (kuda). 782)"
    },
    {
      "sura": 38,
      "verse": 34,
      "text": "Tétéla Kami bener-bener geus méré cocoba ka Sulaéman jeung ngajadikeun (anjeunna) nyangsaya dina korsina minangka waruga (anu leuleus ku lantaran gering), tuluy anjeunna tobat."
    },
    {
      "sura": 38,
      "verse": 35,
      "text": "Anjeunna ngadoa, “Nun Gusti Pangéran abdi, mugi Gusti kersa ngahapunten ka diri abdi, sareng mugi Gusti kersa maparin ka abdi karajaan anu moal bisa kapimilik ku saha baé ogé saparantos abdi. Saleresna mung Gusti Nu Maha Maparin.”"
    },
    {
      "sura": 38,
      "verse": 36,
      "text": "Nya Kami nundukkeun angin pikeun anjeunna anu ngahiliwir karasa lembut tumut kana paréntahna ka mana baé nurutkeun kahayangna."
    },
    {
      "sura": 38,
      "verse": 37,
      "text": "(Kami geus nundukkeun deui pikeun anjeunna) sétan-sétan. Kabéhanana ahli-ahli bangunan jeung tukang teuleum."
    },
    {
      "sura": 38,
      "verse": 38,
      "text": "(Kitu deui sétan) lianna nu ditalikung bari diborogol ku ranté."
    },
    {
      "sura": 38,
      "verse": 39,
      "text": "Ieu téh kurnia Kami. Ku kituna, pék bikeun ku anjeun (ka batur) atawa tahan baé (keur diri anjeun sorangan) kalayan teu aya balitungnana."
    },
    {
      "sura": 38,
      "verse": 40,
      "text": "Sabenerna anjeunna téh jalma anu ngabogaan kalungguhan anu deukeut pisan mungguh Kami, jeung anjeunna boga pangbalikan anu hadé."
    },
    {
      "sura": 38,
      "verse": 41,
      "text": "Sing inget ka hamba Kami, Ayyub, waktu unjukan ka Pangéranana, “Saleresna abdi téh parantos diganggu ku sétan ku kasangsaraan sareng siksaan (rasa kanyeri).”"
    },
    {
      "sura": 38,
      "verse": 42,
      "text": "(Allah ngadawuh), “Geura ténjragkeun suku hidep (kana taneuh)! Ieu téh cai tiis keur mandi jeung keur nginum.”"
    },
    {
      "sura": 38,
      "verse": 43,
      "text": "Kami geus ngurniakeun ogé ka anjeunna (Ayyub) kulawargana jeung (Kami tikelkeun) jumlahna minangka rahmat ti Kami jeung minangka atikan pikeun jalma-jalma anu boga pikiran séhat. 783)"
    },
    {
      "sura": 38,
      "verse": 44,
      "text": "Geura cokot ku leungeun hidep (Ayyub) sabeungkeut jukut, tuluy teunggeul (istri hidep) ku éta (jukut) jeung omat hidep ulah pisan-pisan ngarempak sumpah. Sabenerna Kami manggihan anjeunna (Ayyub) jalma nu sabar. Anjeunna téh sahadé-hadéna hamba. Sabenerna anjeunna téh ta’at pisan (ka Allah)."
    },
    {
      "sura": 38,
      "verse": 45,
      "text": "Sing inget ka hamba-hamba Kami: Ibrahim, Ishaq, jeung Ya’qub anu miboga kakuatan (dina kataatan ka Allah) jeung miboga paningan (mata haté anu hérang)."
    },
    {
      "sura": 38,
      "verse": 46,
      "text": "Sabenerna Kami geus ngurniakeun kalayan husus ka aranjeunna nugraha anu gedé, (nyaéta terus-terusan) éling kana nagri ahérat."
    },
    {
      "sura": 38,
      "verse": 47,
      "text": "Sabenerna aranjeunna téh mungguh Kami mah kaasup jalma-jalma anu pinilih anu panghadé-hadéna."
    },
    {
      "sura": 38,
      "verse": 48,
      "text": "Sing inget ka Ismail, Ilyasa’, jeung Zulkifli. Kabéhanana kaasup jalma-jalma anu panghadé-hadéna."
    },
    {
      "sura": 38,
      "verse": 49,
      "text": "Ieu téh mangrupakeun kahormatan (pikeun hidep jeung kaom hidep). Sabenerna pikeun jalma-jalma nu takwa mah (disadiakeun) tempat pangbalikan anu hadé,"
    },
    {
      "sura": 38,
      "verse": 50,
      "text": "(nyaéta) sawarga Aden anu lawang-lawangna dibuka pikeun aranjeunna,"
    },
    {
      "sura": 38,
      "verse": 51,
      "text": "Aranjeunna téh nyarandé di jerona (luhureun dipan-dipan) bari ménta bubuahan anu loba jeung inuman."
    },
    {
      "sura": 38,
      "verse": 52,
      "text": "Di gigireunana (aya widadari-widadari) anu ngajaga paningalna (ngan pikeun pasanganana) 784) jeung umurna sapantar."
    },
    {
      "sura": 38,
      "verse": 53,
      "text": "Nya ieu pisan anu dijangjikeun ka aranjeun dina poé balitungan téh."
    },
    {
      "sura": 38,
      "verse": 54,
      "text": "Sabenerna ieu téh rejeki ti Kami anu moal aya béakna."
    },
    {
      "sura": 38,
      "verse": 55,
      "text": "Ieu téh (kani’matan pikeun jalma-jalma anu takwa). Sabenerna pikeun jalma-jalma anu ngaliwatan wates (disadiakeun) tempat pangbalikan anu goréng,"
    },
    {
      "sura": 38,
      "verse": 56,
      "text": "(nyaéta) naraka Jahanam anu maranéhna bakal asup ka dinya. Éta téh padumukan anu panggoréng-goréngna."
    },
    {
      "sura": 38,
      "verse": 57,
      "text": "Ieu téh (siksa naraka). Antep baé maranéhna sina ngarasakeunana. (Inuman maranéhna) cai anu kacida panasna jeung cai nanah (anu kacida geuleuhna)."
    },
    {
      "sura": 38,
      "verse": 58,
      "text": "(Salian ti éta, aya) mangrupa-rupa (siksaan) anu séjen anu sarupa jiga kitu."
    },
    {
      "sura": 38,
      "verse": 59,
      "text": "(Dicaritakeun ka maranéhna), “Ieu téh hiji rombongan (anu milu ka maranéh) anu asup bari pasedek-sedek jeung maranéh (ka naraka).” Taya ucapan pangbagéa pikeun maranéhna sabab sabenerna maranéhna téh bakal asup ka naraka."
    },
    {
      "sura": 38,
      "verse": 60,
      "text": "(Anu marilu ka maranéhna ngajawab), “Sabenerna maranéh (nu leuwih pantes) teu narima ucapan pangbagéa, ku lantaran maranéhna anu geus ngajongklokkeun urang saréréa kana siksaan. Mangka éta téh panggoréng-goréngna tempat matuh."
    },
    {
      "sura": 38,
      "verse": 61,
      "text": "Maranéhna nyarita (deui), “Nun Gusti Pangéran abdi sadaya, saha baé anu ngusrukkeun abdi sadaya kana ieu (siksa), mugi ditambahkeun pikeun maranéhna siksaan dua kali lipet di jero naraka.”"
    },
    {
      "sura": 38,
      "verse": 62,
      "text": "Maranéhna (pangeusi naraka) nyarita, “Kunaon kuring henteu nempo jalma-jalma nu baheula (di dunya) ku kuring sok dianggap minangka jalma-jalma anu hina?"
    },
    {
      "sura": 38,
      "verse": 63,
      "text": "Naha ku sabab baheula urang saréréa sok ngajadikeun maranéhna (bahan) guyonan atawa ku sabab panon urang saréréa teu nempo ka maranéhna?”"
    },
    {
      "sura": 38,
      "verse": 64,
      "text": "Anu kitu téh bener-bener kajadian, (nyaéta) papaséaan di antara ahli naraka."
    },
    {
      "sura": 38,
      "verse": 65,
      "text": "Pék caritakeun ku hidep (Muhammad), “Sabenerna kuring mah taya lian ngan saukur anu méré pépéling. Teu aya Pangéran (nu hak disembah) anging Allah Nu Mahatunggal (tur) Maha Ngéléhkeun,"
    },
    {
      "sura": 38,
      "verse": 66,
      "text": "(nyaéta) Pangéran langit jeung bumi, sarta sagala rupa anu aya di antarana, Nu Mahagagah (tur) Maha Jembar-pangampura."
    },
    {
      "sura": 38,
      "verse": 67,
      "text": "Pék caritakeun ku hidep (Muhammad), “Éta (Al-Qur’an) téh béja anu gedé."
    },
    {
      "sura": 38,
      "verse": 68,
      "text": "Anu maranéh ngabalieur ti dinya."
    },
    {
      "sura": 38,
      "verse": 69,
      "text": "Kuring teu boga pangaweruh sanajan saeutik ogé ngeunaan malaikat langit waktu aranjeunna keur silih bantah (ngeunaan Adam nalika dikaluarkeun ti sawarga)."
    },
    {
      "sura": 38,
      "verse": 70,
      "text": "Teu diwahyukeun ka kuring, kajaba kuring mah ngan ukur nu méré pépéling anu jelas.”"
    },
    {
      "sura": 38,
      "verse": 71,
      "text": "(Sing inget) nalika Pangéran hidep ngadawuh ka para malaikat, “Sabenerna Kami rék nyiptakeun manusa tina taneuh.”"
    },
    {
      "sura": 38,
      "verse": 72,
      "text": "(Engké) waktu Kami geus nyampurnakeun (kajadiana)na jeung niupkeun roh (ciptaan)-Kami ka manéhna, mangka geura tunduk aranjeun ka anjeunna kalayan sujud!”"
    },
    {
      "sura": 38,
      "verse": 73,
      "text": "Tuluy, sadaya malaikat sujud,"
    },
    {
      "sura": 38,
      "verse": 74,
      "text": "kajaba Iblis. Manéhna mah nyombongkeun diri jeung kaasup golongan kapir."
    },
    {
      "sura": 38,
      "verse": 75,
      "text": "(Allah) ngadawuh, “Hé Iblis, naon nu matak jadi panghalang pikeun manéh nepi ka embung sujud ka (Adam) anu geus diciptakeun ku kakawasaan Kami? Naha manéh téh nyombongkeun diri atawa (ngarasa) kaasup golongan anu (leuwih) luhung?”"
    },
    {
      "sura": 38,
      "verse": 76,
      "text": "Iblis ngajawab, “Abdi langkung saé tibatan anjeunna ku margi Gusti geus nyiptakeun abdi tina seuneu, sedengkeun Gusti nyiptakeun anjeunna mah tina taneuh.”"
    },
    {
      "sura": 38,
      "verse": 77,
      "text": "(Allah) ngadawuh, “Jor kaluar ti sawarga. Sabenerna manéh téh dila’nat."
    },
    {
      "sura": 38,
      "verse": 78,
      "text": "Sabenerna la’nat Kami tetep ditibankeun keur manéh nepi ka Poé Pangwalesan.”"
    },
    {
      "sura": 38,
      "verse": 79,
      "text": "(Iblis) nyarita, “Nun Gusti Pangéran abdi, (upami kitu mah) mugi Gusti kersa masihan jangka waktos ka abdi dugi ka dintenan manusa dihudangkeun (tina kubur).”"
    },
    {
      "sura": 38,
      "verse": 80,
      "text": "Allah ngadawuh, “Sabenerna manéh kaasup ti antara anu dibéré waktu (témpo),"
    },
    {
      "sura": 38,
      "verse": 81,
      "text": "nepi ka poéan anu geus ditangtukeun (Poé Kiamat).”"
    },
    {
      "sura": 38,
      "verse": 82,
      "text": "(Iblis) nyarita, “Demi kamulyaan Gusti, abdi tangtos badé nyasarkeun maranéhna sadayna,"
    },
    {
      "sura": 38,
      "verse": 83,
      "text": "kajabi hamba-hamba Gusti anu pinilih ti antara maranéhna.” 785)"
    },
    {
      "sura": 38,
      "verse": 84,
      "text": "(Allah) ngadawuh, “Mangka, anu bener téh (nyaéta sumpah Kami) jeung ngan anu bener wungkul anu ku Kami diucapkeun.”"
    },
    {
      "sura": 38,
      "verse": 85,
      "text": "Saenyana Kami bakal minuhan naraka Jahanam ku manéh jeung ku jalma-jalma anu milu ka manéh ti antara maranéh kabéh.”"
    },
    {
      "sura": 38,
      "verse": 86,
      "text": "Pék caritakeun ku hidep (Muhammad), “Kuring teu ménta buruh ti aranjeun sanajan saeutik (tina ieu da’wah téh) jeung kuring mah teu kaasup jalma-jalma anu sok jijieunan.”"
    },
    {
      "sura": 38,
      "verse": 87,
      "text": "(Al-Qur’an) téh taya lian kajaba naséhat pikeun sakumna alam."
    },
    {
      "sura": 38,
      "verse": 88,
      "text": "Aranjeun bener-bener bakal nyaho (benerna) béja (Al-Qur’an) sanggeus sababaraha waktu.” 786)"
    },
    {
      "sura": 39,
      "verse": 1,
      "text": "Diturunkeunana ieu Kitab (Al-Qur’an) téh ti Allah Nu Mahagagah (tur) Mahawijaksana."
    },
    {
      "sura": 39,
      "verse": 2,
      "text": "Sabenerna Kami geus nurunkeun Kitab (Al-Qur’an) ka hidep (Muhammad) kalayan hak. Ku sabab kitu, prak geura ibadah ka Allah kalayan ihlas dina kataatan ka Mantenna."
    },
    {
      "sura": 39,
      "verse": 3,
      "text": "Sing inget, mung kagungan Allah agama nu bersih (tina sirik). Jalma-jalma nu ngayakeun panyalindungan salian ti Mantenna (nyarita), “Kuring saréréa teu nyembah maranéhna iwal ti (miharep) sangkan maranéhna ngadeukeutkeun kuring saréréa ka Allah sadeukeut-deukeutna.” Saleresna Allah bakal masihan putusan di antara maranéhna tina sagala rupa anu dipaséakeun. Saleresna Allah moal méré pituduh ka saha baé nu ngabohong tur kacida ingkarna."
    },
    {
      "sura": 39,
      "verse": 4,
      "text": "Saupami badé ngangkat putra, tinangtos Allah bakal milih ka nu dikersakeun ku Mantenna ti mahluk nu diciptakeun ku Mantenna. Mahasuci Mantenna. Mantenna téh Allah Nu Mahatunggal (tur) Nu Mahakawasa."
    },
    {
      "sura": 39,
      "verse": 5,
      "text": "Mantenna nyiptakeun langit jeung bumi kalayan hak (anu bener). Mantenna nutupkeun peuting kana beurang sarta nutupkeun beurang kana peuting, sarta nundukkeun panonpoé jeung bulan. Masing-masing muter nurut kana wanci nu geus ditangtukeun. Sing inget, Mantenna téh Mahagagah (tur) Maha Jembar-pangampura."
    },
    {
      "sura": 39,
      "verse": 6,
      "text": "Mantenna nyiptakeun maranéh tina hiji jiwa (Adam), tuluy tina éta (jiwa) Mantenna ngajadikeun pasanganana. Mantenna ogé nurunkeun dalapan pasang ingon-ingon pikeun maranéh. Mantenna nyiptakeun maranéh dina jero beuteung indung-indung maranéh jadi sababaraha kajadian dina tilu pepeteng. 787) Anu (ngadamel) saperti kitu téh nyaéta Allah, Pangéran maranéh, Pangéran nu kagungan karajaan. Teu aya deui Pangéran (nu hak disembah) iwal ti Mantenna. Kunaon maranéh nepi ka bisa dibalieurkeun (tina bebeneran)?"
    },
    {
      "sura": 39,
      "verse": 7,
      "text": "Upama maranéh kupur, sabenerna Allah mah henteu butuh 788) ku maranéh jeung henteu ridoeun kana kakupuran hamba-hamba-Na. (Tapi) lamun maranéh sukuran, tangtu Allah mikarido kana sukuran maranéh. Jiwa nu ngabogaan dosa moal bisa nanggung dosa nu lian. 789) Ngan ka Pangéran maranéh tempat pangbalikan maranéh, tuluy Mantenna ngawawarkeun ka maranéh tina sagala rupa nu ku maranéh geus dipilampah (di alam dunya). Sabenerna Mantenna mah Mahauninga kana saeusining dada."
    },
    {
      "sura": 39,
      "verse": 8,
      "text": "Upama ditibanan musibah, manusa ménta tulung (ngadoa) ka Pangéranana kalayan tobat (ta’at) ka Mantenna, tuluy upama Mantenna masihan kani’matan keur manéhna, lat baé manéhna poho kana naon nu saméméhna kungsi ngadoa ka Allah, jeung nyieun sarékat-sarékat pikeun Allah keur nyasarkeun (manusa) tina jalan Mantenna. Pék caritakeun ku hidep (Muhammad), “Pék suka bungah sakeudeung ku kakupuran maranéh, saenyana maranéh téh kaasup ahli naraka.”"
    },
    {
      "sura": 39,
      "verse": 9,
      "text": "(Naha jalma-jalma musrik téh nu leuwih untung) atawa jalma nu ibadah dina waktu peuting kalayan sujud, nangtung, jeung ngarasa sieun ku (siksa) ahérat, sarta miharep rahmat Pangéranana? Pék caritakeun ku hidep (Muhammad), “Naha sarua jalma-jalma nu nyaho jeung jalma-jalma nu teu nyaho? Sabenerna ngan jalma-jalma nu boga akal séhat nu bisa narima atikan.”"
    },
    {
      "sura": 39,
      "verse": 10,
      "text": "Pék caritakeun ku hidep (Muhammad), “Hé hamba-hamba Kami nu iman, kudu takwa ka Pangéran aranjeun! Jalma-jalma nu migawé kahadéan di dunya bakal meunang kahadéan. Bumi Allah téh lega. Sabenerna ngan jalma-jalma nu sabar anu disampurnakeun ganjaranana tanpa itungan."
    },
    {
      "sura": 39,
      "verse": 11,
      "text": "Pék caritakeun ku hidep (Muhammad), “Sabenerna kuring diparéntah sangkan nyembah Allah kalayan ngaihlaskeun kataatan ka Mantenna."
    },
    {
      "sura": 39,
      "verse": 12,
      "text": "Kuring diparéntah sangkan jadi jalma nu pangheulana sumerah diri.”"
    },
    {
      "sura": 39,
      "verse": 13,
      "text": "Pék caritakeun ku hidep (Muhammad), “Sabenerna kuring sieun ku siksaan dina poé nu kacida rongkah, upama kuring wangkelang ka Pangéran kuring.”"
    },
    {
      "sura": 39,
      "verse": 14,
      "text": "Pék caritakeun ku hidep (Muhammad), “Kami ngan nyembah ka Allah, kalayan pinuh ku kaihlasan dina enggoning (ngajalankeun) agama kuring.”"
    },
    {
      "sura": 39,
      "verse": 15,
      "text": "Mangka pék sarembah ku maranéh sakumaha kahayang maranéh (hé jalma-jalma musrik) 790) salian ti Mantenna, pék caritakeun ku hidep (Muhammad), “Sabenerna jalma-jalma nu rugi téh nyaéta anu ngarugikeun dirina sorangan jeung kulawargana di Poé Kiamat.” Kudu inget yén nu sarupa kitu téh mangrupa karugian nu nyata."
    },
    {
      "sura": 39,
      "verse": 16,
      "text": "Pikeun maranéhna disadiakeun seuneu anu manglapis-lapis ti luhureun maranéhna jeung seuneu ti sahandapeunana anu manglapis-lapis ogé. Tah kitu pisan Allah ngancam hamba-hamba-Na ku éta siksaan. Hé hamba-hamba Kami, pék atuh maranéh téh kudu takwa ka Kami."
    },
    {
      "sura": 39,
      "verse": 17,
      "text": "Ari jalma-jalma nu ngajauhan Ṭāgūt téh (nyaéta) maranéhna teu 791) nyembah (ṭāgūt) jeung maranéhna balik (tumut) ka Allah, nya pikeun maranéhna téh béja pikabungaheun (ganjaran). Ku kituna, pék geura béré kabungah ku hidep keur hamba-hamba Kami."
    },
    {
      "sura": 39,
      "verse": 18,
      "text": "(nyaéta) jalma-jalma anu niténan dawuhan tuluy tumut kana panghadé-hadéna (dawuhan). 792) Aranjeunna téh jalma-jalma anu dibéré pituduh ku Allah. Aranjeunna téh nyaéta jalma-jalma nu boga akal séhat."
    },
    {
      "sura": 39,
      "verse": 19,
      "text": "Naha (hidep rék ngarobah nasib) jalma-jalma anu geus pasti bakal ditibanan siksa? Naha hidep bisa nyalametkeun (maranéhna) nu aya di jero naraka?"
    },
    {
      "sura": 39,
      "verse": 20,
      "text": "Tapi pikeun jalma-jalma anu takwa ka Pangéranana disadiakeun mangpirang-pirang kamar (di sawarga) anu di luhureunana aya deui kamar-kamar anu diwangun (sababaraha umpak), anu di handapeunana cur-cor walungan-walungan. Éta téh mangrupa jangji Allah (anu sabener-benerna). Allah mah moal jalir kana jangji-Na."
    },
    {
      "sura": 39,
      "verse": 21,
      "text": "Naha anjeun henteu ningali yén sabenerna Allah geus nurunkeun cihujan ti langit, tuluy Mantenna ngocorkeun éta (cai) kana sumber-sumberna di ieu bumi. Tuluy ku éta (cai) téh Mantenna numuwuhkeun (tatangkalan) anu rupa-rupa warnana, tuluy éta tutuwuhan téh layu sarta katénjo ku anjeun jadi konéng, lajeng Mantenna ngajadikeun tutuwuhan jadi ancur. Sabenerna dina éta kajadian pasti aya panggeuing pikeun jalma-jalma nu boga akal séhat."
    },
    {
      "sura": 39,
      "verse": 22,
      "text": "Naha (ari) jalma-jalma anu dibukakeun haténa ku Allah pikeun (narima) agama Islam, tuluy anjeunna dibéré cahya ku Pangéranana (sarua jeung jalma nu haténa ngabatu)? Nya kacida cilakana jalma-jalma nu ngabatu haténa tina éling ka Allah. Maranéhna téh (aya) dina kasasaran nu nyata."
    },
    {
      "sura": 39,
      "verse": 23,
      "text": "Allah geus nurunkeun pangsaé-saéna dawuhan (nyaéta) Al-Qur’an nu sarupa (ayat-ayatna) jeung diulang-ulang sababaraha kali, 793) nu matak murinding bulu punduk alatan sieun ku Pangéranana, tuluy kulit leuleus jeung haténa léah waktu inget (dikir) ka Allah. Éta téh mangrupa pituduh Allah. Mantenna méré pituduh ku éta Kitab ka saha baé jalma anu dipikersa. Saha baé anu diantep sasar ku Allah, mangka keur manéhna moal aya saurang ogé anu méré pituduh."
    },
    {
      "sura": 39,
      "verse": 24,
      "text": "Naha ari jalma-jalma anu nyingkahan siksaan anu kacida goréngna ku beungeutna dina Poé Kiamat (sarua jeung jalma mu’min nu salamet tina siksaan)? Dicaritakeun ka jalma-jalma nu dolim, “Pék rasakeun wawales kalakuan anu geus dipilampah ku maranéh!”"
    },
    {
      "sura": 39,
      "verse": 25,
      "text": "Jalma-jalma anu leuwih ti heula tibatan maranéh geus ngabohongkeun (ka para rasul), mangka tumiba ka maranéhna siksaan ti lebah anu ku maranéhna teu disangka-sangka."
    },
    {
      "sura": 39,
      "verse": 26,
      "text": "Mangka, Allah nibankeun ka maranéhna kahinaan dina kahirupan dunya. Saenyana siksaan ahérat leuwih rongkah lamun (baé) maranéh nyahoeun."
    },
    {
      "sura": 39,
      "verse": 27,
      "text": "Sabenerna Kami bener-bener geus nyieun rupa-rupa paupamaan dina ieu Al-Qur’an pikeun manusa, sangkan maranéhna narima atikan."
    },
    {
      "sura": 39,
      "verse": 28,
      "text": "(Nyaéta) Al-Qur’an dina basa Arab anu henteu aya béngkokna (di jerona), sangkan maranéhna takwa."
    },
    {
      "sura": 39,
      "verse": 29,
      "text": "Allah ngadamel paupamaan (nyaéta) hiji lalaki (budak beulian) anu ngadunungan ka sababaraha urang anu sok paraséa baé, jeung hiji lalaki (budak beulian) anu ngan ngadunungan ka saurang (baé). Naha éta dua budak beulian téh sarua kaayaanana? Sagala puji kagungan Allah, Tapi lolobana ti maranéhna henteu nyahoeun."
    },
    {
      "sura": 39,
      "verse": 30,
      "text": "Sabenerna hidep (Muhammad) téh bakal pupus, jeung maranéhna ogé bakal maot."
    },
    {
      "sura": 39,
      "verse": 31,
      "text": "Tuluy saenyana maranéh (jalma-jalma musrik) dina Poé Kiamat bakal silih musuhan di sisi Pangéranana."
    },
    {
      "sura": 39,
      "verse": 32,
      "text": "Saha anu leuwih dolim tinimbang jalma anu sok jijieunan bohong ka Allah jeung ngabohongkeun kana bebeneran nu datang ka manéhna? Lain di naraka Jahanam téh disadiakeun padumukan pikeun jalma-jalma kapir?"
    },
    {
      "sura": 39,
      "verse": 33,
      "text": "Jalma nu mawa bebeneran (Muhammad) jeung jalma-jalma anu ngabenerkeunana, aranjeunna téh jalma-jalma nu takwa."
    },
    {
      "sura": 39,
      "verse": 34,
      "text": "Aranjeunna meunang sagala rupa nu dipikahayang ku aranjeunna di mungguhing Pangéranana. Éta téh ganjaran pikeun jalma-jalma nu migawé kahadéan."
    },
    {
      "sura": 39,
      "verse": 35,
      "text": "Allah bakal nutupan (ngahapunten) pikeun aranjeunna sagala kagoréngan nu geus dipigawé, sareng bakal males ka aranjeunna ku ganjaran nu leuwih hadé tinimbang nu kungsi dipigawé ku aranjeunna."
    },
    {
      "sura": 39,
      "verse": 36,
      "text": "Apanan Allah téh cukup pikeun nangtayungan ka hamba-hamba-Na? Maranéhna nyingsieunan hidep (ku sesembahan) anu salian ti Allah? Saha baé jalma anu disasarkeun ku Allah, nya pikeun manéhna moal aya nu bisa meré pituduh saurang ogé."
    },
    {
      "sura": 39,
      "verse": 37,
      "text": "Saha baé jalma nu dipasihan pituduh ku Allah, nya moal aya saurang ogé nu bisa nyasarkeunana. Apanan Allah téh Mahagagah (tur) Anu Kagungan (kakawasaan pikeun) nyiksa?"
    },
    {
      "sura": 39,
      "verse": 38,
      "text": "Sabenerna saupama hidep nanya ka maranéhna, “Saha nu nyiptakeun langit jeung bumi?” Tinangtu maranéhna bakal ngajawab, “Allah!” Tanyakeun (ogé) ku hidep, “Geura jelaskeun ku maranéh ka kuring ngeunaan nu sok ku maranéhna disambat salian ti Allah. Upama Allah ngersakeun rék ngadatangkeun kamadaratan ka kuring, naha berhala-berhala aranjeun téh rék bisa ngaleungitkeun kamadaratan (ti) Mantenna; atawa upama Allah ngersakeun badé maparin rahmat ka kuring, naha berhala-berhala téh bisaeun nahan rahmat-Na?” Pék caritakeun, “Cukup ngan Allah pikeun kuring mah.” Mung ka Mantenna wungkul tawekalna jalma-jalma nu sumerah diri."
    },
    {
      "sura": 39,
      "verse": 39,
      "text": "Pék caritakeun ku hidep (Muhammad), “Hé kaom kuring, pék digawé luyu jeung kalungguhan aranjeun (masing-masing). Sabenerna kuring ogé digawé (luyu jeung kalungguhan kuring), mangka engké ogé aranjeun bakal nyaho"
    },
    {
      "sura": 39,
      "verse": 40,
      "text": "saha baé jalma nu bakal ditibanan siksa nu ngahinakeun, jeung saha baé jalma nu bakal ditibanan siksaan nu langgeng.”"
    },
    {
      "sura": 39,
      "verse": 41,
      "text": "Sabenerna Kami geus nurunkeun ka hidep Kitab (Al-Qur’an) pikeun manusa kalayan mawa bebeneran. Ku kituna, saha baé jalma nu dibéré pituduh, (éta pituduh téh) keur dirina sorangan, jeung saha baé jalma nu sasar, saenyana sasarna téh pikeun dirina (sorangan); jeung hidep (Muhammad) sama sakali lain jalma nu kudu tanggung jawab kana sagala laku lampah maranéhna."
    },
    {
      "sura": 39,
      "verse": 42,
      "text": "Allah nu nyekel (kalayan sampurna) nyawa (mahluk) waktu (datang) waktu maotna (nepi ka éta nyawa papisah jeung raga), jeung (nyekel) nyawa (mahluk) anu can maot waktu keur saré. Ku kituna, Mantenna nahan nyawa (mahluk) nu geus ditetepkeun papastén maotna. Mantenna ogé ngaleupaskeun deui nyawa mahluk nepi ka waktuna nu geus ditangtukeun. 794) Sabenerna dina perkara nu kitu téh aya tanda-tanda (kakawasan Allah) keur kaom anu mikir."
    },
    {
      "sura": 39,
      "verse": 43,
      "text": "Naha maranéhna kalah ka ngajadikeun anu salian ti Allah téh purah nulungan. Pék caritakeun ku hidep, “Naha (aranjeun ngajadikeun sesembahan) sok sanajan teu ngabogaan naon-naon sanajan saeutik ogé jeung manéhna teu bisaeun mikir?”"
    },
    {
      "sura": 39,
      "verse": 44,
      "text": "Pék caritaken ku hidep (Muhammad), “Éta pitulung téh sadayana mung kagungan Allah. Mantenna anu kagungan karajaan langit jeung bumi. Mung ka Mantenna aranjeun dibalikkeun.”"
    },
    {
      "sura": 39,
      "verse": 45,
      "text": "Saupama nu disambat téh mung jenengan Allah, nya haté jalma-jalma nu teu iman kana kahirupan ahérat téh medenghel, tapi saupama nu disambat téh sesembahan-sesembahan salian ti Allah, nya maranéhna ngadadak ngarasa bungah."
    },
    {
      "sura": 39,
      "verse": 46,
      "text": "Pék caritakeun, “Nun Gusti Pangéran abdi sadaya nu nyiptakeun langit sareng bumi, Nu Mahauninga kana sagala rupi nu gaib sareng nu kasakséni, Gusti téh anu mutuskeun di antara abdi sadaya sagala rupi nu salamina ku maranéhna sok dipaséakeun.”"
    },
    {
      "sura": 39,
      "verse": 47,
      "text": "Saupama jalma-jalma anu dolim miboga sakabéh nu aya di bumi jeung ditambahan kabogana nu sarua jeung éta, tangtu maranéhna bakal nebus dirina ku pangabogana tina siksaan anu kacida goréng dina Poé Kiamat. Geus nyata keur maranéhna siksaan nu teu kungsi disangka-sangka ku maranéhna."
    },
    {
      "sura": 39,
      "verse": 48,
      "text": "Geus nyata pikeun maranéhna kagoréngan anu geus dipilampah ku maranéhna. Maranéhna dilimpudan ku wawales nu salila ieu ku maranéhna sok diguguyonkeun."
    },
    {
      "sura": 39,
      "verse": 49,
      "text": "Ku kituna, upama manusa ditibanan balai, manéhna sasambat ka Kami, tuluy upama Kami méré ni’mat, manéhna nyarita, “Saenyana kuring mah dibéré ni’mat téh ku lantaran kapinteran kuring sorangan.” Sabenerna éta téh ngan saukur cocoba, tapi lolobana manusa teu nyahoeun."
    },
    {
      "sura": 39,
      "verse": 50,
      "text": "Saenyana jalma-jalma nu saméméh maranéh (ogé) kungsi ngucapkeun omongan nu sarupa kitu. Ku kituna, sagala usaha anu geus dipigawé sama sakali teu aya gunana pikeun maranéhna."
    },
    {
      "sura": 39,
      "verse": 51,
      "text": "Tuluy maranéhna ditibanan (balai) ku sabab goréngna laku lampahna anu geus dipigawé. Jalma-jalma nu dolim ti antara maranéhna bakal ditibanan (balai) ku sabab goréngna pagawéan anu diupayakeunana, jeung maranéhna moal bisa leupas (tina siksa Allah)."
    },
    {
      "sura": 39,
      "verse": 52,
      "text": "Naha maranéhna teu nyahoeun yén saenyana ngan Allah nu ngajembarkeun jeung ngaheureutkeun rejeki ka saha baé jalma anu dikersakeun ku Mantenna? Sabenerna dina perkara anu kitu téh aya tanda-tanda kakawasaan Allah pikeun jalma-jalma anu iman."
    },
    {
      "sura": 39,
      "verse": 53,
      "text": "Pék caritakeun, “Hé hamba-hamba anu geus ngaliwatan wates ka dirina sorangan, omat ulah pegat pangharepan tina rahmat Allah. Saleresna Allah bakal ngahapunten sakabéh dosa-dosa. Saleresna Mantenna téh Maha Jembar-pangampura (tur) Mahaasih."
    },
    {
      "sura": 39,
      "verse": 54,
      "text": "Geura balik ka Pangéran aranjeun jeung geura sumerah diri ka Mantenna saméméh datang siksaan ka aranjeun. Engké mah aranjeun moal bisa ditulungan."
    },
    {
      "sura": 39,
      "verse": 55,
      "text": "Geura tumut kana panghadé-hadéna nu diturunkeun ka aranjeun ti Pangéran aranjeun (Al-Qur’an) saméméh datang ka aranjeun siksaan anu ngadadak, bari aranjeun teu sadar,"
    },
    {
      "sura": 39,
      "verse": 56,
      "text": "sangkan ulah aya jalma anu nyarita kieu, ‘Duh, pohara kaduhungna kuring tina sagala rupa katalédoran dina (ngalaksanakeun kawajiban-kawajiban) ka Allah. Saenyana kuring téh baheula kaasup jalma-jalma anu sok ngageuhgeuykeun (atikan ti Allah).’"
    },
    {
      "sura": 39,
      "verse": 57,
      "text": "Atawa (sangkan ulah) aya nu nyarita, ‘Saenyana lamun Allah maparin pituduh ka kuring, tangtu kuring téh baheula bener-bener ka asup jalma-jalma nu takwa.’"
    },
    {
      "sura": 39,
      "verse": 58,
      "text": "Atawa (sangkan ulah) aya nu nyarita waktu nempo siksaan, ‘Sabenerna lamun seug kuring dibalikkeun deui (ka dunya), tangtu kuring téh bakal kaasup jalma-jalma nu milampah kahadéan.’”"
    },
    {
      "sura": 39,
      "verse": 59,
      "text": "Lain kitu! Sabenerna geus datang ka manéh katerangan-katerangan Kami, tapi manéh ngabohongkeunana jeung nyombongkeun diri. Manéh téh kaasup jalma-jalma kapir."
    },
    {
      "sura": 39,
      "verse": 60,
      "text": "Dina Poé Kiamat hidep (Muhammad) bakal ningali jalma-jalma nu ngabohongkeun ka Allah beungeut-beungeutna hideung. Lain di jero Jahanam téh aya tempat pikeun jalma-jalma nu sombong?"
    },
    {
      "sura": 39,
      "verse": 61,
      "text": "Allah bakal nyalametkeun jalma-jalma nu takwa lantaran kaunggulanana (sangeusna nurut kana pituduh Mantenna). Aranjeunna moal kakeunaan ku siksa (naraka) jeung teu ngarasa nalangsa."
    },
    {
      "sura": 39,
      "verse": 62,
      "text": "Allah anu nyiptakeun tur ngaraksa kana sagala rupa."
    },
    {
      "sura": 39,
      "verse": 63,
      "text": "Mung kagungan Mantenna konci-konci (gudang) langit jeung bumi. Jalma-jalma nu ingkar kana ayat-ayat Allah, nya maranéhna téh jalma-jalma anu rugi."
    },
    {
      "sura": 39,
      "verse": 64,
      "text": "Pék caritakeun ku hidep (Muhammad), “Naha aranjeun téh nitah ka kuring sangkan nyembah ka salian ti Allah, hé jalma-jalma nu bodo!”"
    },
    {
      "sura": 39,
      "verse": 65,
      "text": "Sabenerna geus diwahyukeun ka hidep (Muhammad) jeung ka (para nabi) nu saméméh hidep, “Sabenerna saupama hidep nyarékatkeun (Pangéran), tangtu éta téh bakal mupus amal hidep jeung pasti hidep téh kaasup jalma-jalma nu rugi."
    },
    {
      "sura": 39,
      "verse": 66,
      "text": "Kusabab kitu, ngan Allah wungkul anu ku hidep kudu disembah, jeung hidep kudu kaasup ti antara jalma-jalma anu sukuran.”"
    },
    {
      "sura": 39,
      "verse": 67,
      "text": "Maranéhna teu pisan-pisan ngagungkeun Allah ku pangagung nu samistina, padahal bumi, sakabéhna, aya dina cepengan Mantenna dina Poé Kiamat, jeung langit digulungkeun ku Panangan Mantenna. 795) Mahasuci Allah jeung Mahaluhur Allah tina sagala rupa nu ku maranéhna disarékatkeun."
    },
    {
      "sura": 39,
      "verse": 68,
      "text": "Ditiupkeun tarompét, nya paraéh sakabéh anu aya di langit jeung nu aya di bumi iwal ti saha baé nu dikersakeun ku Allah. Tuluy éta tarompét téh ditiup sakali deui, ujug-ujug deg baé maranéhna nangtung ngadagoan (putusanana masing-masing)."
    },
    {
      "sura": 39,
      "verse": 69,
      "text": "Bumi (alam mahsar) jadi caang narawangan ku cahya (kaadilan) Pangéranana, tuluy dibagikeun buku (catetan balitungan pagawéanana masing-masing), tuluy didatangkeun para nabi jeung saksi-saksi. Ti antara maranéhna aya nu dipaparinan putusan kalayan adil, sarta maranéhna henteu pisan-pisan dirugikeun."
    },
    {
      "sura": 39,
      "verse": 70,
      "text": "Pikeun saban-saban jiwa diwales kalayan sampurna luyu jeung naon anu geus dipigawéna. Mantenna langkung uninga kana naon baé nu kungsi dipigawé ku maranéhna."
    },
    {
      "sura": 39,
      "verse": 71,
      "text": "Jalma-jalma kapir digiringkeun ka naraka Jahanam sarombongan-sarombongan. Waktu maranéhna geus nepi ka naraka, panto-panto naraka dibukakeun, jeung nyarita juru-juru konci ka maranéhna, “Naha can kungsi datang ka maranéh para rasul ti antara maranéh nu mangmacakeun ayat-ayat Pangéran (ngeunaan) kana bakal papanggihna jeung poé maranéh nu ieu?” Maranéhna ngajawab, “Kantenan pisan (parantos sumping), ngan baé parantos dipastikeun putusan siksa kanggo jalma-jalma kapir mah.”"
    },
    {
      "sura": 39,
      "verse": 72,
      "text": "Dicaritakeun (ka maranéhna), “Geura asup maranéh kana panto-panto naraka Jahanam bari langgeng di dinyana.” (Naraka Jahanam téh) panggoréng-goréngna padumukan pikeun jalma-jalma nu adigung."
    },
    {
      "sura": 39,
      "verse": 73,
      "text": "Ari jalma-jalma nu takwa ka Pangéranana dijajapkeun ka sawarga sarombongan-sarombongan (ogé). Waktu aranjeunna dugi ka sawarga, dibukakeun panto-pantona, nyarios juru-juru konci téh ka aranjeunna, “Kasalametan mugia tetep kanggo aranjeun! Bagja pisan aranjeun, mangga geura lebet ka ieu sawarga tur langgeng (salawasna).”"
    },
    {
      "sura": 39,
      "verse": 74,
      "text": "Tuluy aranjeunna nyarios, “Sagala puji kagungan Allah anu parantos nedunan jangji-Na ka abdi sadaya (tos masihan) ieu tempat, sarta abdi sadaya tiasa milih padumukan di sawarga di mana baé sakahoyong abdi sadaya.” Nya sawarga téh panghadé-hadéna ganjaran pikeun jalma-jalma anu midamel amal soléh.”"
    },
    {
      "sura": 39,
      "verse": 75,
      "text": "Hidep (Muhammad) bakal ningali para malaikat di sabudeureun Arasy maos tasbéh bari muji Pangéranana, tuluy ti antara maranéh (hamba-hamba Allah) aya nu dipaparinan putusan kalayan adil sarta diucapkeun, “Sadaya puji kagungan Allah, Pangéran nu ngatur sakumna alam.”"
    },
    {
      "sura": 40,
      "verse": 1,
      "text": "Ḥā Mīm. 796)"
    },
    {
      "sura": 40,
      "verse": 2,
      "text": "Ieu Kitab (Al-Qur’an) diturunkeun ti Allah Nu Mahagagah (tur) Mahauninga."
    },
    {
      "sura": 40,
      "verse": 3,
      "text": "(Mantenna) nu ngahampura kana dosa, narima tobat, pohara rongkah siksaana-Na (tur) ngagaduhan kurnia. Teu aya deui Pangéran (anu hak disembah) iwal ti Mantenna. Ngan ka Mantenna wungkul (sakabéh mahluk) balik."
    },
    {
      "sura": 40,
      "verse": 4,
      "text": "Teu aya ngabantah kana ayat-ayat Allah iwal ti jalma-jalma kapir. Ku sabab kitu, kadé hidep (Muhammad) ulah dek katipu ku bulak-balik maranéhna di sakuliah nagri."
    },
    {
      "sura": 40,
      "verse": 5,
      "text": "Saméméh maranéhna, kaom Nuh jeung golongan-golongan nu sakongkol sanggeus maranéhna ngabohongkeun (ka para rasul). Saban umat geus ngarencanakeun tipu daya ka rasulna pikeun nelasanana. Maranéhna téh ngabantah ku (alesan) nu batil pikeun ngaleungitkeun bebeneran. Ku lantaran kitu, Kami nyiksa maranéhna. Nya pisakumahaeun (peurihna) éta siksaan Kami?"
    },
    {
      "sura": 40,
      "verse": 6,
      "text": "Nya kitu pisan (sakumaha tumerap ka umat-umat nu baheula), katangtuan Pangéran hidep tumerap ogé pikeun jalma-jalma kapir, yén sabenerna maranéhna téh pangeusi naraka."
    },
    {
      "sura": 40,
      "verse": 7,
      "text": "(Malaikat-malaikat) nu nyuhun Arasy jeung nu araya di sabudeureunana maca tasbéh ku muji Pangéranana, iman ka Mantenna, sarta mang nyuhunkeun pangapunten pikeun jalma-jalma nu iman (sabari ngucapkeun), “Nun Gusti Pangéran abdi sadaya, rahmat sareng élmu Gusti ngawengku sakabéh perkara, mugia Gusti ngahapunten ka jalma-jalma nu tobat sareng tumut kana jalan Gusti, sareng mugia Gusti ngaraksa aranjeunna tina siksa naraka nu ngaléntab-léntab."
    },
    {
      "sura": 40,
      "verse": 8,
      "text": "Nun Gusti Pangéran abdi sadaya, mugia Gusti ngalebetkeun aranjeunna ka sawarga Aden nu parantos dijangjikeun ku Gusti ka aranjeunna sareng ka jalmi-jalmi nu soléh, nyaéta bapa-bapa, istri-istri, sareng katurunanana. Saleresna mung Gusti Nu Mahagagah (tur) Mahawijaksana."
    },
    {
      "sura": 40,
      "verse": 9,
      "text": "(Mugia Gusti) ngaraksa aranjeunna tina kaawonan. Saha baé nu ku Gusti dijagi tina kaawonan dina éta dinten, saleresna Gusti parantos masihan rahmat ka anjeunna. Éta téh mangrupikeun kabagjaan nu kacida ageungna.”"
    },
    {
      "sura": 40,
      "verse": 10,
      "text": "Saenyana jalma-jalma kapir téh digero (dina Poé Kiamat), “Sabenerna kangéwa Allah (ka maranéh) leuwih gedé tinimbang kangéwa maranéh ka diri maranéh sorangan, (lantaran) waktu diajak pikeun iman, maranéh kalah ka ingkar.”"
    },
    {
      "sura": 40,
      "verse": 11,
      "text": "Maranéhna ngajawab, “Nun Gusti Pangéran abdi sadaya, Gusti parantos ngamaotkeun abdi sadaya dua kali sareng parantos ngahirupkeun abdi sadaya (ogé) dua kali, lajeng abdi sadaya ngangken dosa-dosa abdi sadaya. Naha kinten-kintenna aya kénéh jalan (pikeun abdi sadaya) kaluar (ti naraka)?”"
    },
    {
      "sura": 40,
      "verse": 12,
      "text": "Kaayaan kitu téh lantaran saenyana maranéh ingkar lamun diajak ibadah ka Allah wungkul. (Sabalikna,) upama Allah disarékatkeun, maranéh (langsung) percaya. Ku kituna, putusan (waktu ieu) mung kagungan Allah Nu Mahaluhung (tur) Mahaagung."
    },
    {
      "sura": 40,
      "verse": 13,
      "text": "Mantenna pisan nu ningalikeun tanda-tanda (kakawasaan)-Na ka aranjeun jeung nu nurunkeun rejeki ti langit keur aranjeun. Moal aya jalma nu bakal narima atikan iwal ti jalma-jalma nu mulang (ka Allah)."
    },
    {
      "sura": 40,
      "verse": 14,
      "text": "Pék geura sembah Allah ku aranjeun kalayan ihlas (ngamurnikeun) ibadah ka Mantenna, sok sanajan jalma-jalma kapir ngéwaeun."
    },
    {
      "sura": 40,
      "verse": 15,
      "text": "(Mantenna) Nu Mahaluhur Darajat-Na, Anu Kagungan ‘Arasy, Anu Ngutus Malaikat Jibril (nyandak) piwarangana-Na ka saha baé jalma nu dikersakeun ku Mantenna ti antara hamba-hamba-Na, sangkan méré pépéling (ka manusa) ngeunaan poé patepung (Kiamat),"
    },
    {
      "sura": 40,
      "verse": 16,
      "text": "(nyaéta) poé waktu maranéhna kaluar (ti jero kubur). Mungguhing Allah mah teu aya hiji ogé ngeunaan kaayaan maranéhna anu nyumput. (Allah ngadawuh), “Kagungan saha karajaan téh dina ieu poé?” Mung kagungan Allah Nu Mahatunggal (tur) Maha Ngéléhkeun."
    },
    {
      "sura": 40,
      "verse": 17,
      "text": "Dina poé ieu unggal jiwa diwales tina naon baé nu geus dipigawé.Teu aya nu dirugikeun dina ieu poé. Saleresna Allah téh éta gancang pisan ngahisabna."
    },
    {
      "sura": 40,
      "verse": 18,
      "text": "Pék geura béré pépéling ngeunaan poé anu beuki deukeut (Poé Kiamat, nyaéta) waktu haté (nyelek) nepi ka genggerong lantaran nahan (kasedih). Jalma-jalma nu dolim teu boga sobat satia saurang ogé, jeung teu boga nu bakal nyapa’atan nu ditarima sapa’atna."
    },
    {
      "sura": 40,
      "verse": 19,
      "text": "Mantenna Mahauninga (sorot) panon nu hianat 797) jeung naon baé nu disumputkeun dina haténa."
    },
    {
      "sura": 40,
      "verse": 20,
      "text": "Allah bakal mutuskeun kalayan bener tur adil, sedengkeun sesembahan-sesembahan anu ku maranéhna disembah salian ti Allah mah moal bisa netepkeun hukuman ku naon baé ogé. Saleresna Allah nya Mantenna téh Nu Maha Ngadangu (tur) Maha Ningali."
    },
    {
      "sura": 40,
      "verse": 21,
      "text": "Naha maranéhna henteu nyanyabaan di bumi, tuluy niténan kumaha akibatna jalma-jalma anu hirup saméméh maranéhna? Maranéhna téh leuwih tohaga kakuatanana tinimbang maranéhna jeung (leuwih loba) tapak-lacakna di bumi. 798) Allah nu nyiksa maranéhana lantaran ku dosa-dosana, jeung pikeun maranéhna moal aya saurang ogé nu bisa nangtayungan tina siksaan Allah."
    },
    {
      "sura": 40,
      "verse": 22,
      "text": "Anu kitu téh, sabab geus datang ka maranéhna rasul-rasul kalayan mawa bukti-bukti anu nyata, 799) tuluy maranéhna ingkar, mangka Allah nyiksa maranéhna. Saleresna Mantenna Mahakuat (tur) Maha Rongkah siksaana-Na."
    },
    {
      "sura": 40,
      "verse": 23,
      "text": "Sabenerna Kami geus ngutus Musa kalayan mawa ayat-ayat Kami jeung katerangan nu nyata"
    },
    {
      "sura": 40,
      "verse": 24,
      "text": "Ka Fir’aun, Haman, jeung Qorun, terus maranéhna nyarita, “(Musa téh) tukang sihir (tur) tukang ngabohong.”"
    },
    {
      "sura": 40,
      "verse": 25,
      "text": "Waktu Musa datang ka maranéhna mawa bebeneran ti Kami, maranéhna nyarita, “Sok paraéhan ku maranéh anak-anak lalaki jalma-jalma anu iman anu bareng jeung manéhna, jeung keun antep ku maranéh barudak awéwéna sina hirup.” Tipu daya jalma-jalma kapir téh taya lian iwal ti pagawéan gaplah (wungkul)."
    },
    {
      "sura": 40,
      "verse": 26,
      "text": "Fir’aun nyarita (ka gegedén-gegedénna), “Keun baé Musa mah urang paéhan ku kuring, antep manéhna sina ngadoa ka Pangéranana, sabab saenyana kuring paur bisi manéhna engké ngaganti agama maranéh atawa ngabalukarkeun karuksakan di ieu bumi.”"
    },
    {
      "sura": 40,
      "verse": 27,
      "text": "Musa nyarios, “Sabenerna kuring nyalindung ka Pangéran kuring jeung Pangéran aranjeun ti sakur jalma anu adigung, nu henteu daék iman kana poé balitungan.”"
    },
    {
      "sura": 40,
      "verse": 28,
      "text": "Hiji lalaki anu iman ti antara balad-balad Fir’aun nu nyumputkeun kaimanana nyarita, “Naha maranéh téh rék nelasan hiji lalaki pédah nyarita, ‘Pangéran kuring téh Allah?’ Padahal, anjeunna téh datangna ka maranéh bener-bener mawa katerangan-katerangan ti Pangéran maranéh. Upama anjeunna ngabohong, nya anjeunna sorangan nu bakal nanggung (dosa) bohongna, tapi upama anjeunna jalma anu bener, tangtu bakal tumiba ka maranéh sabagian siksaan nu diancamkeun ku Musa ka maranéh. Saleresna Allah moal méré pituduh ka jalma-jalma anu ngaliwatan wates tur tukang bohong.”"
    },
    {
      "sura": 40,
      "verse": 29,
      "text": "(Musa nyarios), “Hé kaom kuring, poé ieu mah karajaan téh aya di aranjeun ku (jalan) kumawasa di bumi, tapi saha jalmana anu bakal nulungan ka urang saréréa tina siksaan Allah upama tumiba ka urang saréréa?” Fir’aun nyarita, “Kuring ngan nuduhkeun ka maranéh naon nu ku kuring dianggap hadé, jeung kuring ngan nunjukkeun jalan nu bener ka maranéh.”"
    },
    {
      "sura": 40,
      "verse": 30,
      "text": "Jalma nu iman téh nyarita, “Hé kaom kuring, saenyana kuring téh mangpaurkeun ka aranjeun bisi ditibanan (siksaan) saperti kajadian ancurna golongan-golongan anu sakongkol,"
    },
    {
      "sura": 40,
      "verse": 31,
      "text": "(nyaéta) saperti kaom Nuh, ‘Ad, Samud, jeung jalma-jalma sanggeus maranéhna. Allah moal ngersakeun kadoliman ka hamba-hamba-Na."
    },
    {
      "sura": 40,
      "verse": 32,
      "text": "Hé kaom kuring, sabenerna kuring mangpaurkeun ka aranjeun kana poé silih geroan 800) ,"
    },
    {
      "sura": 40,
      "verse": 33,
      "text": "(nyaéta) dina poé (nalika) aranjeun dipaléngoskeun ku cara balik deui ka tukang (néangan panyalindungan). Moal aya pikeun aranjeun saurang ogé nu bisa nyalametkeun tina (siksaan) Allah. Saha baé jalma anu disasarkeun ku Allah (ku lantaran pilihanana sorangan kana kasasaran), tangtu moal aya saurang ogé anu bisa méré pituduh ka manéhna.”"
    },
    {
      "sura": 40,
      "verse": 34,
      "text": "Tétéla Yusuf geus datang ka maranéh (baheula) kalayan mawa bukti-bukti anu nyata, tapi maranéh salilana aya dina kamangmangan tina sagala nu dibawa ku anjeunna nepi ka waktu anjeunna maot, maranéh kalah ka nyarita kieu, “Allah moal rék ngutus rasul deui sanajan saurang ogé sanggeusna.” Nya kitu, Allah nyasarkeun ka jalma anu ngaliwatan wates (tur) mangmang."
    },
    {
      "sura": 40,
      "verse": 35,
      "text": "(Nyaéta) jalma-jalma anu paloba-loba omong ngeunaan ayat-ayat Allah tanpa alesan anu datang ka maranéhna. 801) Kacida gedéna bebendon (pikeun maranéhna) munggu Allah, (nya kitu deui) mungguh jalma-jalma anu iman. Nya kitu pisan Allah ngonci saban haté jalma anu sombong jeung sawenang-wenang."
    },
    {
      "sura": 40,
      "verse": 36,
      "text": "Fir’aun nyarita, “Hé Haman, sok geura pangnyieunkeun keur kuring hiji wangunan anu jangkung, sangkan kuring nepi kana panto-panto,"
    },
    {
      "sura": 40,
      "verse": 37,
      "text": "(nyaéta) panto-panto langit, sangkan kuring bisa nempo Pangéranana Musa. Saenyana kuring nganggap manéhna téh bener-bener tukang bohong.” Nya kitu pisan Fir’aun dipapaésan ku nganggap hadé kana pagawéan jahatna jeung manéhna dihalangan tina jalan (nu bener). Tipu daya Fir’aun téh taya lian iwal ti mawa karugian."
    },
    {
      "sura": 40,
      "verse": 38,
      "text": "Jalma anu iman téh nyarita, “Hé kaom kuring, geura nurut ka kuring, pasti kuring bakal nuduhkeun ka aranjeun kana jalan anu bener."
    },
    {
      "sura": 40,
      "verse": 39,
      "text": "Hé kaom kuring, sabenerna kahirupan dunya téh ngan ukur kasenangan (nu samentara), sedengkeun ahérat mah nagri anu langgeng."
    },
    {
      "sura": 40,
      "verse": 40,
      "text": "Saha baé jalma anu migawé kagoréngan, manéhna moal diwales salian ti nu sabanding jeung kagorénganana; Saha baé jalma anu midamel kahadéan, boh lalaki boh awéwé, bari dina kaayaan iman, anjeunna bakal asup ka sawarga. Anjeunna dipaparinan rejeki di dinya nu teu kaitung."
    },
    {
      "sura": 40,
      "verse": 41,
      "text": "Hé kaom kuring, naha kunaon aranjeun téh ku kuring diajak kana kasalematan, tapi bet kalah ngajak kuring ka naraka?"
    },
    {
      "sura": 40,
      "verse": 42,
      "text": "Aranjeun nitah kuring sangkan ingkar ka Allah jeung nyarékatkeun Mantenna ku naon anu kuring (sorangan) teu nyaho soal éta, padahal kuring mah ngajak aranjeun (iman) ka Nu Mahagagah (tur) Nu Maha Jembar-pangampura?"
    },
    {
      "sura": 40,
      "verse": 43,
      "text": "Geus pasti yén naon anu ditepikeun ku aranjeun ka kuring (sangkan nyembah) kana éta téh moal bisa ngabulkeun paménta naon baé ogé, boh di dunya boh di ahérat. 802) Sabenerna pangbalikan urang saréréa téh ka Allah, jeung saenyana jalma-jalma anu ngaliwat wates téh nya maranéhna pisan pangeusi naraka."
    },
    {
      "sura": 40,
      "verse": 44,
      "text": "Jaga aranjeun bakal inget kana sagala rupa nu dicaritakeun ku kuring ka aranjeun. Kuring masrahkeun sagala urusan ka Allah. Saleresna Allah téh Maha Ningali ka hamba-hamba-Na."
    },
    {
      "sura": 40,
      "verse": 45,
      "text": "Mangka, Allah ngaraksa anjeunna (jalma nu iman) tina sagala rupa kajahatan tipu muslihat maranéhna, sedengkeun Fir’aun jeung kaomna mah dikepung ku panggoréng-goréngna siksa."
    },
    {
      "sura": 40,
      "verse": 46,
      "text": "(Seuneu) naraka ditémbongkeun ka maranéhna (di alam barjah) isuk-isuk, pasosoré, 803) jeung dina Poé Kiamat. (Dicaritakeun ka para malaikat), “Pék geura asupkeun Fir’aun jeung kaomna kana siksaan nu pangrongkah-rongkahna!”"
    },
    {
      "sura": 40,
      "verse": 47,
      "text": "(Sing inget) nalika maranéhna pacéntal-céntal di naraka. Jalma-jalma anu héngkér nyarita ka jalma-jalma anu nyombongkeun diri, “Saenyana kuring saréréa (baheula téh) nurut ka aranjeun. Ku kituna, naha bisa ayeuna aranjeun nyingkahkeun sabagian siksaan (seuneu) naraka ti kuring saréréa?”"
    },
    {
      "sura": 40,
      "verse": 48,
      "text": "Jalma-jalma anu nyombongkeun diri ngajawab, “Saenyana urang saréréa téh pada-pada aya dina jero naraka. Sabenerna mah Allah geus nangtukeun putusan ka hamba-hamba-(Na).”"
    },
    {
      "sura": 40,
      "verse": 49,
      "text": "Jalma-jalma anu aya di jero naraka (Jahanam) nyarita ka anu ngajaga naraka Jahanam, “Cing pangméntakeun ka Pangéran aranjeun sangkan Mantenna ngaringankeun siksaan sapoé mah ti kuring saréréa!”"
    },
    {
      "sura": 40,
      "verse": 50,
      "text": "Anu ngajaraga Jahanam nyarita, “Naha teu kungsi datang ka maranéh rasul-rasul nu diutus, nu mawa bukti-bukti nu nyata?” Maranéhna ngajawab, “Kantenan baé parantos sarumping.” Anu ngajaraga Jahanam nyarita, “Nya ari kitu mah pék atuh maranéh ngadoa, ngan doana jalma-jalma kapir mah moal aya mangpa’atna.”"
    },
    {
      "sura": 40,
      "verse": 51,
      "text": "Saenyana Kami bakal nulungan rasul-rasul Kami jeung jalma-jalma nu iman di kahirupan dunya jeung dina poé dihadirkeunana saksi-saksi (Poé Kiamat),"
    },
    {
      "sura": 40,
      "verse": 52,
      "text": "(nyaéta) poé nu teu aya mangpaatna pikeun jalma-jalma dolim ménta pangampura. Pikeun maranéhna mah disadiakeun la’nat tur padumukan anu goréng."
    },
    {
      "sura": 40,
      "verse": 53,
      "text": "Sabenerna Kami geus maparinan pituduh ka Musa jeung ngawariskeun Torét ka Bani Israél"
    },
    {
      "sura": 40,
      "verse": 54,
      "text": "pikeun jadi pituduh jeung pépéling pikeun jalma-jalma anu boga akal séhat."
    },
    {
      "sura": 40,
      "verse": 55,
      "text": "Ku lantaran kitu, anjeun kudu sabar. Sabenerna jangji Allah mah pasti bener. Pék geura ménta hampura tina dosa jeung pék geura nyucikeun hidep ku cara muji sukuran ka Pangéran hidep, boh di waktu soré boh isuk-isuk."
    },
    {
      "sura": 40,
      "verse": 56,
      "text": "Saenyana, jalma-jalma nu ngabantah ayat-ayat Allah nu datang ka maranéhna tanpa alesan (bukti), éta téh teu aya dina dada maranéhna iwal ti kasombongan (pikeun tujuan) nu sama sakali moal kahontal ku maranéhna. Ku kituna, pék hidep geura nyuhunkeun panyalindungan ka Allah. Saleresna Mantenna téh Maha Ngadangu (tur) Maha Ningali."
    },
    {
      "sura": 40,
      "verse": 57,
      "text": "Sabenerna nyiptakeun langit jeung bumi téh leuwih tohaga tibatan nyiptakeun manusa, tapi lolobana manusa téh teu nyahoeun."
    },
    {
      "sura": 40,
      "verse": 58,
      "text": "Teu sarua jalma anu lolong jeung jalma anu beunta. Teu (sarua) ogé jalma-jalma anu iman tur migawé kahadéan jeung jalma-jalma nu migawé kagoréngan. Ngan saeutik pisan ti antara maranéhna anu ngalap atikan."
    },
    {
      "sura": 40,
      "verse": 59,
      "text": "Saenyana Poé Kiamat téh pasti bakal datang. Teu aya kamangmangan dina éta perkara, tapi lolobana manusa téh teu iman."
    },
    {
      "sura": 40,
      "verse": 60,
      "text": "Pangéran aranjeun ngadawuh, “Geura ngadoa ka Kaula, pasti Kaula ngaijabah (naon nu dipikahayang). Saenyana jalma-jalma anu nyombongkeun diri tina nyembah ka Kaula 804) bakal asup ka naraka Jahanam dina kaayaan hina."
    },
    {
      "sura": 40,
      "verse": 61,
      "text": "Allah anu ngajadikeun peuting keur aranjeun sangkan aranjeun ngaso di dinya, jeung (ngajadikeun) beurang nu caang marakbak. Saleresna Allah leres-leres kagungan kurnia anu ngalimpah pikeun manusa, tapi lolobana manusa téh teu sukuran."
    },
    {
      "sura": 40,
      "verse": 62,
      "text": "Tah éta téh Allah, Pangéran aranjeun, nu nyiptakeun sagala perkara. Teu aya deui Pangéran iwal ti Mantenna. Nya kumaha atuh maranéh bisa dipaléngoskeun?"
    },
    {
      "sura": 40,
      "verse": 63,
      "text": "Tah kitu pisan dipaléngoskeunana jalma-jalma nu salilana ingkar kana ayat-ayat Allah téh."
    },
    {
      "sura": 40,
      "verse": 64,
      "text": "Allah anu ngajadikeun bumi pikeun padumukan aranjeun, jeung langit minangka hateupna. Mantenna geus nyiptakeun aranjeun kalayan rupa nu sahadé-hadéna, jeung maparinan rejeki ka aranjeun tina rejeki nu hadé. Tah éta téh Allah, Pangéran aranjeun. Mahasuci Allah, Pangéran sakumna alam."
    },
    {
      "sura": 40,
      "verse": 65,
      "text": "Mung Mantenna anu hirup langgeng salawasna. Teu aya deui Pangéran (anu hak disembah) anging Mantenna. Ku kituna, pék geura ngadoa ka Mantenna kalayan ihlas karana Allah. Sakabéh puji mung kagungan Allah, Pangéran sakumna alam."
    },
    {
      "sura": 40,
      "verse": 66,
      "text": "Pék caritakeun ku hidep (Muhammad), “Sabenerna kuring dicegah nyembah sarékat-sarékat nu disembah ku aranjeun salian ti Allah sanggeus datang katerangan-katerangan ti Pangéran kuring. Kuring diparéntahkeun sangkan sumerah diri ka Pangéran sakumna alam.”"
    },
    {
      "sura": 40,
      "verse": 67,
      "text": "Mantenna nu nyiptakeun aranjeun tina taneuh, tuluy tina sakeclak cimani, tuluy jadi getih kimpel, saterasna Mantenna ngaluarkeun aranjeun jadi orok, tuluy (aranjeun dihirupan) nepi ka aranjeun déwasa, tuluy (aya) nu nepi ka pikun; tapi aya ogé ti antara aranjeun anu dimaotkeun saméméhna. (Kami midamel nu kitu téh) sangkan aranjeun nepi ka waktu nu geus ditangtukeun jeung sangkan ngagunakeun akal."
    },
    {
      "sura": 40,
      "verse": 68,
      "text": "Mantenna anu ngahirupkeun jeung ngamaotkeun. Saupama netepkeun hiji urusan, Mantenna kantun ngadawuh, “Jadi!” Mangka, jleg baé jadi."
    },
    {
      "sura": 40,
      "verse": 69,
      "text": "Naha hidep teu niténan jalma-jalma anu (sok) pacéntal-céntal ngeunaan ayat-ayat Allah? Kumaha maranéhna dibalieurkeun?"
    },
    {
      "sura": 40,
      "verse": 70,
      "text": "(Nyaéta) jalma-jalma nu ngabohongkeun kana Kitab (Al-Qur’an) jeung wahyu nu dicandak ku para rasul Kami anu geus diutus ku Kami. Engké ogé maranéhna bakal nyaho"
    },
    {
      "sura": 40,
      "verse": 71,
      "text": "waktu tali-tali jeung ranté-ranté (dipasang) dina beuheung maranéhna, bari maranéhna diséréd"
    },
    {
      "sura": 40,
      "verse": 72,
      "text": "ka jero cai anu kacida panasna, tuluy maranéhnna diduruk dina seuneu."
    },
    {
      "sura": 40,
      "verse": 73,
      "text": "Tuluy dicaritakeun ka maranéhna, “Sok mana berhala-berhala nu baheula ku maranéh sok disarékatkeun (jeung Allah) téh?"
    },
    {
      "sura": 40,
      "verse": 74,
      "text": "(Nyaéta nu ku maranéh disembah) salian ti Allah?” Maranéhna ngajawab, “Maranéhna geus leungit ti abdi sadaya. Anu saleresna mah abdi sadaya téh ti baheula ogé teu kantos pisan nyembah.” Nya jiga kitu, Allah nyasarkeun jalma-jalma kapir."
    },
    {
      "sura": 40,
      "verse": 75,
      "text": "Kituna téh, ku lantaran maranéh suka-bungah di bumi ku cara teu bener, jeung ku lantaran maranéh terus-terusan suka bungah (dina kama’siatan)."
    },
    {
      "sura": 40,
      "verse": 76,
      "text": "(Dicaritakeun ka maranéhna), “Geura arasup ka panto-panto naraka Jahanam bari langgeng di dinyana! Nya éta pisan tempat anu panggoréng-goréngna pikeun jalma-jalma anu sombong.”"
    },
    {
      "sura": 40,
      "verse": 77,
      "text": "Ku kituna, hidep (Muhammad) sing sabar. Sabenerna jangji Allah mah bener. Sok sanajan Kami ningalikeun ka hidep sabagian tina siksa nu ku Kami diancamkeun ka maranéhna, atawa Kami ngamaotkeun hidep (saméméh ajal tumiba ka maranéhna), éstu ngan ka Kami wungkul maranéhna bakal dibalikkeun."
    },
    {
      "sura": 40,
      "verse": 78,
      "text": "Sabenerna Kami geus ngutus sababaraha rasul saméméh hidep. Ti antarana aya nu ku Kami dicaritakeun ka hidep. Ti antarana aya (ogé) anu ku Kami teu dicaritakeun ka hidep. Moal bisa pikeun hiji rasul mawa hiji mujijat, iwal ti kalayan ijin Allah. Ku kituna, saupama geus datang paréntah Allah, tangtu diputuskeun (sakabéh perkara) kalayan adil. Dina waktu éta, kacida rugina jalma-jalma nu nuturkeun kabatilan."
    },
    {
      "sura": 40,
      "verse": 79,
      "text": "Allah nu ngajadikeun ingon-ingon pikeun aranjeun. Sabagianana keur tutumpakan aranjeun, sedengkeun sabagianana deui pikeun dahareun."
    },
    {
      "sura": 40,
      "verse": 80,
      "text": "(Aya deui) mangpa’at séjénna tina éta ingon-ingon téh pikeun aranjeun, 805) sangkan aranjeun bisa nyumponan pangabutuh saluyu jeung kahayang aranjeun. Aranjeun bisa tumpak dina éta ingon-ingon jeung aranjeun ogé bisa tumpak dina parahu."
    },
    {
      "sura": 40,
      "verse": 81,
      "text": "Mantenna ningalikeun ka aranjeun tanda-tanda (kakawasaan Mantenna), mangka tanda-tanda (kakawasaan) Allah nu mana deui nu ku aranjeun dipungkir téh?"
    },
    {
      "sura": 40,
      "verse": 82,
      "text": "Naha maranéhna téh tara nyaba di bumi bari niténan kumaha balukarna jalma-jalma saméméh maranéhna. Kaayaan jalma-jalma saméméh maranéhna téh leuwih kuat tur leuwih hébat kakuatanana, jeung (leuwih loba) tapak lacakna di bumi tibatan maranéhna. Mangka, sagala nu diusahakeun ku maranéhna téh teu bisa jadi pitulung pikeun maranéhna."
    },
    {
      "sura": 40,
      "verse": 83,
      "text": "Nya waktu datang ka maranéhna para rasul (anu baheula diutus ka) maranéhna kalayan mawa katerangan-katerangan, maranéhna ngarasa bungah ku élmu nu geus nyampak di maranéhna. 806) Maranéhna téh dikepung ku siksaan Allah anu sok diguguyonkeun ku maranéhna."
    },
    {
      "sura": 40,
      "verse": 84,
      "text": "Mangka waktu nénjo siksaan Kami, maranéhna nyarita, “Abdi sadaya mung iman ka Allah wungkul, sareng abdi sadaya mungkir kana sesembahan nu ku abdi sadaya tos disarékatkeun ka Allah.”"
    },
    {
      "sura": 40,
      "verse": 85,
      "text": "Mangka, imanna maranéhna téh teu aya gunana deui waktu maranéhna geus nempo siksaan Kami. Éta téh katetepan Allah anu geus ditangtukeun pikeun hamba-hamba-Na. Dina waktu éta jalma-jalma kapir téh binasa."
    },
    {
      "sura": 41,
      "verse": 1,
      "text": "Ḥā Mīm. 807)"
    },
    {
      "sura": 41,
      "verse": 2,
      "text": "(Ieu Al-Qur’an) diturunkeun ti Pangéran Nu Mahawelas (tur) Nu Mahaasih."
    },
    {
      "sura": 41,
      "verse": 3,
      "text": "Kitab anu ayat-ayatna dijelaskeun minangka bacaan dina basa Arab pikeun kaom nu boga élmu,"
    },
    {
      "sura": 41,
      "verse": 4,
      "text": "nu mawa béja pikabungaheun jeung pépéling, ngan lolobana mah maranéhna téh ngabalieur (tina éta) sarta teu (hayang) ngadéngékeun."
    },
    {
      "sura": 41,
      "verse": 5,
      "text": "Maranéhna nyarita, “Haté kuring saréréa geus nutup tina naon baé mangrupa pangajak aranjeun ka kuring saréréa. Dina ceuli kuring saréréa aya cocok, tur antara kuring saréréa jeung aranjeun aya hahalang. Ku kituna, gawéan baé (naon nu dipilakayang ku aranjeun), saenyana kuring saréréa ogé sarua pada digawé.”"
    },
    {
      "sura": 41,
      "verse": 6,
      "text": "Pék caritakeun ku hidep (Muhammad), “Sabenerna kuring téh ngan manusa biasa saperti aranjeun, nu diwahyukeun ka kuring yén Pangéran aranjeun téh nyaéta Pangéran Nu Mahatunggal. Pék ibadah jeung ménta pangampura ka Mantenna. Kacilakaan anu kacida rongkah pikeun jalma-jalma anu nyarékatkeun (Mantenna),"
    },
    {
      "sura": 41,
      "verse": 7,
      "text": "(nyaéta) jalma-jalma anu teu mayar jakat jeung ingkar kana ayana (kahirupan) ahérat.”"
    },
    {
      "sura": 41,
      "verse": 8,
      "text": "Sabenerna jalma-jalma nu iman jeung migawé kahadéan, keur aranjeunna dijangjikeun ganjaran nu teu pegat-pegat."
    },
    {
      "sura": 41,
      "verse": 9,
      "text": "Pék caritakeun ku hidep, “Naha pantes aranjeun ingkar ka Allah anu ngajadikeun bumi dina dua mangsa, jeung (naha pantes) aranjeun nyieun tandingan-tandingan pikeun Mantenna? (Anu kagungan sipat) kitu téh Pangéran sakumna alam.”"
    },
    {
      "sura": 41,
      "verse": 10,
      "text": "Mantenna geus ngajadikeun di bumi mangpirang-pirang gunung nu tohaga di luhureunana jeung geus ngaberkahan sarta nangtukeun ukuran kadaharan (keur pangeusina) dina opat mangsa anu cukup pikeun (kaperluan) jalma-jalma anu ngabutuhkeunana."
    },
    {
      "sura": 41,
      "verse": 11,
      "text": "Lajeng, Mantenna angkat ka langit anu masih mangrupa haseup. Lajeng Mantenna ngadawuh ka langit jeung ka bumi, “Geura datang maranéh duaan ku paréntah Kaula, boh kalayan taat atawa kalayan kapaksa!” Dua-duana ngajawab, “Abdi sadaya dongkap kalayan taat.”"
    },
    {
      "sura": 41,
      "verse": 12,
      "text": "Mantenna ngajadikeun tujuh langit dina dua mangsa jeung ngawahyukeun ka masing-masing langit urusanana. Tuluy Kami mapaésan langit nu deukeut ku béntang-béntang nu caang jeung ngaraksana kalayan sahadé-hadéna. Éta téh katangtuan ti Nu Mahagagah (tur) Mahauninga."
    },
    {
      "sura": 41,
      "verse": 13,
      "text": "Lamun maranéhna ngabalieur, mangka pék caritakeun, “Kuring geus méré pépéling ku guludug ka maranéh, saperti guludug anu geus ditibankeun ka kaom ‘Ad jeung kaom Samud.”"
    },
    {
      "sura": 41,
      "verse": 14,
      "text": "Waktu para rasul datang ka maranéhna ti hareupeun jeung ti tukangeunana 808) (bari mépélingan), “Kadé aranjeun ulah rék nyembah anging ka Allah wungkul,” maranéhna ngajawab, “Upami Pangéran kuring saréréa ngersakeun, tangtu Mantenna bakal nurunkeun para malaikat. Saenyana kuring saréréa mungkir kana wahyu nu dibawa ku aranjeun.”"
    },
    {
      "sura": 41,
      "verse": 15,
      "text": "Kaom ‘Ad nyombongkeun diri di bumi tanpa alesan nu bener. Maranéhna nyarita, “Saha nu leuwih gedé kakuatanana tibatan kuring saréréa?” Padahal maranéhna téh henteu nempo yén sabenerna Allah nu geus nyiptakeun maranéhna. Tinangtu Mantenna anu leuwih tohaga kakuatanana tibatan maranéhna. Maranéhna téh nolak kana tanda-tanda (kakuatan) Kami."
    },
    {
      "sura": 41,
      "verse": 16,
      "text": "Kami niupkeun angin nu ngaguruh ka maranéhna dina sababaraha poé anu apes. Kami ninggangkeun siksaan nu ngahinakeun ka maranéhna di dunya, mangkaning saenyana siksaan ahérat mah éta leuwih hina, sedengkeun maranéhna moal rék dibéré pitulung."
    },
    {
      "sura": 41,
      "verse": 17,
      "text": "Ari kaom Samud, maranéhna ku Kami geus dipaparinan pituduh, ngan maranéhna mah leuwih mikacinta lolong (kasasaran) tibatan pituduh. Ku lantaran kitu, maranéhna disamber guludug, siksaan nu hina disababkeun sagala rupa anu geus dipilampah ku maranéhna."
    },
    {
      "sura": 41,
      "verse": 18,
      "text": "Kami geus nyalametkeun jalma-jalma nu iman ku sabab aranjeunna téh bener-bener jalma-jalma nu takwa."
    },
    {
      "sura": 41,
      "verse": 19,
      "text": "(Sing inget) dina poé (nalika) musuh-musuh Allah digiring kana naraka, tuluy maranéhna dikumpulkeun (kabéhanana)."
    },
    {
      "sura": 41,
      "verse": 20,
      "text": "Nepi ka upama maranéhna nepi ka naraka, pangdéngé, panénjo, jeung kulit-kulitna jadi saksi pikeun maranéhna tina sagala rupa nu ku maranéhna geus dipigawé."
    },
    {
      "sura": 41,
      "verse": 21,
      "text": "Maranéhna nyarita ka kulit-kulitna, “Naha maranéh méré kasaksian keur kuring saréréa?” Kulit-kulit maranéhna ngajawab, “Allah anu ngajadikeun sagala rupa perkara bisa nyarita téh nyaéta nu ngajadikeun kuring saréréa bisa nyarita. Mantenna téh anu ngajadikeun maranéh nu mimiti. Ka Mantenna wungkul maranéh bakal dibalikkeun."
    },
    {
      "sura": 41,
      "verse": 22,
      "text": "Maranéh moal pisan-pisan bisa nyumputkeun tina panyaksén, pangdéngé, panénjo, jeung kulit maranéh ka maranéh. 809) Maranéh nyangka yén sabenerna Allah henteu uningaeun kana sagala rupa anu ku maranéh dipigawé."
    },
    {
      "sura": 41,
      "verse": 23,
      "text": "Éta téh ngan sangkaan maranéh wungkul ka Pangéran. Éta (sangkaan) téh geus ngabinasakeun maranéh, nepi ka ahirna maranéh téh kagolong kana jalma-jalma anu rugi."
    },
    {
      "sura": 41,
      "verse": 24,
      "text": "Sanajan maranéhna sabar (nandangan siksaan), nya naraka patempatan maranéhna téh. Lamun seug maranéhna ménta dipikarunya, maranéhna téh teu kaasup golongan jalma-jalma nu pantes dipikarunya."
    },
    {
      "sura": 41,
      "verse": 25,
      "text": "Kami geus ngajadikeun pikeun maranéhna sobat-sobat nu ngajadikeun maranéhna meunteun hadé kana naon baé nu aya di hareupeun jeung di satukangeunana. 810) Geus tetep pikeun maranéhna putusan siksa ka umat-umat, boh jin boh manusa nu ti hareula. Saenyana maranéhna téh jalma-jalma anu rugi."
    },
    {
      "sura": 41,
      "verse": 26,
      "text": "Jalma-jalma kapir nyarita, “Omat aranjeun ulah ngadéngékeun Al-Qur’an! Aranjeun kudu nyieun kariweuhan sangkan aranjeun bisa ngéléhkeun (maranéhna).”"
    },
    {
      "sura": 41,
      "verse": 27,
      "text": "Sabenerna Kami bakal nibankeun siksa nu kacida rongkahna ka jalma-jalma nu kapir. Sabenerna Kami bakal ngawales sagala nu ku maranéhna dipigawé ku panggoréng-goréngna wawales."
    },
    {
      "sura": 41,
      "verse": 28,
      "text": "Tah éta téh wawales (pikeun) musuh-musuh Allah, (nyaéta) naraka. Maranéhna meunang padumukan anu langgeng di dinya mangrupa wawales ku sabab ingkar kana ayat-ayat Kami."
    },
    {
      "sura": 41,
      "verse": 29,
      "text": "Jalma-jalma kapir nyarita, “Nun Gusti Pangéran abdi sadaya, mugi Gusti ningalikeun ka abdi sadaya dua golongan anu geus nyasarkeun abdi sadaya (nyaéta) ti jin jeung manusa, supados abdi sadaya ngajadikeun maranéhna aya di handapeun dampal suku abdi sadaya, sangkan maranéhna kaasup kana golongan anu panghandap-handapna.”"
    },
    {
      "sura": 41,
      "verse": 30,
      "text": "Sabenerna jalma-jalma anu nyarita, “Pangéran abdi sadaya téh Allah,” tuluy mengkuhkeun pamadeganana, mangka malaikat bakal lungsur ka aranjeunna (bari nyebutkeun), “Aranjeun ulah ngarasa sieun jeung sedih. Geura pék saruka-bungah ku (mareunang) sawarga nu geus dijangjikeun ku Allah ka aranjeun.”"
    },
    {
      "sura": 41,
      "verse": 31,
      "text": "Kami anu nangtayungan aranjeun dina kahirupan di dunya jeung di ahérat. Di dinya (sawarga) aranjeun bakal meunang sagala nu dipikahayang jeung dipénta ku aranjeun,"
    },
    {
      "sura": 41,
      "verse": 32,
      "text": "(Éta kabéh) minangka kurnia (pikeun aranjeun) ti Pangéran Nu Maha Jembar-pangampura (tur) Mahaasih."
    },
    {
      "sura": 41,
      "verse": 33,
      "text": "Saha nu leuwih hadé cariosanana tibatan jalma-jalma anu ngajak ka Allah sarta migawé kahadéan bari nyarita, “Sabenerna kuring téh kaasup jalma-jalma anu sumerah diri.”"
    },
    {
      "sura": 41,
      "verse": 34,
      "text": "Teu sarua antara kahadéan jeung kagoréngan téh. Pék tolak ku hidep (éta kagoréngan) ku cara nu leuwih hadé, nepi ka jalma nu tadina ngumusuhan ka hidep ngarasa saolah-olah jadi babaturan deukeut."
    },
    {
      "sura": 41,
      "verse": 35,
      "text": "Sagala sipat anu hadé éta téh teu dipasihkeun anging ka jalma-jalma nu sabar jeung nu meunang kauntungan gedé."
    },
    {
      "sura": 41,
      "verse": 36,
      "text": "Upama sétan ngagoda ka hidep ku hiji godaan, prak geura ménta panyalindungan ka Allah. Sabenerna Mantenna téh Maha Ngadangu (tur) Mahauninga."
    },
    {
      "sura": 41,
      "verse": 37,
      "text": "Tina sabagian tanda-tanda kakawasaan Mantenna nyaéta peuting, beurang, panonpoé, jeung bulan. Omat aranjeun ulah sujud ka panonpoé jeung ka bulan, tapi prak aranjeun sujud ka Allah nu nyiptakeunana, upama aranjeun bener-bener ngan ka Mantenna wungkul nyembah téh."
    },
    {
      "sura": 41,
      "verse": 38,
      "text": "Lamun maranéhna (jalma-jalma musrik) nyombongkeun diri (teu daék sujud ka Mantenna), aranjeunna (para malaikat) nu aya di sagédéngeun Pangéran hidep mah teras-terasan maca tasbéh ka Mantenna ti peuting jeung ti beurang, teu ngarasa bosen."
    },
    {
      "sura": 41,
      "verse": 39,
      "text": "Sabagian tina tanda-tanda (kakawasaan) Mantenna nyaéta yén hidep ningali bumi dina kaayaan garing, ngan upama Kami geus nurunkeun cai ti luhureunana, tangtu éta (bumi) téh robah jadi subur. Sabenerna Pangéran anu ngahirupkeun éta bumi téh tangtu bener-bener kawasa (ogé) kana ngahirupkeun deui nu geus maot, karana sabenerna Mantenna mah Mahakawasa kana sagala perkara ogé."
    },
    {
      "sura": 41,
      "verse": 40,
      "text": "Saenyana jalma-jalma anu mungkir tina ayat-ayat Kami téh henteu bisa nyumput ti Kami. Naha jalma nu dialungkeun kana naraka téh leuwih alus tibatan nu datang kalayan aman dina Poé Kiamat? Sok geura pigawé sagala anu ku maranéh dipikahayang. Sabenerna Mantenna Maha Ningali kana sagala nu ku maranéh dipigawé."
    },
    {
      "sura": 41,
      "verse": 41,
      "text": "Saenyana jalma-jalma anu ingkar kana Al-Qur’an waktu datang ka maranéhna, (maranéhna téh pasti bakal cilaka), jeung sabenerna Al-Qur’an téh Kitab anu mulya."
    },
    {
      "sura": 41,
      "verse": 42,
      "text": "Al-Qur’an téh henteu bisa kacampuran ku kabatilan, boh ti hareupeunana boh ti tukangeunana, diturunkeun ti Pangéran Nu Mahawijaksana (tur) Nu Mahapinuji."
    },
    {
      "sura": 41,
      "verse": 43,
      "text": "Henteu aya nu dicaritakeun (ku jalma-jalma kapir) ka hidep (Muhammad) téh iwal ti sagala nu sabenerna mah geus dicaritakeun ku para rasul saméméh hidep. Saleresna Pangéran hidep bener-bener kagungan pangapunten jeung kagungan siksaan nu kacida matak nyerina."
    },
    {
      "sura": 41,
      "verse": 44,
      "text": "Lamun Kami ngajadikeun éta Al-Qur’an dina waktu salian ti basa Arab, pasti maranéhna ngomong, “Naha geuning ayat-ayatna henteu dijelaskeun?” Naha (pantes Al-Qur’an) maké waktu lain sedengkeun rasulna urang Arab? Pék caritakeun ku hidep, “Al-Qur’an téh pituduh jeung ubar pikeun jalma-jalma nu iman. Jalma-jalma nu teu iman mah dina ceulina téh aya panyocok. Al-Qur’an téh poék pikeun maranéhna mah. 811) Maranéhna téh (saperti) jalma-jalma anu dicalukan ti tempat anu jauh."
    },
    {
      "sura": 41,
      "verse": 45,
      "text": "Sabenerna Kami geus maparinan Kitab Torét ka Musa tuluy dijadikeun papaséaan ku maranéhna. Lamun seug henteu aya putusan ti Pangéran hidep leuwih ti heula, mangka jalma-jalma kapir téh geus dibinasakeun. Saenyana maranéhna téh bener-bener aya dina kamangmangan anu matak bingung ngeunaan Al-Qur’an."
    },
    {
      "sura": 41,
      "verse": 46,
      "text": "Saha baé jalma anu migawé kahadéan, nya (ganjaranana) pikeun dirina sorangan. Saha baé jalma anu migawé kagoréngan, nya (dosana) téh pikeun dirina sorangan ogé. Pangéran hidep mah moal pisan-pisan rék kaniaya ka hamba-hamba-Na."
    },
    {
      "sura": 41,
      "verse": 47,
      "text": "Ka Mantenna pangaweruh ngeunaan Poé Kiamat téh disanggakeun. Henteu aya bubuahan anu kaluar tina lakop-lakopna jeung henteu aya hiji awéwé ogé anu kakandungan tur ngalahirkeun, kajaba kabéhanana (lumangsung) kalayan kauninga Mantenna. Dina poéan waktu Mantenna nyaur ka maranéhna, “Di mana sarékat-sarékat Kami téh?” Maranéhna ngajawab, “Abdi nétélakeun ka Gusti yén henteu aya saurang ogé ti antawis abdi sadaya anu tiasa masihan panyaksén (yén Gusti téh kagungan sarékat).”"
    },
    {
      "sura": 41,
      "verse": 48,
      "text": "Laleungit ti maranéhna naon-naon nu baheula ku maranéhna sok disembah. Maranéhna ogé nyahoeun yén henteu aya jalan kaluar (tina siksa Allah) pikeun maranéhna."
    },
    {
      "sura": 41,
      "verse": 49,
      "text": "Manusa henteu bosen-bosen ménta kahadéan. Upama ditibanan kasusah, manéhna putus asa tur peunggas pangharepan."
    },
    {
      "sura": 41,
      "verse": 50,
      "text": "Upama Kami maparin rahmat ka manéhna sanggeusna manéhna ditibanan kasusah, tangtu manéhna bakal nyarita, “Ieu mah hak kuring. Da kuring mah teu yakin yén Poé Kiamat téh bakal kajadian. Lamun seug dipulangkeun ka Pangéran, kuring mah pasti bakal meunang kahadéan di mungguhing Mantenna.” Pasti Kami bakal ngabéjakeun ka jalma-jalma nu kupur ngeunaan sakabéh anu geus dipilampah ku maranéhna. Kami ogé pasti bakal nibankeun siksaan anu rongkah ka maranéhna."
    },
    {
      "sura": 41,
      "verse": 51,
      "text": "Upama Kami maparin ni’mat ka manusa, manéhna ngabalieur ngajuhkeun dirina (kalayan sombong), tapi upama ditiban kasusah, nya manéhna loba ngadoa"
    },
    {
      "sura": 41,
      "verse": 52,
      "text": "Pék caritakeun, “Kumaha pamadegan aranjeun lamun éta (Al-Qur’an) téh datang ti mungguhing Allah, tuluy aranjeun ingkar, saha anu leuwih sasar tibatan jalma-jalma anu terus-terusan méngpar (tina bebeneran)?”"
    },
    {
      "sura": 41,
      "verse": 53,
      "text": "Kami bakal némbongkeun ka maranéhna tanda-tanda (kakawsaan) Kami di sakuliah jagat jeung dina dirina sorangan, nepi ka tétéla pikeun maranéhna yén Al-Qur’an téh bener. Naha henteu cukup (pikeun hidep) yén saleresna Mantenna jadi saksi kana sagala perkara?"
    },
    {
      "sura": 41,
      "verse": 54,
      "text": "Sing inget yén sabenerna maranéhna téh aya dina kamangmangan ngeunaan patepungna jeung Pangéranana. Sing inget yén saleresna Mantenna téh Maha Ngalimpudan kana sagala perkara."
    },
    {
      "sura": 42,
      "verse": 1,
      "text": "Ḥā Mīm. 812)"
    },
    {
      "sura": 42,
      "verse": 2,
      "text": "Ain Sīn Qāf.  813)"
    },
    {
      "sura": 42,
      "verse": 3,
      "text": "Kitu pisan Allah Nu Mahagagah (tur) Mahawijaksana ngawahyukeun ka hidep (Muhammad) jeung ka para rasul saméméh hidep."
    },
    {
      "sura": 42,
      "verse": 4,
      "text": "Mung kagungan Mantenna sagala rupa anu aya di langit jeung bumi. Mantenna Mahaluhung (tur) Mahaagung."
    },
    {
      "sura": 42,
      "verse": 5,
      "text": "Ampir baé éta langit beulah bagian luhurna (lantaran kaagungan Allah). Para malaikat tasbéh muji ka Mantenna tur mangnedakeun pangampura pikeun saha baé anu aya di (bumi). Sing inget hidep (Muhammad) yén saleresna Allah téh Maha Jembar-pangampura (tur) Mahaasih."
    },
    {
      "sura": 42,
      "verse": 6,
      "text": "Jalma-jalma anu milih panyalindungan salian ti Allah, nya saleresna Mantenna mah nalingakeun (pagawéan) maranéhna, sedengkeun hidep (Muhammad) sanés jalmi anu dipasrahan tugas pikeun nalingakeun maranéhna."
    },
    {
      "sura": 42,
      "verse": 7,
      "text": "Nya kitu pisan Kami (Allah) ngawahyukeun Al-Qur’an ka hidep (Muhammad) dina basa Arab, sangkan hidep méré pépéling ka pangeusi puseur (Mekah) tur ka pangeusi nagri-nagri sabudeureunana, sarta méré pépéling ngeunaan poé dikumpulkeunana (mahluk dina Poé Kiamat) anu teu diragukeun deui. Sagolongan bakal asup ka sawarga jeung sagolongan deui asup ka naraka."
    },
    {
      "sura": 42,
      "verse": 8,
      "text": "Lamun seug ngersakeun, pasti Allah ngajadikeun maranéhna hiji umat wungkul, tapi Mantenna bakal ngalebetkeun jalma-jalma anu dikersakeuna-Na kana rahmat-Na. Saméntara pikeun jalma-jalma anu dolim mah moal aya nu nangtayungan jeung nu nulungan."
    },
    {
      "sura": 42,
      "verse": 9,
      "text": "Atawa (naha pantes) maranéhna milih anu nangtayungan salian ti Allah? Padahal Allah téh nu nangtayungan (nu sabenerna). Mantenna ngahirupkeun jalma-jalma nu geus maot. Mantenna Mahakawasa kana sagala urusan."
    },
    {
      "sura": 42,
      "verse": 10,
      "text": "Naon baé anu dipacéngkadkeun ku maranéhna, nya putusanana (dipasrahkeun) ka Allah. (Anu ngagaduhan éta sipat-sipat téh) nyaéta Allah Pangéran kuring. Mung ka Mantenna kuring tawekal jeung mulang."
    },
    {
      "sura": 42,
      "verse": 11,
      "text": "(Allah) anu nyiptakeun langit jeung bumi. Mantenna ngajadikeun pikeun aranjeun pasangan-pasangan ti jinis aranjeun sorangan. Pikeun bangsaning ingon-ingon aya ogé pasangan-pasanganana. Mantenna ngarundaykeun katurunan aranjeun ku cara kitu. Teu aya hiji perkara ogé anu sarupa sareng Mantenna. Mantenna téh Maha Ngadangu (tur) Maha Ningali."
    },
    {
      "sura": 42,
      "verse": 12,
      "text": "Mung kagungan Mantenna sakabéh nu aya di langit jeung bumi. Mantenna anu ngajembarkeun jeung ngaheureutkeun rejeki pikeun saha baé anu dikersakeun ku Mantenna. Saleresna Mantenna téh Mahauninga kana sagala urusan."
    },
    {
      "sura": 42,
      "verse": 13,
      "text": "Mantenna (Allah) geus nyaré’atkeun ka aranjeun agama anu geus diwasiatkeun ogé ku Mantenna ka Nuh, anu geus diwahyukan ogé ka hidep (Muhammad), sarta naon anu geus diwasiatkan ogé ka Ibrahim, Musa, sarta Isa, nyaéta geura adegkeun agama (kaimanan sarta katakwaan) sarta ulah paburencay dina éta (agama). Kacida beuratna pikeun jalma-jalma musrik (pikeun milu) kana agama anu ku hidep ditepikeun ka maranéhna. Allah milih saha baé anu dikersakeun ku Mantenna (kana agama taohid) sarta maparin pituduh kana (agama)-Na ka saha baé anu mulang (ka Mantenna)."
    },
    {
      "sura": 42,
      "verse": 14,
      "text": "Maranéhna (Ahli Kitab) henteu paburencay kajaba sanggeus datang ka maranéhna élmu (bebeneran anu ditepikeun ku para nabi), lantaran hiri dengki di antara maranéhna. Lamun seug lain karana papastén anu leuwih ti heula ti Mantenna (pikeun nunda heula siksa) nepi kana cunduk waktu anu tangtu, pasti maranéhna téh bakal dibinasakeun (harita kénéh). Saenyana jalma-jalma anu meunang warisan Kitab (Torét jeung Injil) sanggeus maranéhna (aya dina jaman Muhammad) bener-bener dina kamangmang anu kacida ngabingungkeunana ngeunaan éta Kitab (Al-Qur’an)."
    },
    {
      "sura": 42,
      "verse": 15,
      "text": "Ku kituna, geura ajak (maranéhna sangkan iman) jeung tetep (dina iman jeung dakwah) sakumaha anu diparéntahkeun ka hidep (Muhammad). Omat hidep ulah nurut kana kahayang (hawa napsu) maranéhna. Pék kedalkeun, “Kuring iman kana sakabéh kitab anu geus diturunkeun ku Allah. Kuring diparéntah sangkan milampah kaadilan di antara aranjeun. Allah téh Pangéran kuring saréréa jeung Pangéran aranjeun. Pikeun kuring saréréa amal kuring saréréa jeung pikeun aranjeun ogé amal aranjeun. Henteu perlu aya papaséaan antara kuring saréréa jeung aranjeun. Allah bakal ngumpulkeun urang saréréa. Mung ka Mantenna (urang saréréa) bakal balik.”"
    },
    {
      "sura": 42,
      "verse": 16,
      "text": "Jalma-jalma anu hog-hag ngeunaan (agama) Allah sanggeus éta (agama) ditarima, nya hog-hagna téh mubah di mungguhing Pangéranana mah. Maranéhna meunang bebendon sarta siksa anu kacida rongkahna."
    },
    {
      "sura": 42,
      "verse": 17,
      "text": "Allah anu nurunkeun Kitab (Al-Qur’an) kalayan ḥaq (bener jeung mawa bebeneran) sarta nurunkeun naraca (kaadilan). Naha hidep (Muhammad) uninga yén Poé Kiamat téh boa-boa geus deukeut?"
    },
    {
      "sura": 42,
      "verse": 18,
      "text": "Jalma-jalma anu henteu iman kana Poé Kiamat ménta sangkan éta poé geura lumangsung. Sabalikna jalma-jalma anu iman mah sieuneun kana lumangsungna téh, lantaran nyahoeun yén éta téh bener. Kanyahokeun ku hidep (Muhammad), yén saenyana jalma-jalma anu teu iman kana tumibana Poé Kiamat téh bener-bener aya dina kasasaran anu kacida jauhna."
    },
    {
      "sura": 42,
      "verse": 19,
      "text": "Allah Maha Lemah-lembut ka hamba-hamba-Na. Mantenna maparin rejeki ka saha baé anu dikersakeun ku Mantenna. Mantenna Mahakuat (tur) Mahagagah."
    },
    {
      "sura": 42,
      "verse": 20,
      "text": "Saha baé anu miharep kauntungan di ahérat, nya Kami bakal nambahan éta kauntungan keur anjeunna. Saha baé anu miharep kauntungan di dunya (wungkul), nya Kami bakal méré ka manéhna (sawaréh) tina éta (kauntungan dunya), ngan pikeun manéhna moal aya bagian di ahérat."
    },
    {
      "sura": 42,
      "verse": 21,
      "text": "Naha maranéhna ngabogaan sesembahan salian ti Allah anu netepkeun aturan agama pikeun maranéhna anu henteu diidinan (diridoan) ku Allah? Saupama teu aya papastén anu nunda (hukuman ti Allah), pasti hukuman pikeun maranéhna téh geus dilaksanakeun. Saenyana jalma-jalma anu dolim bakal meunang siksa anu kacida nyerina."
    },
    {
      "sura": 42,
      "verse": 22,
      "text": "Hidep (Muhammad) bakal niténan (dina Poé Kiamat) jalma-jalma anu dolim téh kacida sieunna alatan ku (kagoréngan-kagoréngan) anu geus diupayakeun ku maranéhna, sedengkeun wawalesna téh bakal tumiba ka maranéhna. Ari jalma-jalma anu iman tur milampah kahadéan mah (aya) di taman-taman sawarga. Pikeun aranjeunna disadiakeun naon rupa anu dipikahoyong ku aranjeunna mungguhing Mantenna. Éta téh kurnia anu kacida gedéna."
    },
    {
      "sura": 42,
      "verse": 23,
      "text": "Éta pisan (kurnia) anu didugikeun ku Allah pikeun ngabubungah hamba-hamba-Na anu iman sarta milampah kahadéan. Pék caritakeun ku hidep (Muhammad), “Kuring henteu ménta buruh ka aranjeun tina éta perkara (nepikeun risalah) salian ti mikanyaah dina kakulawargaaan.” Saha baé anu ngupayakeun kahadéan, pasti Kami bakal nambah éta (kahadéan) ka anjeunna. Saleresna Allah Mahajembar ku Pangampura (tur) Mahasukur. 814)"
    },
    {
      "sura": 42,
      "verse": 24,
      "text": "Naha maranéhna (jalma-jalma musrik masih terus-terusan) ngomong kieu, “Manéh (Muhammad) geus ngayakeun kabohongan ngeunaan Allah?” Lamun seug ngersakeun, Allah pasti matri kana manah hidep (Muhammad). Allah bakal mupus kabatilan sarta bakal nguatkeun anu bener ku dawuhan-dawuhana-Na. Saleresna Mantenna Mahauninga kana sagala eusi haté"
    },
    {
      "sura": 42,
      "verse": 25,
      "text": "Mantenna anu nampi tobat ti para hamba-Na, ngahampura kasalahan-kasalahan, sarta Mahauninga kana naon nu dipigawé ku aranjeun."
    },
    {
      "sura": 42,
      "verse": 26,
      "text": "Mantenna anu ngaijabah (doana) jalma-jalma anu iman sarta milampah kahadéan, jeung anu nambah (pahala) ka aranjeunna tina kurnia-Na. Jalma-jalma anu kupur mah bakal meunang siksa anu kacida rongkahna."
    },
    {
      "sura": 42,
      "verse": 27,
      "text": "Lamun seug Allah ngajembarkeun rejeki ka para hamba-Na, tangtu maranéhna bakal ngaliwatan wates di bumi, nanging Allah ngalungsurkeun naon rupa anu dikersakeun ku Mantenna kalayan ukuran (nu tangtu). Saleresna Mantenna Mahataliti kana (kaayaan) hamba-hamba-Na (tur) Maha Ningali."
    },
    {
      "sura": 42,
      "verse": 28,
      "text": "Mantenna anu ngalungsurkeun hujan sanggeus maranéhna pegat harepan sarta anu nyebarkeun rahmat-Na. Mantenna Maha Nangtayungan (tur) Mahapinuji."
    },
    {
      "sura": 42,
      "verse": 29,
      "text": "Sawaréh tina tanda-tanda (kakawasaan) Pangéran téh nyaéta nyiptakeun langit jeung bumi sarta mahluk-mahluk anu ngarayap (kaasup manusa) anu ku Mantenna disebarkeun di éta (langit jeung bumi). Upama ngersakeun, Mantenna Mahakawasa pikeun ngumpulkeun kabéhanana."
    },
    {
      "sura": 42,
      "verse": 30,
      "text": "Naon baé musibah anu tumiba ka maranéh éta téh lantaran sagala anu geus diupayakeun ku leungeun-leungeun maranéh sorangan. Mantenna ngahampura kana sabagian gedé (kesalahan-kesalahan maranéh)."
    },
    {
      "sura": 42,
      "verse": 31,
      "text": "Maranéh moal bisa ngeuleupasken diri (tina siksa Allah) di bumi jeung maranéh moal pisan-pisan manggihan nu nangtayungan tur nu nulungan salian ti Allah."
    },
    {
      "sura": 42,
      "verse": 32,
      "text": "Sawaréh tina tanda-tanda (kaagungan) Mantenna téh nyaéta parahu-parahu anu lalayaran di laut saperti gunung-gunung. 815)"
    },
    {
      "sura": 42,
      "verse": 33,
      "text": "Saupama ngersakeun, pasti Mantenna ngareureuhkeun angin nepi ka éta parahu-parahu (anu lalayaran) téh eureun dina luhureun laut. Saenyana dina éta perkara téh bener-bener (aya) tanda-tanda (kakawasaan Mantenna) pikeun saha baé anu sok sabar (tur) loba sukuran;"
    },
    {
      "sura": 42,
      "verse": 34,
      "text": "Atawa (Mantenna bakal) ngancurkeun éta parahu-parahu alatan (dosa) nu diupayakeun ku maranéhna, atawa Mantenna ngahampura kana sabagian gedé (kasalahan maranéhna)."
    },
    {
      "sura": 42,
      "verse": 35,
      "text": "(Naon nu dipidamel ku Allah tadi téh nyaéta pikeun némbongkeun kakawasana-Na,) sarta sangkan jalma-jalma anu ngabantah kana tanda-tanda (kakawasaan) Mantenna nyaho yén maranéhna téh henteu boga pijalaneun kaluar (tina siksa)."
    },
    {
      "sura": 42,
      "verse": 36,
      "text": "Naon baé (kani’matan) anu dibikeun ka maranéhna, nya éta téh taya lian ngan pikeun kasenangan kahirupan dunya wungkul. Sedengkeun (kani’matan) mungguhing Allah mah leuwih hadé tur leuwih langgeng pikeun jalma-jalma anu iman. Mung ka Mantenna wungkul aranjeunna tawekal."
    },
    {
      "sura": 42,
      "verse": 37,
      "text": "(Éta kani`matan nu hadé tur langgeng téh) ogé pikeun jalma-jalma anu nyingkahan dosa-dosa gedé jeung pagawéan-pagawéan kotor. Upama (meunang perlakuan goréng anu ngandung) amarah, aranjeunna gancang ngahampura (sanajan sanggup pikeun ngabalesna)."
    },
    {
      "sura": 42,
      "verse": 38,
      "text": "(Éta kani`matan nu hadé tur langgeng téh) ogé pikeun jalma-jalma anu narima (nohonan) kana pangajak Pangéran jeung ngadegkeun salat, sedengkeun urusanana (diputuskeun) ngaliwatan musawarah di antara aranjeunna, tur aranjeunna ngainpakkeun sawaréh tina rejeki anu ku Kami geus dipaparinkeun ka aranjeunna."
    },
    {
      "sura": 42,
      "verse": 39,
      "text": "(Éta kani`matan nu hadé tur langgeng téh) ogé pikeun jalma-jalma anu upama didoliman, aranjeunna ngabéla diri."
    },
    {
      "sura": 42,
      "verse": 40,
      "text": "Wawales pikeun hiji kagoréngan téh nyaéta kagoréngan anu satimpal jeung éta (kagoréngan), tapi saha baé anu ngahampura tur migawé kahadéan (ka jalma nu migawé jahat), mangka ganjaranna ti Allah. Saleresna Mantenna henteu mikaresep ka jalma-jalma dolim."
    },
    {
      "sura": 42,
      "verse": 41,
      "text": "Ngan jalma-jalma anu ngabéla dirina sanggeus didoliman, nya teu aya jalan (pikeun disalahkeun)"
    },
    {
      "sura": 42,
      "verse": 42,
      "text": "Saenyana (jalan pikeun nyalahkeun) mah ngan pikeun jalma-jalma anu dolim ka papada (manusa) jeung ngaliwatan wates di bumi tanpa alesan anu bener. Pikeun maranéhna siksa anu kacida peurihna."
    },
    {
      "sura": 42,
      "verse": 43,
      "text": "Tapi saha baé anu sabar tur jembar pangampurana, saenyana (sikep) anu kitu téh bener-bener kaasup kana pagawéan anu mulya."
    },
    {
      "sura": 42,
      "verse": 44,
      "text": "Saha baé anu disasarkeun ku Allah, nya moal aya tempat panyalindungan sanggeusna. Hidep (Muhammad) bakal niténan jalma-jalma anu dolim ngomong waktu nyaksian siksa, “Naha aya jalan geusan balik deui (ka dunya)?”"
    },
    {
      "sura": 42,
      "verse": 45,
      "text": "Hidep (Muhammad) bakal ningal maranéhna digiring ka naraka dina kaayaan tungkul ku (ngarasa) hina. Maranéhna nempo ku teuteupan anu ceuleuyeu. Jalma-jalma anu iman nyarita, “Saenyana jalma-jalma anu rugi téh nyaéta jalma-jalma anu (ngarugikeun) ka dirina sorangan sarta ka kulawargana dina Poé Kiamat.” Sing inget yén saenyana jalma-jalma anu dolim téh aya dina siksa (Pangéran) anu langgeng."
    },
    {
      "sura": 42,
      "verse": 46,
      "text": "Maranéhna henteu pisan-pisan ngabogaan panyalindungan anu bisa nulungan ka maranéhna salian ti Allah. Saha baé anu disasarkeun ku Allah, pikeun maranéhna henteu aya pisan jalan (pikeun meunang pituduh)."
    },
    {
      "sura": 42,
      "verse": 47,
      "text": "Geura tedunan pangajak Pangéran maranéh seméméh datang hiji poé ti Mantenna anu teu bisa ditolak deui. Dina éta poé maranéh moal meunang tempat panyalindungan jeung bisa mungkir (kana dosa-dosa meranéh)."
    },
    {
      "sura": 42,
      "verse": 48,
      "text": "Upama maranéhna ngabalieur, nya Kami henteu ngutus hidep (Muhammad) pikeun ngajaga maranéhna. Kawajiban hidep mah taya lian iwal ti tukang nepikeun (risalah agama). Sabenerna upama Kami ngalimpahkeun rahmat ti Kami ka manusa, nya manéhna ngabagéakeunna ku suka bungah, ngan upama maranéhna ditibanan kasusah alatan ku polahna sorangan, (pasti manéhna ingkar). Saenyana manusa téh kacida ingkarna (kana ni’mat)."
    },
    {
      "sura": 42,
      "verse": 49,
      "text": "Mung kagungan Mantenna karajaan langit jeung bumi. Mantenna nyiptakeun naon anu dikersakeun ku Mantenna. Mantenna maparinan anak awéwé jeung anak lalaki ka saha baé anu dikersakeun ku Mantenna,"
    },
    {
      "sura": 42,
      "verse": 50,
      "text": "Mantenna ogé ngaanugerahkeun jinis lalaki jeung awéwé. Mantenna ngajantenkeun hapa (gabug) ka saha baé anu dikersakeun ku Mantenna. Da Mantenna Mahauninga (tur) Mahakawasa."
    },
    {
      "sura": 42,
      "verse": 51,
      "text": "Henteu aya saurang ogé manusa anu Allah (langsung) ngadawuh ka anjeunna, anging kalayan perantaraan wahyu atawa ti tukangeun aling-aling 816), atawa Mantenna ngutus hiji utusan (malaikat) tuluy ngawahyukeun naon anu dikersakeun ku Mantenna ka anjeunna kalayan widi-Na. Saleresna Mantenna téh Mahaluhung (tur) Mahawijaksana."
    },
    {
      "sura": 42,
      "verse": 52,
      "text": "Pon kitu deui Kami nurunkeun wahyu ka hidep (Muhammad) rūḥ (Al-Qur’an) ku paréntah Kami. Saméméhna hidep teu nyaho naon ari Kitab (Al-Qur’an) téh jeung naon ari iman téh. Tapi Kami ngajadikeun Al-Qur’an minangka cahaya. Kami maparin pituduh ku Al-Qur’an ka saha baé anu dikersakeun ti antara hamba-hamba Kami. Sabenerna hidep (Muhammad) bener-bener ngabingbing (manusa) kana jalan anu lempeng,"
    },
    {
      "sura": 42,
      "verse": 53,
      "text": "(nyaéta) jalan Allah anu mung kagungan Mantenna naon-naon anu aya di langit jeung bumi. Sing inget hidep (Muhammad) yén ngan ka Allah mulangna sagala urusan."
    },
    {
      "sura": 43,
      "verse": 1,
      "text": "Ḥā Mīm. 817)"
    },
    {
      "sura": 43,
      "verse": 2,
      "text": "Demi Kitab anu jelas,"
    },
    {
      "sura": 43,
      "verse": 3,
      "text": "sabenerna Kami geus ngajadikeun éta Kitab minangka Al-Qur’an nu maké basa Arab sangkan maranéh ngarti."
    },
    {
      "sura": 43,
      "verse": 4,
      "text": "Sabenerna éta (Al-Qur’an) téh, dina Ummul Kitāb (Loh Mahpud) di mungguhing Allah, bener-bener luhur (ajénna) tur penuh ku hikmah"
    },
    {
      "sura": 43,
      "verse": 5,
      "text": "Naha Kami bakal eureun kitu nurunkeun ayat-ayat Al-Qur’an (pikeun pépéling) ka maranéh pédah maranéh kaom anu ngaliwatan wates?"
    },
    {
      "sura": 43,
      "verse": 6,
      "text": "Loba pisan nabi-nabi anu geus diutus ku Kami ka umat-umat anu ti heula."
    },
    {
      "sura": 43,
      "verse": 7,
      "text": "Unggal sumping saurang nabi ka maranéhna, maranéhna sok ngageuhgeuykeun baé."
    },
    {
      "sura": 43,
      "verse": 8,
      "text": "Ku kituna, Kami ngabinasakeun jalma-jalma anu leuwih rongkah kakuatanana tibatan maranéhna (kaom musrikin). Geus liwat conto umat-umat anu baheula."
    },
    {
      "sura": 43,
      "verse": 9,
      "text": "Lamun hidep (Muhammad) nanya ka maranéhna, “Saha anu nyiptakeun langit jeung bumi?” Pasti maranéhna bakal ngajawab, “Sakabéhna diciptakeun ku (Pangéran) Nu Mahagagah (tur) Mahauninga.”"
    },
    {
      "sura": 43,
      "verse": 10,
      "text": "Mantenna anu nyiptakeun bumi minangka tempat tumetep aranjeun, jeung ngadamel jalan-jalan di luhureun bumi sangkan aranjeun meunang pituduh."
    },
    {
      "sura": 43,
      "verse": 11,
      "text": "(Mantenna) anu nurunkeun cai hujan nurutkeun ukuran (anu diperlukeun), tuluy ku éta cai Kami ngahirupkeun nagri nu paéh (angar). Nya saperti kitu pisan aranjeun bakal dikaluarkeun (ti jéro kubur) téh."
    },
    {
      "sura": 43,
      "verse": 12,
      "text": "(Mantenna) anu nyiptakeun sadayana sapasang-sapasang jeung ngajadikeun pikeun aranjeun parahu sarta ingon-ingon anu dijadikeun tutumpakan (kandaraan) ku aranjeun,"
    },
    {
      "sura": 43,
      "verse": 13,
      "text": "sangkan aranjeun diuk di luhureun tonggongna, tuluy aranjeun inget kana ni’mat Pangéran sanggeus merenah diuk dina tonggongna, jeung supaya aranjeun ngucapkeun, “Mahasuci (Allah) anu parantos nundukkeun ieu sadayana kanggo abdi sadaya, padahal abdi sadaya kawitna henteu kawasa pikeun ngawasana."
    },
    {
      "sura": 43,
      "verse": 14,
      "text": "Saleresna abdi sadaya bakal mulang ka Pangéran abdi sadaya.”"
    },
    {
      "sura": 43,
      "verse": 15,
      "text": "Maranéhna (kaom musrikin) ngajadikeun ti sawaréh hamba-hamba-Na minangka bagian ti Mantenna. 818) Saenyana manusa téh tukang ingkar kana (rahmat Allah) anu jelas."
    },
    {
      "sura": 43,
      "verse": 16,
      "text": "Naha pantes Mantenna nyandak anak awéwé tina anu diciptakeun ku Mantenna sarta mikeun ka maranéhna anak lalaki?"
    },
    {
      "sura": 43,
      "verse": 17,
      "text": "Padahal, waktu salah saurang ti antara maranéhna dipaparinan béja pikabungaheun (ku lahirna anak awéwé) anu geus dijadikeun minangka paupamaan mungguhing Allah Nu Mahaasih, reup baé beungeutna geuneuk ku nahan ngangres (jeung ambek)."
    },
    {
      "sura": 43,
      "verse": 18,
      "text": "Naha pantes (awéwé) anu digedékeun bari maké papaés jeung anu dina papaduan mah teu (bisa méré alesan anu) jelas (wajar pikeun dijadikeun putri Allah)? 819)"
    },
    {
      "sura": 43,
      "verse": 19,
      "text": "Maranéhna nganggap malaikat-malaikat anu jadi hamba-hamba Nu Mahaasih téh ti jinis awéwé? Naha maranéhna nyaksian dina nyiptakeunana? Panyaksén maranéhna téh bakal dicatet sarta bakal diménta tanggung-jawabna."
    },
    {
      "sura": 43,
      "verse": 20,
      "text": "Maranéhna ngomong kieu, “Sapamana (Allah) Nu Mahaasih ngersakeun, tangtu kuring saréréa moal nyembah ka maranéhna (malaikat).” Maranéhna teu pisan-pisan boga kanyaho saeutik ogé dina éta urusan. Maranéhna mah ngan saukur nyangka-nyangka wungkul."
    },
    {
      "sura": 43,
      "verse": 21,
      "text": "Naha kungsi saméméhna Kami nurunkeun hiji kitab ka maranéhna terus dijieun cecekelan ku maranéhna?"
    },
    {
      "sura": 43,
      "verse": 22,
      "text": "Malah maranéhna ngomong kieu, “Sabenerna kuring saréréa manggihan para karuhun kuring saréréa nganut hiji agama, jeung kuring saréréa meunang pituduh pikeun (nuturkeun) tapak-lacak maranéhna.”"
    },
    {
      "sura": 43,
      "verse": 23,
      "text": "Nya kitu deui waktu Kami ngutus saurang nu méré pépéling saméméh hidep (Muhammad) di hiji nagri. Jalma-jalma anu hirupna sarwa kacukupan (di éta nagri) ngomong, “Sabenerna kuring saréréa manggihan karuhun kuring nganut éta (agama) jeung kuring saréréa ngan ukur nuturkeun tapak-lacakna.”"
    },
    {
      "sura": 43,
      "verse": 24,
      "text": "(Éta rasul) nyanggem, “Naha (aranjeun rék nurut baé) sanajan kuring mawa (agama) anu leuwih alus tibatan (agama) anu kapanggih ku aranjeun dianut ku para karuhun aranjeun?” Maranéhna ngajawab, “Sabenerna kuring saréréa nolak kana (agama) anu anjeun diutus pikeun nepikeunana.”"
    },
    {
      "sura": 43,
      "verse": 25,
      "text": "Tuluy Kami ngabinasakeun maranéhna. Ku kituna, geura titénan ku hidep (Muhammad) kumaha balukarna jalma-jalma nu ngabohongkeun (bebeneran) téh."
    },
    {
      "sura": 43,
      "verse": 26,
      "text": "Sing inget hidep (Muhammad) waktu Ibrahim nyarita ka ramana jeung ka kaomna, “Saleresna kuring teu tanggel waler tina sakabéh anu ku aranjeun disembah,"
    },
    {
      "sura": 43,
      "verse": 27,
      "text": "kajaba upama (aranjeun nyembah) ka Allah anu nyiptakeun kuring, sabab sabenerna Mantenna bakal maparinan pituduh ka kuring.”"
    },
    {
      "sura": 43,
      "verse": 28,
      "text": "(Ibrahim) ngajantenkeun éta (kalimah taohid) téh minangka kalimah anu langgeng di rundayanana sangkan maranéhna mulang (kana éta kalimah taohid). 820)"
    },
    {
      "sura": 43,
      "verse": 29,
      "text": "Malah Kami geus maparin kani’matan hirup pikeun maranéhna jeung ka para karuhunana nepi ka datang ka maranéhna bebeneran (Al-Qur’an) jeung hiji rasul anu maparin katerangan. 821)"
    },
    {
      "sura": 43,
      "verse": 30,
      "text": "Tapi waktu bebeneran (Al-Qur’an)datang ka maranéhna, maranéhna kalah ka ngomong kieu, “Ieu mah sihir. Sabenerna kuring saréréa nolak kana éta (bebeneran).”"
    },
    {
      "sura": 43,
      "verse": 31,
      "text": "Maranéhna (ogé) nyaromong, “Naha geuning ieu Al-Qur’an téh henteu diturunkeun ka jalma anu (jegud jeung lébér pangaruh) ti salah sahiji dua nagri ieu (Mekah jeung Taip)?”"
    },
    {
      "sura": 43,
      "verse": 32,
      "text": "Naha maranéhna kitu anu ngabagi-bagi rahmat Pangéran hidep téh? Kami anu nangtukeun kahirupan maranéhna dina kahirupan dunya. Kami anu ngaunggulkeun sawaréh ti antara maranéh sababaraha darajat tinimbang anu sawaréhna deui, sangkan sawaréhna bisa ngamangpaatkeun ka anu sawaréhna deui. Rahmat Pangéran hidep téh leuwih alus tibatan anu ku maranéhna dikumpulkeun."
    },
    {
      "sura": 43,
      "verse": 33,
      "text": "Saupama lain karana nyingkahan manusa jadi hiji umat anu ngahiji (dina kakupuran), pasti Kami geus ngajadikeun pikeun jalma-jalma anu kupur ka (Allah) Nu Mahawelas loténg-loténg imah maranéhna tina pérak pikeun, kitu deui tarajé-tarajé anu ditaékkan ku maranéhna."
    },
    {
      "sura": 43,
      "verse": 34,
      "text": "(Pasti Kami nyieun ogé) panto-panto (pérak) pikeun imah-imah maranéhna jeung dipan-dipan paranti maranéhna nyarandé,"
    },
    {
      "sura": 43,
      "verse": 35,
      "text": "(Pasti Kami nyieun ogé) papaés-papaés tina emas. Kabéhanana téh taya lian saukur keur kasenangan kahirupan dunya, sedengkeun (kabagjaan) kahirupan ahérat di mungguhing Pangéran hidep mah dicawiskeun pikeun jalma-jalma anu takwa."
    },
    {
      "sura": 43,
      "verse": 36,
      "text": "Saha baé anu ngabalieur tina atikan (Allah) Nu Mahawelas (Al-Qur’an), nya Kami ngantep sétan (nyasarkeun maranéhna) nepi ka jadi batur dalitna."
    },
    {
      "sura": 43,
      "verse": 37,
      "text": "Sabenerna sétan-sétan téh ngahalang-halang maranéhna tina jalan anu lempeng, sedengkeun maranéhna nyangka meunang pituduh."
    },
    {
      "sura": 43,
      "verse": 38,
      "text": "Nepi ka upama datang ka Kami (dina Poé Kiamat), jalma-jalma anu ngabalieur téh ngomong kieu, “Duh! Lamun seug jarak antara kuring jeung manéh (sétan) lir jauhna wétan jeung kulon! Sétan téh mémang balada nu pangjahat-jahatna (pikeun manusa).”"
    },
    {
      "sura": 43,
      "verse": 39,
      "text": "(Harepan maranéh kitu téh) moal méré mangpa’at pikeun diri maranéh dina Poé Kiamat, lantaran geus kaniaya (ka awak maranéh sorangan). Sabenerna maranéh pantes babarengan (jeung sétan) dina éta siksa."
    },
    {
      "sura": 43,
      "verse": 40,
      "text": "Naha hidep (Muhammad) bisa ngajadikeun jalma torék jadi ngadéngé, atawa méré pituduh ka jalma anu lolong (haténa), sarta ka jalma anu salawasna aya dina kasasaran anu nyata?"
    },
    {
      "sura": 43,
      "verse": 41,
      "text": "Ku kituna, upama Kami ngamaotkeun hidep (saméméh meunang kaunggulan), nya sabenerna Kami bakal tetep nyiksa ka maranéhna (di ahérat),"
    },
    {
      "sura": 43,
      "verse": 42,
      "text": "atawa Kami bener-bener némbongkeun ka hidep (siksa) nu geus diancamkeun ku Kami ka maranéhna. 822) Kami bener-bener ngawasa ka maranéhna."
    },
    {
      "sura": 43,
      "verse": 43,
      "text": "Ku kituna, geura cekel sing pageuh ku hidep agama anu geus diwahyukeun ka hidep. Hidep bener-bener aya dina jalan anu lempeng."
    },
    {
      "sura": 43,
      "verse": 44,
      "text": "Al-Qur’an téh bener-bener mangrupa pépéling pikeun hidep jeung kaom hidep, sarta engké hidep bakal dipénta tanggung jawab."
    },
    {
      "sura": 43,
      "verse": 45,
      "text": "Pék tanyakeun ku hidep ka (umat) rasul-rasul Kami anu geus diutus ku Kami saméméh hidep, “Naha Kami geus netepkeun salian ti Allah Nu Mahawelas (minangka) sesembahan-sesembahan pikeun disembah?”"
    },
    {
      "sura": 43,
      "verse": 46,
      "text": "Sabenerna Kami geus ngutus Musa bari mawa mujijat-mujijat Kami ka Fir’aun jeung para gegedénna. Pok (Musa) nyanggem, “Sabenerna kuring tèh utusan Pangèran sakumna alam.”"
    },
    {
      "sura": 43,
      "verse": 47,
      "text": "Waktu (Musa) datang ka maranéhna bari mawa mujijat-mujijat Kami, ujug-ujug ger maranéhna nyaleungseurikeun."
    },
    {
      "sura": 43,
      "verse": 48,
      "text": "Kami henteu némbongkeun ka maranéhna hiji mujijat ogé anging (éta mujijat) téh leuwih rongkah tinimbang mujijat-mujijat (anu saméméhna). Kami nibankeun siksa 823) ka maranéhna sangkan maranéhna mulang (kana bebeneran)."
    },
    {
      "sura": 43,
      "verse": 49,
      "text": "Maranéhna ngamong, “Hé tukang sihir, 824) pék geura ngadoa ka Pangéran anjeun pikeun (ngaleupaskeun) kuring saréréa luyu jeung anu geus dijangjikeuna-Na ka anjeun. Sabenerna kuring saréréa (upama doa anjeun diijabah) téh bener-bener rék jadi jalma anu ngalap pituduh.”"
    },
    {
      "sura": 43,
      "verse": 50,
      "text": "Tapi waktu Kami nyabut éta siksa ti maranéhna, harita kénéh maranéhna langsung ingkar jangji."
    },
    {
      "sura": 43,
      "verse": 51,
      "text": "Fir’aun ngagero ka kaomna (bari) pokna, “Hé kaom kuring, lainna ieu Karajaan Mesir téh anu kuring? Lainna walungan-walungan téh curcor di handapeun kuring? Naha aranjeun henteu nénjo?"
    },
    {
      "sura": 43,
      "verse": 52,
      "text": "Lainna kuring téh leuwih alus tibatan ieu jalma (Musa) anu hina jeung anu ampir teu bisa ngajelaskeun (omonganana)?"
    },
    {
      "sura": 43,
      "verse": 53,
      "text": "Naha kunaon manéhna (Musa) henteu dipangmakékeun geulang tina emas, atawa dibarengan ku malaikat nu jadi pangiringna?”"
    },
    {
      "sura": 43,
      "verse": 54,
      "text": "Ku éta caritaan, (Fir’aun) mangaruhan kaomna nepi ka maranéhna nurut ka dirina. Saenyana maranéhna téh kaom anu pasék"
    },
    {
      "sura": 43,
      "verse": 55,
      "text": "Ku kituna, waktu maranéhna nyieun Kami murka, Kami nibankeun hukuman ka maranéhna, tuluy Kami ngéremkeun maranéhna kabéh (di laut)."
    },
    {
      "sura": 43,
      "verse": 56,
      "text": "Kami ngajadikeun maranéhna minangka (kaom) nu baheula jeung atikan pikeun kaom kiwari."
    },
    {
      "sura": 43,
      "verse": 57,
      "text": "Waktu putra Maryam (Isa) dijadikeun paupamaan, ujug-ujug kaom hidep (kaom Qurés) ger baé surak."
    },
    {
      "sura": 43,
      "verse": 58,
      "text": "Maranéhna ngomong, “Mana anu leuwih alus, pangéran-pangéran kuring saréréa atawa manéhna (Isa)?” Maranéhna henteu nunjukkeun (éta paupamaan) ka hidep (Muhammad) kajaba kalayan maksud ngabantah wungkul. Sabenerna maranéhna téh kaom anu sok papaséaan. 825)"
    },
    {
      "sura": 43,
      "verse": 59,
      "text": "Anjeunna (Isa) taya lian anging hiji hamba anu ku Kami geus dipaparinan ni’mat (kanabian). Kami ngajadikeun anjeunna minangka conto (kakawasaan Allah) pikeun Bani Israél."
    },
    {
      "sura": 43,
      "verse": 60,
      "text": "Upama Kami mikahayang, tangtu Kami ngajadikeun malaikat-malaikat anu turun-tumurun ngaganti maranéh di ieu bumi."
    },
    {
      "sura": 43,
      "verse": 61,
      "text": "Sabenerna Isa téh bukti pikeun bakal datangna Poé Kiamat. Ku lantaran kitu, omat maranéh ulah mangmang kana éta perkara (Kiamat), sarta sing tumut aranjeun ka Kami. Ieu téh jalan anu lempeng."
    },
    {
      "sura": 43,
      "verse": 62,
      "text": "Omat maranéh ulah pisan-pisan beunang dipaléngoskeun ku sétan lantaran saenyana sétan téh musuh anu jelas pikeun maranéh."
    },
    {
      "sura": 43,
      "verse": 63,
      "text": "Waktu Isa datang bari mawa katerangan, anjeunna nyarita, “Saleresna kuring datang ka aranjeun téh mawa hikmah 826) jeung sangkan kuring ngajlaskeun ka aranjeun sawaréh tina perkara anu ku aranjeun dipacéngkadkeun. Ku kituna, kudu takwa ka Allah sarta kudu tumut ka kuring."
    },
    {
      "sura": 43,
      "verse": 64,
      "text": "Saleresna Allah téh Pangéran kuring jeung Pangéran aranjeun. Ku kituna, geura ibadah ka Mantenna. Ieu téh jalan anu lempeng."
    },
    {
      "sura": 43,
      "verse": 65,
      "text": "Ngan golongan-golongan (anu aya) téh kalah ka hog-hag di antara maranéhna. Nya kacilakaan pikeun jalma-jalma anu dolim lantaran siksa dina hiji poé anu kacida peurihna (Kiamat)."
    },
    {
      "sura": 43,
      "verse": 66,
      "text": "Maranéhna (kaom musrikin Mekah) teu ngadago-dago kajaba Poé Kiamat nu datang ka maranéhna kalayan ngadadak, sedengkeun maranéhna teu nyadar?"
    },
    {
      "sura": 43,
      "verse": 67,
      "text": "Sobat-sobat dalit dina éta poé mah silih musuhan jeung anu sawaréhna deui, kajaba maranéhna anu takwa."
    },
    {
      "sura": 43,
      "verse": 68,
      "text": "(Di éta poé Allah ngadawuh ka aranjeunna), “Hé hamba-hamba Kami, moal aya kasieun jeung kanalangsaan pikeun aranjeun dina éta poé."
    },
    {
      "sura": 43,
      "verse": 69,
      "text": "(Nyaéta) jalma-jalma anu iman kana ayat-ayat Kami. Aranjeunna téh jalma-jalma muslim (tunduk jeung sumerah diri ka Allah)."
    },
    {
      "sura": 43,
      "verse": 70,
      "text": "Geura asup aranjeun kana sawarga. Aranjeun jeung pasangan-pasangan aranjeun (anu iman) bakal digumbirakeun.”"
    },
    {
      "sura": 43,
      "verse": 71,
      "text": "Ka aranjeunna diiderkeun piring-piring jeung gelas-gelas tina emas, jeung di jero sawarga aya naon rupa anu dipidangdam dina haté jeung aya sagala rupa anu éndah ditempo ku mata, serta aranjeunna langgeng di dinya"
    },
    {
      "sura": 43,
      "verse": 72,
      "text": "Éta téh sawarga anu diwariskeun pikeun aranjeun lantaran laku-lampah anu geus dipilampah ku aranjeun téa."
    },
    {
      "sura": 43,
      "verse": 73,
      "text": "Pikeun aranjeun di jerona loba bubuahan. Sawaréhna didalahar ku aranjeun."
    },
    {
      "sura": 43,
      "verse": 74,
      "text": "Saenyana jalma-jalma anu doraka (bakal aya) dina siksa (naraka) Jahanam."
    },
    {
      "sura": 43,
      "verse": 75,
      "text": "Teu diénténgkeun éta (siksa) téh ti maranéhna jeung maranéhna di jerona pegat pangharepan."
    },
    {
      "sura": 43,
      "verse": 76,
      "text": "Kami teu pisan-pisan dolim ka maranéhna, tapi maranéhna kénéh anu dolim ka dirina sorangan."
    },
    {
      "sura": 43,
      "verse": 77,
      "text": "Maranéhna sasambat, “Hé (malaikat) Malik, (tibatan teu kuat nandangan ieu siksa,) atuh paéhan baé kuring saréréa ku Pangéran anjeun.” Malaikat Malik ngajawab, “Saenyana maranéh bakal matuh salawasna di ieu (naraka).”"
    },
    {
      "sura": 43,
      "verse": 78,
      "text": "Tétéla Kami geus datang mawa bebeneran ka maranéh, tapi lolobana mah maranéh téh mikangéwa kana éta bebeneran."
    },
    {
      "sura": 43,
      "verse": 79,
      "text": "Malah maranéhna geus ngarencanakeun hiji tipu daya (jahat), mangka sabenerna Kami geus nyieun rencana (pikeun ngungkulan tipu dayana). 827)"
    },
    {
      "sura": 43,
      "verse": 80,
      "text": "Naha maranéhna nyangka yén sabenerna Kami henteu mireungeuh ka nu dirasiahkeun jeung anu ditembrakkeun ku maranéhna? Puguh baé (Kami ngareungeu), jeung utusan-utusan Kami (malaikat) ogé sok nyatet di gigireun maranéhna."
    },
    {
      "sura": 43,
      "verse": 81,
      "text": "Pék caritakeun ku hidep (Muhammad), “Lamun bener Pangéran Nu Mahawelas téh kagungan putra, nya tangtu kuring jalma anu pangheulana ngamulyakeun (éta putra téh)."
    },
    {
      "sura": 43,
      "verse": 82,
      "text": "Mahasuci Pangéran anu ngagaduhan langit jeung bumi sarta ‘Arsy, tina naon rupa anu disipatkeun ku maranéhna."
    },
    {
      "sura": 43,
      "verse": 83,
      "text": "Ku kituna, keun baé antep maranéhna sina tikerelep (dina kasasaran) jeung sempal guyon nepi ka cunduk kana poé anu dijangjikeun ka maranéhna."
    },
    {
      "sura": 43,
      "verse": 84,
      "text": "Mantenna téh Pangéran (anu disembah) di langit jeung Pangéran (anu disembah) di bumi. Mantenna téh Mahawijaksana (tur) Mahauninga."
    },
    {
      "sura": 43,
      "verse": 85,
      "text": "Mahasuci (Allah) anu mibanda karajaan langit jeung bumi jeung naon anu aya di antarana. Di mungguhing Mantenna wungkul pangaweruh ngeunaan Poé Kiamat tur mung ka Mantenna maranéh dipulangkeun."
    },
    {
      "sura": 43,
      "verse": 86,
      "text": "Jalma-jalma anu umajak ka salian ti Allah moal meunang sapa’at (pitulung di ahérat), kajaba jalma anu ngaku kana ḥaq (taohid) tur aranjeunna yakin."
    },
    {
      "sura": 43,
      "verse": 87,
      "text": "Lamun seug hidep tumanya ka maranéhna, “Saha anu nyiptakeun aranjeun?” Pasti maranéhna ngajawab, “Allah.” Nya kumaha atuh maranéhna bisa dipéngparkeun (tina nyembah ka Allah)."
    },
    {
      "sura": 43,
      "verse": 88,
      "text": "(Allah uninga) kana ucapan rasul-Na (waktu ngadoa), “Nun Gusti Pangéran abdi, sayaktosna maranéhna téh kaom anu henteu iman.”"
    },
    {
      "sura": 43,
      "verse": 89,
      "text": "Ku kituna, geura ngabalieur hidep (Muhammad) ti maranéhna jeung pok caritakeun ku hidep, “Salam (Pileuleuyan).” Jaga maranéhna bakal nyahoeun kana (nasib maranéhna anu goréng)."
    },
    {
      "sura": 44,
      "verse": 1,
      "text": "Ḥā Mīm. 828)"
    },
    {
      "sura": 44,
      "verse": 2,
      "text": "Demi Kitab (Al-Qur’an) anu pertéla."
    },
    {
      "sura": 44,
      "verse": 3,
      "text": "Sabenerna Kami (ngamimitian) nurunkeun éta (Al-Qur’an) dina hiji peuting anu dilimpudan ku berkah. Sabenerna Kami téh anu maparin pépéling."
    },
    {
      "sura": 44,
      "verse": 4,
      "text": "Dina (éta peuting) dijelaskeun sagala urusan nu pinuh ku hikmah, 829)"
    },
    {
      "sura": 44,
      "verse": 5,
      "text": "nyaéta urusan (penting) mungguh Kami. Sabenerna nya Kami anu ngutus para rasul téh,"
    },
    {
      "sura": 44,
      "verse": 6,
      "text": "minangka rahmat ti Pangéran hidep (Muhammad). Saleresna Mantenna Maha Ngadangu (tur) Mahauninga."
    },
    {
      "sura": 44,
      "verse": 7,
      "text": "Pangéran (anu ngamumulé) langit, bumi, jeung nu aya di antarana, upama aranjeun kaasup jalma-jalma anu ngayakinkeun mah."
    },
    {
      "sura": 44,
      "verse": 8,
      "text": "Taya deui pangéran iwal ti Mantenna. Mantenna anu ngahirupkeun jeung ngamaotkeun (sakabéh mahluk). Mantenna Pangéran aranjeun jeung Pangéran karuhun aranjeun ti baheula."
    },
    {
      "sura": 44,
      "verse": 9,
      "text": "api maranéhna (aya) dina kamangmangan. Maranéhna ngageuhgeuykeun."
    },
    {
      "sura": 44,
      "verse": 10,
      "text": "Nya tunggu waktu langit mawa halimun (haseup) anu jelas, 830)"
    },
    {
      "sura": 44,
      "verse": 11,
      "text": "anu ngalimpudan manusa. Ieu téh siksa anu kacida peurihna."
    },
    {
      "sura": 44,
      "verse": 12,
      "text": "(Dina mangsa harita, maranéhna ngadoa), “Nun Gusti Pangéran abdi sadaya, mugi Gusti ngaleungitkeun ieu siksa ti abdi sadaya. Sayaktosna abdi téh jalma-jalma mu’min.”"
    },
    {
      "sura": 44,
      "verse": 13,
      "text": "Rék kumaha maranéhna narima pépéling, sedengkeun (saméméhna ogé) geus datang ka maranéhna hiji rasul anu méré katerangan,"
    },
    {
      "sura": 44,
      "verse": 14,
      "text": "tuluy maranéhna ngabalieur ti éta (rasul) sarta ngomong kieu, “(Muhammad) téh narima atikan ti nu séjén. Manéhna téh jalma gélo.” 831)"
    },
    {
      "sura": 44,
      "verse": 15,
      "text": "Sabenerna (upama) Kami ngaleungitkeun éta siksa sanajan ngan saeutik, tangtu maranéh bakal balik deui (ingkar)."
    },
    {
      "sura": 44,
      "verse": 16,
      "text": "(Sing inget) nalika Kami ngahantem maranéhna (ku siksa) anu kacida rongkahna. 832) Sabenerna Kami pasti males."
    },
    {
      "sura": 44,
      "verse": 17,
      "text": "Sabenerna saméméh maranéhna (kaom musrikin Mekah), Kami geus nguji kaom Fir’aun jeung geus datang ka maranéhna hiji rasul (Musa) anu mulya,"
    },
    {
      "sura": 44,
      "verse": 18,
      "text": "(kalayan nyanggem), “Geura pasrahkeun ka kuring hamba-hamba Allah (Bani Israél anu ku maranéh diperes tanagana). Sabenerna kuring téh utusan (Allah) anu bisa dipercaya ku aranjeun,"
    },
    {
      "sura": 44,
      "verse": 19,
      "text": "jeung omat aranjeun ulah nyombongkeun diri ka Pangéran. Sabenerna kuring datang ka aranjeun kalayan mawa bukti anu nyata."
    },
    {
      "sura": 44,
      "verse": 20,
      "text": "Saenyana kuring nyalindung ka Pangéran kuring jeung Pangéran aranjeun tina (ancaman aranjeun pikeun) ngarajam ka kuring."
    },
    {
      "sura": 44,
      "verse": 21,
      "text": "Lamun seug aranjeun teu iman ka kuring, atuh antepkeun baé kuring (pikeun mingpin Bani Israél).”"
    },
    {
      "sura": 44,
      "verse": 22,
      "text": "Tuluy Musa ngadoa ka Pangéranana, “Sayaktosna maranéhna téh kaom anu doraka (mugi Gusti énggal ngalungsurkeun siksa ka maranéhna).”"
    },
    {
      "sura": 44,
      "verse": 23,
      "text": "(Allah ngadawuh), “Nya atuh geura bawa indit hamba-hamba Kami ti peuting. Sabenerna aranjeun bakal dibeberik (ku Fir’aun jeung wadyabaladna)."
    },
    {
      "sura": 44,
      "verse": 24,
      "text": "Antep baé éta laut tetep (beulah). Sabenerna maranéhna téh wadyabalad anu bakal dikéremkeun."
    },
    {
      "sura": 44,
      "verse": 25,
      "text": "Kacida lobana patamanan jeung cinyusu anu ditinggalkeun ku maranéhna,"
    },
    {
      "sura": 44,
      "verse": 26,
      "text": "kitu deui kebon-kebon tur padumukan anu agréng,"
    },
    {
      "sura": 44,
      "verse": 27,
      "text": "jeung kitu deui kasenangan-kasenangan nu biasa dini’matan ku maranéhna."
    },
    {
      "sura": 44,
      "verse": 28,
      "text": "Kitu pisan (Kami ngajelaskeun kaayaan maranéhna). Kami ngawariskeun éta (kabéh titinggalan maranéhna) ka kaom anu lian."
    },
    {
      "sura": 44,
      "verse": 29,
      "text": "(Pangeusi) langit jeung bumi ogé teu nyaleungceurikan ka maranéhna sarta maranéhna henteu dibéré témpo."
    },
    {
      "sura": 44,
      "verse": 30,
      "text": "Tétéla Kami geus nyalametkeun Bani Israél tina éta siksa anu kacida ngahinakeunana,"
    },
    {
      "sura": 44,
      "verse": 31,
      "text": "tina (panyiksa) Fir’aun. Sabenerna manéhna téh jalma anu adigung (tur) kaasup jalma anu ngaliwatan wates."
    },
    {
      "sura": 44,
      "verse": 32,
      "text": "Sabenerna Kami geus milih maranéhna (Bani Israél) kalayan élmu (Kami) tibatan sakabéh bangsa (dina jaman harita)."
    },
    {
      "sura": 44,
      "verse": 33,
      "text": "Kami ogé geus mikeun ka maranéhna sabagian tanda-tanda kakawasaan (Kami) anu di dinya aya ujian anu pertéla. 833)"
    },
    {
      "sura": 44,
      "verse": 34,
      "text": "Saenyana maranéhna (kaom musrikin) téh pasti bakal ngomong kieu,"
    },
    {
      "sura": 44,
      "verse": 35,
      "text": "“Moal aya deui paéh salian ti paéh urang di dunya. Urang saréréa moal dihudangkeun deui. 834)"
    },
    {
      "sura": 44,
      "verse": 36,
      "text": "Sok atuh geura balikkeun deui karuhun-karuhun kuring saréréa mun bener mah aranjeun jalma-jalma anu bener.”"
    },
    {
      "sura": 44,
      "verse": 37,
      "text": "Naha maranéhna (kaom musrikin Mekah) téh anu leuwih alus atawa kaom Tubba’ 835) jeung jalma-jalma (musrik) saméméh maranéhna anu geus dibinasakeun ku Kami lantaran sabenerna maranéhna téh jalma-jalma anu doraka."
    },
    {
      "sura": 44,
      "verse": 38,
      "text": "Teu pisan-pisan Kami heuheureuyan nyiptakeun langit, bumi, jeung naon nu aya di antarana"
    },
    {
      "sura": 44,
      "verse": 39,
      "text": "Teu pisan-pisan ogé Kami nyiptakeun duanana (langit jeung bumi) kajaba kalayan (cara jeung tujuan anu) bener, tapi lolobana maranéhna teu nyahoeun (kana éta hakékat)."
    },
    {
      "sura": 44,
      "verse": 40,
      "text": "Sabenerna poé putusan (Kiamat) téh wanci anu dijangjikeun pikeun maranéhna kabéh,"
    },
    {
      "sura": 44,
      "verse": 41,
      "text": "(nyaéta) poéan (waktu) sobat dalit teu bisa méré magpaat saeutik ogé ka sobatna, sarta maranéhna moal bakal meunang pitulung,"
    },
    {
      "sura": 44,
      "verse": 42,
      "text": "kajaba jalma anu dilimpahanan rahmat ku Allah. Saleresna Mantenna Mahagagah (tur) Mahaasih."
    },
    {
      "sura": 44,
      "verse": 43,
      "text": "Sabenerna tangkal Zaqqūm téh"
    },
    {
      "sura": 44,
      "verse": 44,
      "text": "kadaharan pikeun jalma anu loba dosana."
    },
    {
      "sura": 44,
      "verse": 45,
      "text": "(Éta tangkal téh) lir cairan tamaga anu ngagolak di jero beuteung,"
    },
    {
      "sura": 44,
      "verse": 46,
      "text": "ibarat ngagolakna cai anu kacida panasna."
    },
    {
      "sura": 44,
      "verse": 47,
      "text": "(Allah ngadawuh,) “Geura téwak maranéhna tuluy gusur ka tengah-tengah naraka,"
    },
    {
      "sura": 44,
      "verse": 48,
      "text": "tuluy banjur luhureun huluna ku siksa (mangrupa) cai anu kacida panasna!"
    },
    {
      "sura": 44,
      "verse": 49,
      "text": "Pék rasakeun! Sabenerna maranéh téh (apan baheulana mah) jalma anu (ngarasa) gagah jeung mulya.”"
    },
    {
      "sura": 44,
      "verse": 50,
      "text": "Sabenerna ieu (siksa) téh anu baheula dipimangmang ku maranéh."
    },
    {
      "sura": 44,
      "verse": 51,
      "text": "Sabenerna jalma-jalma anu takwa mah aya dina tempat-tempat anu aman,"
    },
    {
      "sura": 44,
      "verse": 52,
      "text": "(nyaéta) di jero taman-taman jeung cinyusu-cinyusu,"
    },
    {
      "sura": 44,
      "verse": 53,
      "text": "Aranjeunna nganggo sutra ipis jeung sutra kandel, bari (calik) papayun-payun."
    },
    {
      "sura": 44,
      "verse": 54,
      "text": "Tah kitu (ganjaran pikeun aranjeunna), tuluy Kami ngajadikeun aranjeunna papasangan jeung widadari."
    },
    {
      "sura": 44,
      "verse": 55,
      "text": "Di dinya aranjeunna tiasa mundut rupi-rupi bubuahan kalayan tengtrem (tur) ayem. 836)"
    },
    {
      "sura": 44,
      "verse": 56,
      "text": "Aranjeunna moal ngarandapan deui maot, salian ti maot anu mimiti (di dunya). Allah ngariksa aranjeunna tina siksa naraka (Jahanam)."
    },
    {
      "sura": 44,
      "verse": 57,
      "text": "Éta téh mangrupa kurnia ti Pangéran. Tah anu kitu téh kaunggulan anu agung."
    },
    {
      "sura": 44,
      "verse": 58,
      "text": "Sabenerna Kami geus ngagampangkeun éta (Al-Qur’an) ku ngagunakeun waktu hidep (Muhammad), sangkan maranéhna meunang atikan."
    },
    {
      "sura": 44,
      "verse": 59,
      "text": "Ku kituna, tungguan ku hidep (naon nu bakal karandapan ku maranéhna)! Sabenerna maranéhna (ogé keur) nungguan."
    },
    {
      "sura": 45,
      "verse": 1,
      "text": "Ḥā Mīm. 837)"
    },
    {
      "sura": 45,
      "verse": 2,
      "text": "Ieu kitab (Al-Qur’an) diturunkeun (kalayan sabagian-sabagian) ti Allah Nu Mahagagah (tur) Mahawijaksana."
    },
    {
      "sura": 45,
      "verse": 3,
      "text": "Sabenerna di langit jeung bumi téh aya tanda-tanda (kaagungan Allah) pikeun jalma-jalma anu iman."
    },
    {
      "sura": 45,
      "verse": 4,
      "text": "Dina diciptakeunana aranjeun jeung mahluk anu kumarayap tur harirup anu sumebar (di bumi) téh aya tanda-tanda (kaagungan Allah) pikeun jalma anu yakin."
    },
    {
      "sura": 45,
      "verse": 5,
      "text": "Kitu deui dina silih-gantina peuting jeung beurang, dina cai hujan anu diturunkeun ku Allah ti langit, tuluy ku éta cai Mantenna ngahirupkeun bumi sanggeus maotna (garing), jeung dina ngahiliwirna angin aya ogé tanda-tanda (kaagungan Allah) pikeun jalma-jalma nu mikir."
    },
    {
      "sura": 45,
      "verse": 6,
      "text": "Éta téh ayat-ayat Pangéran anu ku Kami dibacakeun ka hidep (Muhammad) kalayan sabenerna. Terus kana dawuhan anu mana deui maranéh rék iman (percaya) téh salian ti ka dawuhan Allah jeung kana ayat-ayat-Na?"
    },
    {
      "sura": 45,
      "verse": 7,
      "text": "Kacilakaan pikeun jalma tukang ngabohong jeung pinuh ku dosa,"
    },
    {
      "sura": 45,
      "verse": 8,
      "text": "nyaéta) jalma anu ngadéngé ayat-ayat Allah waktu dibacakeun ka manéhna, ngan manéhna tetep tonggoy (adigung) api-api teu ngadéngé kana éta (ayat). Atuh pék geura béré pépéling manéhna ku siksa anu kacida peurihna."
    },
    {
      "sura": 45,
      "verse": 9,
      "text": "Lamun seug manéhna nyahoen saeutik baé kana ayat-ayat Kami, éta (ayat-ayat) téh engké dihareureuykeun. Nya maranéhna bakal meunang siksaan anu kacida ngahinakeun."
    },
    {
      "sura": 45,
      "verse": 10,
      "text": "Di hareupeun maranéhna téh naraka Jahanam. Taya gunana pikeun maranéhna saeutik ogé naon anu geus diusahakeun ku maranéhna. Kitu deui taya gunana naon anu dijadikeun panyalindungan (sesembahan) ku maranéhna salian ti Allah. Maranéhna bakal meunang siksa anu kacida rongkahna."
    },
    {
      "sura": 45,
      "verse": 11,
      "text": "Ieu (Al-Qur’an) téh pituduh. Jalma-jalma anu ingkar kana ayat-ayat Pangéranana bakal meunang siksa mangrupa siksaan anu kacida peurihna."
    },
    {
      "sura": 45,
      "verse": 12,
      "text": "Allah anu nungkulkeun lautan pikeun aranjeun sangkan parahu-parahu bisa lalayaran di luhureunana ku paréntah-Na, jeung sangkan aranjeun bisa balangsiar sawaréh kurnia-Na sangkan aranjeun sukuran."
    },
    {
      "sura": 45,
      "verse": 13,
      "text": "Mantenna geus nungkulkeun naon nu aya di langit jeung bumi. Kabéhanan pikeun aranjeun (minangka rahmat) ti Mantenna. Sabenerna dina éta perkara téh aya tanda-tanda (kaagungan Allah) pikeun kaom anu mikir."
    },
    {
      "sura": 45,
      "verse": 14,
      "text": "Pok kedalkeun ku hidep (Muhammad) ka jalma-jalma anu iman sangkan aranjeunna ngahampura baé ka jalma-jalma anu teu sieun ku poé-poé Allah, 838) lantaran Mantenna bakal ngawales ka hiji kaom tina naon anu kungsi dipilampah ku maranéhna."
    },
    {
      "sura": 45,
      "verse": 15,
      "text": "Saha baé anu milampah amal soléh, nya (ganjaranana) pikeun dirina sorangan. Saha baé nu migawé kagoréngan, nya (wawalesna) ogé pikeun dirina sorangan, tuluy nya ka Pangéran wungkul maranéh bakal dipulangkeun."
    },
    {
      "sura": 45,
      "verse": 16,
      "text": "Sabenerna Kami geus méré ka Bani Israél téh Kitab (Torét), hukum, jeung kanabian. Kami ogé geus méré ka maranéhna rejeki-rejeki nu hadé tur ngunggulkeun maranéhna batan bangsa-bangsa séjéna (dina mangsa harita)."
    },
    {
      "sura": 45,
      "verse": 17,
      "text": "Kami ogé geus méré ka maranéhna katerangan-katerangan anu jelas ngeunaan urusan (agama). Nya maranéhna henteu pasalia (paham) anging sanggeus datang ka maranéhna kanyaho lantaran ngarasa dengki (anu aya) di antara maranéhna. Saleresna Pangéran hidep (Muhammad) bakal nibankeun putusan dina Poé Kiamat ka maranéhna tina naon anu salawasna dipacéngkadkeun ku maranéhna."
    },
    {
      "sura": 45,
      "verse": 18,
      "text": "Tuluy Kami ngajadikeun hidep (Muhammad) nurut saréat (aturan) éta agama. Ku kituna, geura turut éta (saréat) téh jeung omat hidep ulah rék nurutkeun hawa napsu jalma-jalma anu henteu nyahoeun."
    },
    {
      "sura": 45,
      "verse": 19,
      "text": "Saenyana maranéhna teu pisan-pisan moal bisa ngahalangan hidep (Muhammad) saeutik ogé tina (siksa) Allah. Saenyana sawaréhna ti jalma-jalma anu dolim téh jadi tempat panyalindungan pikeun sawaréhna deui, sedengkeun Allah mah tempat nyalindungna jalma-jalma anu takwa."
    },
    {
      "sura": 45,
      "verse": 20,
      "text": "Ieu (Al-Qur’an) téh padoman pikeun manusa, (sarta) pituduh jeung rahmat pikeun kaom anu yakin."
    },
    {
      "sura": 45,
      "verse": 21,
      "text": "Naha jalma-jalma nu milampah kagoréngan téh nyangka yén Kami bakal ngajadikeun maranéhna saperti jalma-jalma anu iman jeung milampah amal soléh, nyaéta sarua waktu hirup jeung paéhna? Kacida goréngna sangkaan maranéhna téh."
    },
    {
      "sura": 45,
      "verse": 22,
      "text": "Allah nu nyiptakeun langit jeung bumi kalayan tujuan anu bener, sangkan saban-saban diri (jiwa) meunang wawales anu satimpal jeung naon anu geus dipilampah ku maranéhna, sarta maranéhna moal dirugikeun (saeutik ogé)."
    },
    {
      "sura": 45,
      "verse": 23,
      "text": "Naha hidep (Muhammad) kungsi niténan jalma anu ngajadikeun hawa napsuna minangka Pangéranana jeung Allah ngantep manéhna (dina) kasasaran kalayan sakauninga-Na. 839) Mantenna geus ngonci ceuli jeung haténa jeung meungpeunan panonna? Ku kituna, saha anu bisa méré pituduh ka manéhna sanggeus Mantenna (ngantep dina sasar)? Naha maranéh henteu ngalap atikan?"
    },
    {
      "sura": 45,
      "verse": 24,
      "text": "Maranéhna (kaom musrikin) ngomong, “Kahirupan téh taya lian iwal ti kahirupan di dunya wungkul. Urang paéh jeung hirup. Moal aya anu ngabinasakeun ka urang iwal ti waktu.” Padahal maranéhna henteu boga kanyaho ngeunaan hal éta. Maranéhna ngan saukur nebak-nebak wungkul."
    },
    {
      "sura": 45,
      "verse": 25,
      "text": "amun seug dibacakeun ayat-ayat Kami anu jelas ka maranéhna, nya taya bantahan ti maranéhna kajaba ku omongan, “Sok atuh hirupkeun deui karuhun-karuhun kami lamun aranjeun jalma-jalma bener mah.”"
    },
    {
      "sura": 45,
      "verse": 26,
      "text": "Pék caritakeun ku hidep (Muhammad), “Allah anu ngahirupkeun jeung ngamaotkeun aranjeun. Saparantos kitu Mantenna bakal ngumpulkeun aranjeun dina Poé Kiamat anu henteu mangmang deui ayana, tapi lolobana manusa teu nyahoeun.”"
    },
    {
      "sura": 45,
      "verse": 27,
      "text": "Kagungan Allah karajaan langit jeung bumi. Dina waktu lumangsungna Poé Kiamat, jalma-jalma anu milampah kabatilan (dosa) bakal rugi."
    },
    {
      "sura": 45,
      "verse": 28,
      "text": "(Dina éta poé) hidep (Muhammad) bakal ningali saban umat dareku. Saban umat bakal dicalukan pikeun (nempo) catetan amalna séwang-séwangan. Dina éta poé maranéh bakal diwales tina naon nu kungsi dipilampah ku maranéh."
    },
    {
      "sura": 45,
      "verse": 29,
      "text": "(Allah ngadawuh), “Ieu kitab (catetan) Kami anu ngajelaskeun ka maranéh kalayan sabener-benerna. Sabenerna Kami geus maréntahkeun (para malaikat) pikeun nyatet naon-naon anu dipilampah ku maranéh.”"
    },
    {
      "sura": 45,
      "verse": 30,
      "text": "Ari jalma-jalma anu iman jeung milampah kahadéan mah bakal diasupkeun ku Pangéran kana rahmat-Na (sawarga). Éta téh kaunggulan anu nyata."
    },
    {
      "sura": 45,
      "verse": 31,
      "text": "Sedengkeun ari (ka) jalma-jalma anu kupur mah (didawuhkeun), “Lainna ayat-ayat Kami geus dibacakeun ka maranéh, tapi maranéh kalah ka adigung sarta maranéh téh kaom anu sok doraka?”"
    },
    {
      "sura": 45,
      "verse": 32,
      "text": "Upama didawuhkeun (ka maranéh), “Saleresna jangji Allah téh bener jeung Poé Kiamat téh henteu mangmang deui ayana.” Pasti maranéhna ngajawab, “Kuring saréréa henteu nyaho naon ari Poé Kiamat téh. Saenyana kuring saréréa mah ngan saukur ngira-ngira wungkul jeung henteu yakin.”"
    },
    {
      "sura": 45,
      "verse": 33,
      "text": "Pertéla pikeun maranéhna kagoréngan-kagoréngan anu geus dipilampah ku maranéhna. Ku kituna, pasti tumibana (siksa) anu baheula sok disempalguyonkeun ku maranéhna."
    },
    {
      "sura": 45,
      "verse": 34,
      "text": "Ka maranéhna ogé didawuhkeun, “Dina ieu poé Kami mopohokeun ka maranéh saperti maranéh geus mopohokeun kana paamprokna jeung poé ieu. Tempat pangbalikan maranéh téh nyaéta naraka, sarta pikeun maranéh taya pisan anu nulungan."
    },
    {
      "sura": 45,
      "verse": 35,
      "text": "Anu kitu téh lantaran saenyana maranéh geus ngajadikeun ayat-ayat Allah bahan guyonan jeung maranéh geus ditipu ku kahirupan dunya. Nya dina ieu poé maranéh moal dikaluarkeun deui ti naraka jeung moal dibér kasempetan pikeun tobat."
    },
    {
      "sura": 45,
      "verse": 36,
      "text": "Sagala puji mung kagungan Allah, Pangéran langit jeung bumi, Pangéran sakumna alam."
    },
    {
      "sura": 45,
      "verse": 37,
      "text": "Mung kagungan Mantenna sagala kaagungan di langit jeung bumi. Mantenna Mahagagah (tur) Mahawijaksana."
    },
    {
      "sura": 46,
      "verse": 1,
      "text": "Ḥā Mīm. 840)"
    },
    {
      "sura": 46,
      "verse": 2,
      "text": "Ieu Kitab (Al-Qur’an) diturunkeun ti Allah Nu Mahagagah (tur) Mahawijaksana."
    },
    {
      "sura": 46,
      "verse": 3,
      "text": "Kami henteu nyiptakeun langit jeung bumi sarta naon anu aya di antarana anging kalayan (tujuan) anu bener jeung dina mangsa anu ditangtukeun. Ngan jalma-jalma kapir mah ngabalieur tina pépéling anu geus disampékeun ka maranéhna."
    },
    {
      "sura": 46,
      "verse": 4,
      "text": "Pék ucapkeun ku hidep (Muhammad), “Geura térangkeun (ka kuring) ngeunaan naon-naon anu disembah ku aranjeun salian ti Allah. Témbongkeun ka kuring naon anu geus dijieun ku maranéhna tina ieu bumi téh! Atawa naha maranéhna ulubiung dina (nyiptakeun) langit? Geura bawa ka kuring boh kitab saméméh ieu (Al-Qur’an) atawa titinggalan pangaweruh (jalma-jalma anu baheula) upama enya mah aranjeun jalma-jalma anu bener!”"
    },
    {
      "sura": 46,
      "verse": 5,
      "text": "Saha anu leuwih sasar tibatan jalma anu nyembah (sesembahan-sesembahan) salian ti Allah, anu (éta sesembahan téh) teu bisa ngabulkan (paménta saeutik ogé) keur manéhna nepi ka Poé Kiamat, tur maranéhna (éta sesembahan téh) henteu miroséa kana paménta jalma-jalma anu nyembahna?"
    },
    {
      "sura": 46,
      "verse": 6,
      "text": "Lamun seug manusa dikumpulkeun (dina Poé Kiamat), tangtu éta (sesembahan-sesembahan) téh jadi musuh pikeun maranéhna jeung nolak kana pamujaan anu geus dipilampah ku maranéhna."
    },
    {
      "sura": 46,
      "verse": 7,
      "text": "Lamun seug dibacakeun ayat-ayat Kami anu jelas ka maranéhna, nya jalma-jalma anu ingkar kana bebeneran waktu datang ka maranéhna ngomong kieu, “Ieu mah sihir anu nyata.”"
    },
    {
      "sura": 46,
      "verse": 8,
      "text": "Malahan maranéhna ngomong kieu, “Manéhna (Muhammad) geus ngaréka-réka kana éta (Al-Qur’an).” Pék ucapkeun ku hidep (Muhammad), “Upama kuring (bener) ngaréka-réka kana éta (Al-Qur’an), mangka aranjeun moal boga (kakuatan) saeutik ogé pikeun ngahalangan kuring tina (siksa) Allah. Apan Mantenna mah langkung uninga kana sagala anu diobrolkeun ku aranjeun ngeunaan éta (Al-Qur’an). Cukup Mantenna anu jadi saksi antara kuring jeung aranjeun. Mantenna Maha Jembar-pangampura (tur) Mahaasih.”"
    },
    {
      "sura": 46,
      "verse": 9,
      "text": "Pék ucapkeun ku hidep (Muhammad), “Kuring lain rasul anu munggaran ti antara para rasul. Kuring henteu nyaho naon anu bakal tumiba ka kuring jeung ka aranjeun. Kuring moal rék nurut anging ka nu diwahyukeun ka kuring wungkul. Kuring mah taya lian anging nu purah mépélingan (tur) nu ngajelaskeun.”"
    },
    {
      "sura": 46,
      "verse": 10,
      "text": "ék ucapkeun ku hidep (Muhammad), “Coba terangkeun ka kuring kumaha pamanggih aranjeun upama éta (Al-Qur’an) téh datangna ti mungguhing Allah, tuluy aranjeun ingkar, padahal geus aya saurang saksi ti Bani Israél anu ngaku (kana bebeneran) anu sarupa jeung (nu kasebut dina) Al-Qur’an tuluy anjeunna iman, 841) sedengkeun ari aranjeun mah geuning ngan kalah ka nyombongkeun diri. Saleresna Allah henteu méré pituduh ka jalma-jalma anu dolim.”"
    },
    {
      "sura": 46,
      "verse": 11,
      "text": "Jalma-jalma nu kupur ngomong ngeunaan jalma-jalma anu iman, “Saupama iman kana éta (Al-Qur’an) téh hadé, tangtu maranéhna (kaom muslimin) moal miheulaan kuring saréréa (iman) ka dinya.” 842) (Ayeuna) ku lantaran maranéhna (jalma-jalma anu kupur) téh henteu meunang pituduh kana éta (Al-Qur’an), nya maranéhna kalah ka ngomong kieu, “Ieu mah kabohongan anu geus lawas.”"
    },
    {
      "sura": 46,
      "verse": 12,
      "text": "Saméméh éta (Al-Qur’an) geus aya kitab Musa (Torét) anu jadi pituduh jeung rahmat. Ieu (Al-Qur’an) téh kitab anu ngaenyakeun (kana éta Kitab Torét) tur nu ngagunakeun basa Arab pikeun mépélingan jalma-jalma nu dolim jeung méré pangbubungah pikeun anu milampah kahadéan."
    },
    {
      "sura": 46,
      "verse": 13,
      "text": "Sabenerna jalma-jalma nu nyarita, “Pangéran kuring saréréa téh Allah,” tuluy panceg, 843) nya moal aya karingrang di aranjeunna. Aranjeunna moal bakal nalangsa (deui)."
    },
    {
      "sura": 46,
      "verse": 14,
      "text": "Aranjeunna téh ahli-ahli sawarga sarta bakal tetep langgeng di dinya, minangka ganjaran pikeun naon anu kungsi dipilampah ku aranjeunna."
    },
    {
      "sura": 46,
      "verse": 15,
      "text": "Kami geus ngawasiatkeun ka manusa sangkan nyieun kahadéan ka indung-bapana. Indungna anu geus ngandung jeung ngalahirkeun manéhna kalayan hésé-béléké. Mangsa ngandung jeung disapihna (anu sampurna) téh tilu puluh bulan, nepi ka lamun seug manéhna (éta anak) geus nincak sawawa (déwasa) jeung geus nepi ka umur opat puluh taun, manéhna ngadoa, “Nun Gusti Pangéran abdi, mugi Gusti maparin pituduh ka abdi supados tiasa sukuran kana ni’mat anu ku parantos dikurniakeun ku Gusti ka abdi sareng ka ibu-bapa abdi, sareng supados abdi tiasa milampah kasaéan anu ku Gusti dipikarido. Mugi Gusti maparin kasaéan ka abdi sareng rundayan abdi. Sayaktosna abdi tobat ka Gusti, sareng sayaktosna abdi ti antawis jalmi-jalmi anu sumérah diri (muslim).”"
    },
    {
      "sura": 46,
      "verse": 16,
      "text": "Aranjeunna téh jalma-jama anu ku Kami ditarima kahadéan anu geus dipilampahna, jeung jalma-jalma anu ku Kami dibébaskeun kasalahan-kasalahanana. Aranjeunna bakal jadi ahli sawarga. Éta téh jangji anu bener anu geus dijangjikeun ka aranjeunna."
    },
    {
      "sura": 46,
      "verse": 17,
      "text": "Ari jalma anu nyarita ka indung-bapana, “Ah… 844) Naha aranjeun (indung-bapana) téh maké mépélingan ka kuring yén kuring bakal dihudangkeun (tina kuburan), padahal umat-umat anu saméméh kuring ogé geus paraéh (tapi taya nu balik deui)?” Tuluy indung-bapana neda pitulung ka Allah bari nyebutkeun, “Cilaka manéh, cik atuh geura iman! Sabenerna jangji Allah téh bener!” Tuluy manéhna (anak nu doraka) nempas, “Ieu mah ngan saukur dongéng jalma-jalma baheula.”"
    },
    {
      "sura": 46,
      "verse": 18,
      "text": "Nya maranéhna (nu doraka ka indung-bapana) téh jalma-jalma nu geus pasti bakal ditibanan putusan (siksa) babarengan jeung umat-umat anu saméméh maranéhna ti bangsaning jin jeung manusa. Maranéhna téh jalma-jalma anu rugi."
    },
    {
      "sura": 46,
      "verse": 19,
      "text": "Saban jalma meunang darajat luyu jeung naon anu geus dipilampah ku maranéhna, sangkan Allah nyampurnakeun (wawales) tina lalampahanana, bari maranéhna moal didoliman."
    },
    {
      "sura": 46,
      "verse": 20,
      "text": "(Sing inget kana) poé (nalika) jalma-jalma kapir disanghareupkeun ka naraka (bari dicaritakeun), “Maranéh geus méakkeun rejeki-rejeki nu hadé jeung suka bungah ku éta (rejeki) dina kahirupan dunya, nya dina poé ieu maranéh diwales ku siksa anu matak ngahinakeun lantaran geus adigung (takabur) di bumi tanpa alesan anu bener, jeung lantaran milampah pagawéan pasék.”"
    },
    {
      "sura": 46,
      "verse": 21,
      "text": "Sing inget (ngeunaan Hud) dulur (sasukuna) kaom ‘Ad waktu anjeunna méré pépéling ka kaomna di al-Aḥqāf (bukit-bukit keusik); Jeung sabenerna geus ti heula saméméhna jeung sanggeusna sababaraha urang anu purah méré pépéling (kalayan ngedalkeun), “Poma aranjeun ulah pisan ibadah ka salian ti Allah. Sabenerna kuring hariwang bisi tumiba ka aranjeun siksaan dina poé nu kacida rongkahna (Poé Kiamat).”"
    },
    {
      "sura": 46,
      "verse": 22,
      "text": "Maranéhna (kaom ‘Ad) ngajawab, “Naha anjeun datang téh pikeun méngparkeun kuring saréréa tina sesembahan-sesembahan kuring saréréa? Sok atuh geura ngadatangkeun ka kuring saréréa siksa anu kungsi diancemkeun ka kuring saréréa upama enya mah anjeun jalma bener.”"
    },
    {
      "sura": 46,
      "verse": 23,
      "text": "(Hud) nyanggem, “Sabenerna pangaweruh (ngeunaan éta) mung di mungguhing Mantenna, da kuring mah (sakadar) diutus pikeun mangnepikeun ka aranjeun naon anu diwahyukeun ka kuring, tapi kuring niténan aranjeun téh geuning kaom anu milampah kabodoan.”"
    },
    {
      "sura": 46,
      "verse": 24,
      "text": "Nya barang maranéhna (kaom ‘Ad) nempo éta (siksa) mangrupa mega hideung anu nyampeur ka léngkob-léngkobna, maranéhna ngomong, “Ieu mah méga anu bakal nurunkeun cai hujan ka kuring saréréa.” (Lain!) sabenerna éta téh siksa anu ku maranéh dipénta sangkan diburu-burukeun téa, (nyaéta) angin anu mawa siksa anu kacida peurihna,"
    },
    {
      "sura": 46,
      "verse": 25,
      "text": "anu ngabinasakeun sagalana kalayan paréntah Pangéranana, nepi ka maranéhna teu katémbong deui (di bumi) salian ti (sésa-sésa) pamundukanana. Tah kitu Kami bakal ngawales ka kaom anu doraka téh."
    },
    {
      "sura": 46,
      "verse": 26,
      "text": "Sabenerna Kami geus neguhkeun kalungguhan maranéhna (kaom ‘Ad, ku kama’muran jeung kakuatan) anu can kungsi dibikeun ka aranjeun. Kami geus ngalengkepan keur maranéhna pangdéngé, panenjo, jeung haté; tapi pangdéngéna, panénjona, jeung haténa taya gunana saeutik ogé keur maranéhna, lantaran maranéhna salawasna ingkar kana ayat-ayat Allah jeung maranéhna geus dilimpudan ku (ancaman) siksa anu kungsi baheula disempalguyonkeun ku maranéhna."
    },
    {
      "sura": 46,
      "verse": 27,
      "text": "Tétéla Kami geus ngabinasakeun nagri-nagri anu di sabudeureun aranjeun sarta Kami geus sababaraha kali ngajelaskeun tanda-tanda (kakawasaan Kami) sangkan maranéhna mulang (tobat)."
    },
    {
      "sura": 46,
      "verse": 28,
      "text": "Naha geuning bet (berhala-berhala jeung pangéran-pangéran) anu ku maranéh disembah salian ti Allah pikeun ngadeukeutkeun diri (ka Kami) téh henteu bisa nulungan ka maranéhna? Malahan éta sesembahan-sesembahan téh kalah ka ngaleungit ti maranéhna? Éta téh akibat kabohongan maranéhna jeung lantaran naon-naon anu baheula diaya-ayakeun ku maranéhna."
    },
    {
      "sura": 46,
      "verse": 29,
      "text": "Sing inget waktu Kami nyanghareupkeun sagolongan ti bangsa Jin ka hidep (Muhammad) anu mireungeukeun (aosan) Al-Qur’an. Nya waktu maranéhna ngahadiran (éta aosan), maranéhna cumarita, “Geura caricing tur raregepkeun (éta aosan)!” Waktu Al-Qur’an réngsé diaos, maranéhna mulang ka kaomna (pikeun) méré pépéling."
    },
    {
      "sura": 46,
      "verse": 30,
      "text": "Maranéhna (ti bangsa Jin) cumarita, “Hé kaom kuring saréréa, sabenerna kuring saréréa geus ngadéngékeun kitab (Al-Qur’an) anu geus diturunkeun sanggeusna Musa anu ngaenyakeun (kitab-kitab) nu saméméhna. Éta Kitab téh méré pituduh kana bebeneran jeung kana jalan nu lempeng."
    },
    {
      "sura": 46,
      "verse": 31,
      "text": "Hé kaom kuring saréréa, geura tarima (panggero) jalma (Muhammad) anu umajak ka Allah, sarta geura iman ka Mantenna, tangtu Mantenna bakal ngahampura dosa-dosa aranjeun jeung bakal nyalametkeun aranjeun tina siksa anu kacida peurihna."
    },
    {
      "sura": 46,
      "verse": 32,
      "text": "Saha baé anu teu narima (panggero) jalma anu umajak ka Allah, nya manéhna moal pisan bisa ngaleupaskeun diri (tina siksa Allah) di bumi, padahal moal aya nu bisa nangtayungan ka maranéhna salian ti Mantenna. Maranéhna téh aya dina kasasaran anu nyata.”"
    },
    {
      "sura": 46,
      "verse": 33,
      "text": "Naha maranéhna henteu niténan yén saleresna Allah anu nyiptakeun langit jeung bumi, henteu ngaraos répot ku nyiptakeunana, tur Mantenna Mahakawasa ngahirupkeun anu geus maot? Tah kitu pisan. Saleresna Mantenna Mahakawasa kana sagala perkara."
    },
    {
      "sura": 46,
      "verse": 34,
      "text": "(Sing inget) kana poé (nalika) jalma-jalma kapir disanghareupkeun kana naraka. (Maranéhna ditanya), “Lainna ieu (siksa) téh bener?” Maranéhna ngajawab, “Leres, demi Pangéran abdi sadaya!” Allah ngadawuh, “Ku kituna, pék atuh geura rasakeun ieu siksa alatan maranéh baheula ingkar.”"
    },
    {
      "sura": 46,
      "verse": 35,
      "text": "Ku kituna, sing sabar hidep (Muhammad) sakumaha sabarna rasul-rasul anu mibanda kapengkuhan haté, jeung poma hidep ulah ménta buru-buru (siksa) tumiba pikeun maranéhna. Dina poéan nempo siksa anu geus dijangjikeun, maranéhna ngarasa saolah-olah henteu kungsi matuh (di dunya) anging sakeudeung dina mangsa beurang. Nya moal aya anu dibinasakeun salian ti jalma-jalma anu pasék (teu ta’at ka Allah)."
    },
    {
      "sura": 47,
      "verse": 1,
      "text": "(Pikeun) jalma-jalma nu kupur jeung ngahalang-halang (batur) tina jalan Allah, Mantenna bakal mupus kalakuan maranéhna (tur ngajadikeunana mubah)."
    },
    {
      "sura": 47,
      "verse": 2,
      "text": "Jalma-jalma anu iman (ka Allah), milampah kahadéan, jeung iman kana sagala rupa anu diturunkeun ka Muhammad, nya éta pisan bebeneran ti Pangéran aranjeunna, mangka Allah bakal mupus kasalahan-kasalahan aranjeunna tur mémérés kaayaan aranjeunna."
    },
    {
      "sura": 47,
      "verse": 3,
      "text": "Anu kitu téh lantaran saenyana jalma-jalma kapir mah sok nurut ka anu batil (sasar), jeung lantaran sabenerna jalma-jalma anu iman mah tumutna téh kana bebeneran ti Pangéran aranjeunna. Tah saperti kitu Allah midamel paupamaan-paupamaan pikeun manusa."
    },
    {
      "sura": 47,
      "verse": 4,
      "text": "Ku kituna, upama aranjeun patepung jeung jalma-jalma kapir (dina pangperangan), pék pancung baé beuheungna! Nepi ka upama aranjeun geus ngéléhkeun maranéhna, pék borogod (tawan) maranéhna. Sanggeus kitu mah aranjeun meunang ngabébaskeun maranéhna atawa narima panebus nepi ka perang réngsé. Tah kitu (katangtuan Allah) téh. Upama ngersakeun mah, tangtos Allah bakal ngabinasakeun maranéhna, tapi (teu kitu), ku margi Allah rék nguji sabagian aranjeun ku anu sabagian deui. Ari jalma-jalma anu perlaya dina jalan Allah, Mantenna moal nyia-nyiakeun amal-amalna."
    },
    {
      "sura": 47,
      "verse": 5,
      "text": "Allah bakal maparin pituduh ka aranjeunna jeung mémérés kaayaan aranjeunna."
    },
    {
      "sura": 47,
      "verse": 6,
      "text": "Mantenna ogé bakal ngasupkeun aranjeunna ka sawarga anu pernah diwanohkeun ku Mantenna ka aranjeunna."
    },
    {
      "sura": 47,
      "verse": 7,
      "text": "Hé jalma-jalma anu iman, upama aranjeun ngabéla (agama) Allah, pasti Mantenna bakal nulungan aranjeun sarta netepkeun kalungguhan aranjeun."
    },
    {
      "sura": 47,
      "verse": 8,
      "text": "Kacilakaan pikeun jalma-jalma kapir. Mantenna bakal mupus kalakuan maranéhna (tur ngajadikeunana mubah)."
    },
    {
      "sura": 47,
      "verse": 9,
      "text": "Anu kitu téh lantaran saenyana maranéhna ceuceub kana (Al-Qur’an) anu diturunkeun ku Allah, nya Mantenna mupus sakabéh amal maranéhna."
    },
    {
      "sura": 47,
      "verse": 10,
      "text": "Naha maranéh henteu kungsi ngalalana di bumi nepi ka bisa niténan kumaha balukarna jalma-jalma anu saméméh maranéh. Allah geus ngabinasakeun maranéhna. Jalma-jalma kapir ogé bakal narima (nasib) saperti kitu."
    },
    {
      "sura": 47,
      "verse": 11,
      "text": "Anu kitu téh, lantaran saenyana Allah téh anu nangtayungan ka jalma-jalma anu iman, sedengkeun jalma-jalma kapir mah teu bogaeun anu nangtayungan."
    },
    {
      "sura": 47,
      "verse": 12,
      "text": "Saleresna Allah bakal ngasupkeun jalma-jalma anu iman jeung milampah kahadéan ka jero sawarga anu di handapeunana cur-cor walungan-walungan. Jalma-jalma kapir mah suka bungahna téh (di dunya) jeung balakécrakan saperti nyatuna sato. Atuh naraka nu bakal jadi padumukanana."
    },
    {
      "sura": 47,
      "verse": 13,
      "text": "Kacida lobana nagri anu (pangeusina) leuwih kuat batan (pangeusi) nagri hidep (Muhammad) anu geus ngusir ka hidep. Kami geus ngabinasakeun maranéhna, nya taya pisan anu nulungan ka maranéhna."
    },
    {
      "sura": 47,
      "verse": 14,
      "text": "Naha jalma anu nyekel kana katerangan ti Pangéranana téh sarua jeung jalma anu nganggap hadé kana amal goréngna tur maranéhna nurut kana hawa napsuna?"
    },
    {
      "sura": 47,
      "verse": 15,
      "text": "Ari paupamaan taman sawarga anu dijangjikeun ka jalma-jalma anu takwa téh (nyaéta) di dinya aya walungan-walungan anu caina henteu payau, aya walungan-walungan tina cai susu anu teu robah rasana, aya walungan-walungan arak anu ngeunah rasana pikeun anu nginumna, jeung aya walungan-walungan tina madu anu murni. Di jerona aranjeunna kénging sagala rupa bubuahan jeung pangampura ti Pangéranana. Naha (jalma-jalma nu takwa téh) sarua jeung jalma-jalma nu langgeng di jero naraka, anu dibéré nginum ku cai anu ngagolak nepi ka peujit-peujitna pegat?"
    },
    {
      "sura": 47,
      "verse": 16,
      "text": "Ti antara maranéhna aya anu ngareungeukeun cariosan hidep (Muhammad), tapi upama geus kaluar ti gigireun hidep, pok maranéhna ngomong ka jalma-jalma nu dibéré élmu (sahabat-sahabat Nabi), “Naon anu dicaritakeun ku manéhna bieu?” Maranéhna téh jalma-jalma anu haténa geus dikonci ku Allah jeung geus nurut kana hawa napsuna sorangan."
    },
    {
      "sura": 47,
      "verse": 17,
      "text": "Ari (pikeun) jalma-jalma nu meunang pituduh mah, Allah bakal nambahan pituduh ka aranjeunna sarta maparin (wawales) katakwaanana."
    },
    {
      "sura": 47,
      "verse": 18,
      "text": "Ku kituna, naon deui anu ku maranéhna (jalma-jalma kapir) ditunggu-tunggu salian ti Poé Kiamat, anu bakal datang ka maranéhna kalayan ngadadak, anu tanda-tandana geus datang? Ku kituna, naon paédahna éling pikeun maranéhna téh lamun Poé Kiamat geus datang?"
    },
    {
      "sura": 47,
      "verse": 19,
      "text": "Ku kituna, kanyahokeun yén saenyana teu aya deui Pangéran (anu wajib diibadahan) salian ti Allah. Gura ménta pangampura tina dosa-dosa anjeun jeung (dosa-dosana) jalma mu’min, boh lalaki boh awéwé. Allah Mahauninga kana pulang anting jeung padumukan aranjeun."
    },
    {
      "sura": 47,
      "verse": 20,
      "text": "Jalma-jalma anu iman nyarita, “Naha geuning henteu diturunkeun hiji surat (ngeunaan paréntah jihad)? Tapi, upama diturunkeun hiji surah anu jelas maksudna, jeung dina eusina disebut (paréntah) perang, tangtu hidep (Muhammad) bakal nyaksian jalma-jalma anu dina haténa aya panyakitan (munapék) neuteup ka hidep saperti neuteupna jalma anu kapiuhan lantaran sieuneun paéh. Anu kitu leuwih pantes pikeun maranéhna."
    },
    {
      "sura": 47,
      "verse": 21,
      "text": "(Anu leuwih hadé pikeun maranéhna nyaéta) ta’at (ka Allah) jeung ucapan anu hadé. Sabab upama paréntah (perang) geus diwajibkeun, (mangka maranéhna henteu mikaresep). Padahal lamun maranéhna bener-bener (iman) ka Allah mah, pasti anu kitu téh leuwih hadé pikeun maranéhna."
    },
    {
      "sura": 47,
      "verse": 22,
      "text": "Naha upama geus kumawasa, maranéh rék nyieun karuksakan di bumi jeung megatkeun tali kakulawargaan?"
    },
    {
      "sura": 47,
      "verse": 23,
      "text": "Maranéhna téh jalma-jalma anu dilaknat ku Allah, tuluy ku Mantenna ditorékkeun ceulina jeung dilolongkeun panénjona."
    },
    {
      "sura": 47,
      "verse": 24,
      "text": "Naha maranéhna henteu niténan Al-Qur’an atawa naha haténa geus dikonci?"
    },
    {
      "sura": 47,
      "verse": 25,
      "text": "Sabenerna jalma-jalma anu malik ka tukang (murtad) sanggeusna pituduh jelas pikeun maranéhna, nya sétan geus ngarayu (babari nyieun dosa) jeung manjangkeun angen-angen maranéhna."
    },
    {
      "sura": 47,
      "verse": 26,
      "text": "Anu kitu téh lantaran sabenerna maranéhna (jalma-jalma anu munapék) geus ngomong ka (kaom Yahudi) anu mikaceuceub ka nu diturunkeun ku Allah, “Kuring saréréa bakal nurut ka aranjeun dina sababaraha urusan,” tapi Allah Mahauninga kana rasiah maranéhna."
    },
    {
      "sura": 47,
      "verse": 27,
      "text": "Nya kumaha teuing (nasib maranéhna) upama Malaikat (Maut) nyabut nyawana, sarta nyabokan beungeutna jeung ngagebugan tonggongna?"
    },
    {
      "sura": 47,
      "verse": 28,
      "text": "Anu kitu téh lantaran sabenerna maranéhna nurut ka nu matak nimbulkeun bebendon Allah jeung (lantaran) maranéhna mikaceuceub kana (ka nu matak ngadatangkeun) karidoana-Na. Ku kituna, Allah mupus (ganjaran) sagala amal maranéhna."
    },
    {
      "sura": 47,
      "verse": 29,
      "text": "Atawa naha jalma-jalma anu dina jero haténa aya panyakitan nyangka yén Allah moal ngabolékérkeun hiri dengki maranéhna?"
    },
    {
      "sura": 47,
      "verse": 30,
      "text": "Lamun seug ngersakeun, pasti Kami némbongkeun maranéhna ka hidep \n(Muhammad) nepi ka hidep bener-bener wanoh ka maranéhna ku tanda-tandana. Ogé nepi ka hidep bener-bener wanoh ku cara ngomongna. Apan Allah mah uningaeun kana tingkah paripolah maranéhna."
    },
    {
      "sura": 47,
      "verse": 31,
      "text": "Sabenerna Kami bakal nguji maranéh nepi ka Kami nyaho saha jalma-jalma anu bener-bener jihad jeung sabar ti antara maranéh. Kami bakal nguji maranéh ogé pikeun ngabuktikeun (hadé goréngna) kalakuan maranéh."
    },
    {
      "sura": 47,
      "verse": 32,
      "text": "Sabenerna jalma-jalma anu kupur jeung ngahalang-halang (batur) tina jalan Allah \nsarta ngamusuhan Rasul sanggeus aya pituduh anu jelas keur maranéhna, maranéhna moal pisan bisa ngamadaratkeun Allah saeutik ogé. Jaga Mantenna bakal mupus (ganjaran) sakabéh amal maranéhna."
    },
    {
      "sura": 47,
      "verse": 33,
      "text": "Hé jalma-jalma anu iman, sing ta’at ka Allah jeung ka Rasul. Omat aranjeun ulah ngaruksak (ganjaran) amal-amal aranjeun."
    },
    {
      "sura": 47,
      "verse": 34,
      "text": "Sabenerna jalma-jalma anu kupur jeung ngahalang-halang (batur) tina jalan Allah, tuluy paéh dina kaayaan kupur, nya Allah moal pisan ngahampura ka maranéhna,"
    },
    {
      "sura": 47,
      "verse": 35,
      "text": "Omat aranjeun ulah ngarasa hina jeung ngajak daméi (ka jalma munapék). Saenyana aranjeun téh anu leuwih punjul. Allah anu nyarengan aranjeun, sarta Mantenna moal ngurangan (ganjaran) amal aranjeun."
    },
    {
      "sura": 47,
      "verse": 36,
      "text": "Sabenerna kahirupan dunya téh taya lian ngan saukur kaulinan jeung heuheureuyan. Upama aranjeun iman jeung takwa, Allah bakal maparin pirang-pirang ganjaran ka aranjeun. Mantenna moal mundut harta banda aranjeun."
    },
    {
      "sura": 47,
      "verse": 37,
      "text": "Saupama Mantenna mundut harta banda aranjeun lajeng maksa aranjeun (sangkan mikeun kabéh harta banda), pasti aranjeun bakal medit (moal mikeun), jeung Mantenna bakal nembrakeun kapeditan aranjeun."
    },
    {
      "sura": 47,
      "verse": 38,
      "text": "Sing inget, aranjeun téh jalma-jalma anu diajak sangkan ngainpakkeun (harta aranjeun) dina jalan Allah. Tuluy ti antara aranjeun aya nu medit. Saha baé anu medit, nya sabenerna manéhna téh pedit kana dirina sorangan. Apan Allah Nu Mahasugih téh, sedengkeun aranjeun mah jalma-jalma anu mibutuh (kurnia Mantenna). Upama aranjeun ngabalieur (tina jalan anu bener), Allah bakal ngaganti (aranjeun) ku kaom anu lian, tuluy maranéhna moal (doraka) kawas aranjeun."
    },
    {
      "sura": 48,
      "verse": 1,
      "text": "Sabenerna Kami geus méré ka hidep (Muhammad) kaunggulan anu nyata."
    },
    {
      "sura": 48,
      "verse": 2,
      "text": "(Éta téh) sangkan Allah maparin pangampura ka hidep (Muhammad) tina dosa-dosa hidep anu kapungkur dugi ka anu bakal dongkap, sangkan Mantenna nyampurnakeun ni’mat-Na ka hidep, sangkan maparin pituduh ka hidep kana jalan anu lempeng"
    },
    {
      "sura": 48,
      "verse": 3,
      "text": "jeung sangkan maparin pitulung ka hidep (Muhammad) ku pitulung anu kuat (loba)."
    },
    {
      "sura": 48,
      "verse": 4,
      "text": "Mantenna kuanjeun anu parantos ngalungsurkeun katenangan kana haté jalma-jalma mu’min sangkan aranjeunna nambahkeun imanna kana imanna (anu geus nyampak). Kagungan Allah wadyabalad langit jeung bumi, sarta Allah Mahauninga (tur) Mahawijaksana."
    },
    {
      "sura": 48,
      "verse": 5,
      "text": "(Allah masihan kaunggulan ogé sangkan) Mantenna ngalebetkeun mu’minin jeung mu’minat ka sawarga-sawarga anu di handapeunana cur-cor walungan-walungan, bari aranjeunna langgeng di jerona. Mantenna bakal mupus kasalahan-kasalahan aranjeunna. Anu kitu téh mungguhing Allah mah mangrupa kaunggulan anu kacida gedéna,"
    },
    {
      "sura": 48,
      "verse": 6,
      "text": "jeung (sangkan) Mantenna méré siksa ka jalma-jalma munapék, boh lalaki boh awéwé, jeung ka jalma-jalma musrik, boh lalaki boh awéwé, anu nyangka goréng ka Allah. Maranéhna bakal meunang giliran (siksa) anu goréng. Allah bendu sarta ngutuk maranéhna, tur nyadiakeun naraka Jahanam pikeun maranéhna. (Naraka Jahanam) téh panggoréng-goréngna tempat pangbalikan."
    },
    {
      "sura": 48,
      "verse": 7,
      "text": "Kagungan Allah wadyabalad langit jeung bumi. Allah Nu Mahagagah (tur) Mahawijaksana."
    },
    {
      "sura": 48,
      "verse": 8,
      "text": "Sabenerna Kami ngutus hidep (Muhammad) téh minangka jadi saksi, nu mawa béja pikabungaheun, sarta purah méré pépéling,"
    },
    {
      "sura": 48,
      "verse": 9,
      "text": "sangkan aranjeun kabéh iman ka Allah katut ka Rasul-Na, nguatkeun (agama)-Na, ngagungkeun Mantenna, turta ngamahasucikeun Mantenna dina wanci isuk-isuk jeung soré."
    },
    {
      "sura": 48,
      "verse": 10,
      "text": "Jalma-jalma anu ngedalkeun jangji satia ka hidep (Muhammad), sabenerna aranjeunna téh mung jangji satia ka Allah. Panangan (kakawasaan) Allah di luhureun leungeun (kakawasaan) maranéhna. Ku kituna, saha baé nu ngarempak (kana jangjina), nya sabenerna maranéhna téh geus ngarempak kana (jangjina) sorangan. Saha baé nu nyumponan jangjina ka Allah, nya Mantenna bakal maparin ganjaran anu kacida gedéna."
    },
    {
      "sura": 48,
      "verse": 11,
      "text": "Urang Arab Badawi anu ditinggalkeun (ku sabab embung milu ka Hudaibiyah) bakal ngaromong ka hidep (Muhammad), “Abdi sadaya geus direrepet ku harta banda katut kulawarga abdi sadaya. Ku kituna, mugi anjeun kersa mangnedakeun pangampura keur abdi sadaya.” Maranéhna téh ngomong ku sungutna anu taya dina jero haténa. Caritakeun ku hidep (Muhammad), “Saha anu bisa ngahalangan kersana Allah upama Mantenna ngersakeun kacilakaan atawa kabagjaan pikeun maranéh?” Saleresna Allah Mahauninga kana naon anu dipilampah ku maranéh."
    },
    {
      "sura": 48,
      "verse": 12,
      "text": "Malah (saméméhna) maranéh nyangka yén Rasul katut mu’minin téh moal bisa mulang deui ka kaluwargana pikeun salawasna. Sangkaan kitu téh dipapaéskeun (ku sétan) dina haté-haté maranéh. Maranéh ogé nyangka ku sangkaan anu goréng. Ku kituna, maranéh jadi kaom anu binasa."
    },
    {
      "sura": 48,
      "verse": 13,
      "text": "Saha baé nu teu iman ka Allah jeung Rasul-Na, sabenerna Kami geus nyadiakeun pikeun éta jalma-jalma kapir naraka anu ngaléntab-léntab."
    },
    {
      "sura": 48,
      "verse": 14,
      "text": "Kagungan Allah karajaan langit jeung bumi. Mantenna bakal ngahampura jeung maparin siksa ka saha baé anu dikersakeun ku Mantenna. Allah Maha Jembar-pangampura (tur) Mahaasih."
    },
    {
      "sura": 48,
      "verse": 15,
      "text": "Lamun seug aranjeun miang pikeun nyokot barang rampasan (perang), urang Badawi anu ditinggalkeun téa bakal ngomong, “Keun wé atuh kuring saréréa ogé milu ka aranjeun.” Maranéhna rék ngarobah jangji Allah. Pék caritakeun ku hidep (Muhammad), “Maranéh sama sakali teu (meunang) milu ka kuring saréréa.” Tah kitu nu geus ditetepkeun ku Allah saméméhna. Maranéhna bakal ngajawab, “Sabenerna aranjeun hiri dengki ka kuring saréréa.” Padahal maranéhna teu ngarti iwal ti saeutik pisan."
    },
    {
      "sura": 48,
      "verse": 16,
      "text": "Pék caritakeun ku hidep (Muhammad) ka urang (Badewi) anu ditinggalkeun téa, “Aranjeun bakal diajak pikeun (merangan) kaom anu boga kakuatan anu rongkah. Aranjeun kudu merangan maranéhna kajaba maranéhna taluk (asup Islam). Upama aranjeun nurut (kana éta pangajak), pasti Allah bakal maparin ganjaran anu hadé ka aranjeun, tapi upama aranjeun ngabalieur siga ngabalieurna aranjeun baréto, pasti Mantenna bakal méré siksaan ka aranjeun ku siksa anu kacida peurihna.”"
    },
    {
      "sura": 48,
      "verse": 17,
      "text": "Henteu dosa pikeun jalma-jalma anu lolong, anu pinceg, jeung anu gering (alatan teu milu perang). Saha baé nu ta’at ka Allah jeung ka Rasul-Na, Mantenna bakal ngasupkeun aranjeunna ka sawarga-sawarga anu di handapeunana cur-cor walungan-walungan. Ngan saha baé anu ngabalieur, pasti Mantenna bakal méré siksaan ku siksa anu kacida peurihna."
    },
    {
      "sura": 48,
      "verse": 18,
      "text": "Saleresna Allah geus mikarido ka mu’minin waktu aranjeunna jangji satia ka hidep (Muhammad) di handapeun tangkal, nya Mantenna uninga kana naon nu aya di jero haténa, lajeng Mantenna maparin katengtreman ka aranjeunna jeung males ku kaunggulan anu deukeut"
    },
    {
      "sura": 48,
      "verse": 19,
      "text": "jeung harta rampasan perang anu kacida lobana anu bisa dicokot ku aranjeunna. Allah salawasna Mahagagah (tur) Mahawijaksana."
    },
    {
      "sura": 48,
      "verse": 20,
      "text": "Allah geus ngajangjikeun ka aranjeun harta rampasan anu kacida lobana anu ku aranjeun tiasa dicandak. Mantenna ngaénggalkeun (harta rampasan perang ieu pikeun aranjeun). 845) Mantenna nahan leungeun-leungeun manusa tina (tarékah ngabinasakeun) aranjeun, sangkan hal éta jadi bukti pikeun jalma-jalma mu'min jeung sangkan Mantenna maparin pituduh ka aranjeun kana jalan anu lempeng."
    },
    {
      "sura": 48,
      "verse": 21,
      "text": "Ogé (kaunggulan-kaunggulan) lianna ti (nagri-nagri) anu ku aranjeun tacan ditalukkeun, tapi saleresna Allah geus nangtukeun hal éta. Allah Mahakawasa kana sagala urusan."
    },
    {
      "sura": 48,
      "verse": 22,
      "text": "Upama merangan aranjeun, pasti éta jalma-jalma kapir téh éléh. Maranéhna moal manggihan nu nangtayungan jeung nu nulungan."
    },
    {
      "sura": 48,
      "verse": 23,
      "text": "(Tah kitu) hukum Allah anu geus lumaku ti baheula. Hidep (Muhammad) moal manggihan parobahan kana éta hukum Allah."
    },
    {
      "sura": 48,
      "verse": 24,
      "text": "Mantenna anu nahan leungeun-leungeun maranéhna tina (usaha ngabinasakeun) aranjeun, jeung (nahan) leungeun-leungeun aranjeun tina (ngabinasakeun) maranéhna di puseur (kota) Mekah sanggeus Mantenna maparin kaunggulan ka aranjeun ti maranéhna. Allah Maha Ningali kana naon baé anu dipilampah ku aranjeun."
    },
    {
      "sura": 48,
      "verse": 25,
      "text": "Maranéhna pisan jalma-jalma kapir jeung anu ngahalang-halang aranjeun (asup) ka Masjid al-Haram sarta ngahahalang sato korban (hadyu) nepi ka tempat (pameuncitanana). Lamun lain ku lantaran aya sababaraha mu’min lalaki anu jeung mu’min awéwé anu iman anu henteu dikenal ku aranjeun, nepi ka hawatir aranjeun bakal maéhan maranéhna, anu nyebabkeun aranjeun katibanan kasusah bari aranjeun teu sadar, (tangtu Allah moal nahan leungeun-leungeun aranjeun tina ngabinasakeun maranéhna). Sabab, Allah rék ngasupkeun saha baé anu dikersakeun ku Mantenna kana rahmat-Na. Upama maranéhna marisah mah, tangtu Kami bakal nyiksa jalma-jalma kapir ti antara maranéhna ku siksaanu kacida peurihna."
    },
    {
      "sura": 48,
      "verse": 26,
      "text": "(Nyaéta) waktu jalma-jalma kapir melakkeun kasombongan dina haténa, (nyaéta) kasombongan jahiliah, mangka Allah nurunkeun katengtreman ka Rasul-Na jeung ka jalma-jalma mu’min, sarta (Allah) netepkeun ka aranjeunna kalimah takwa, 846) jeung aranjeunna leuwih hak kana éta (kalimah takwa) sarta pantes mibandana. Allah Mahauninga kana sagala urusan."
    },
    {
      "sura": 48,
      "verse": 27,
      "text": "Saleresna Allah bakal ngabuktikeun ka Rasul-Na ngeunaan benerna impénna, yén saenyana aranjeun pasti bakal asup ka Masjidil Haram, upama Allah ngersakeun dina kaayaan aman, kalayan sirahna dicukur nepi ka lénang jeung rada pondok, sedengkeun aranjeun teu ngarasa sieun. Allah Mahauninga kana naon anu ku aranjeun teu dipikanyaho. Salian ti éta Mantenna maparin kaunggulan anu deukeut. 847)"
    },
    {
      "sura": 48,
      "verse": 28,
      "text": "Mantenna anu ngutus Rasul-Na kalayan mawa pituduh jeung agama anu bener pikeun diunggulkeun ka sakabéh agama. Cukup Allah anu jadi saksi."
    },
    {
      "sura": 48,
      "verse": 29,
      "text": "Muhammad téh utusan Allah, jeung jalma-jalma nu babarengan jeung anjeunna miboga sikep heuras ka jalma-jalma kapir, tapi silih pikaasih jeung papada aranjeunna. Katingali ku hidep (Muhammad) aranjeunna ruku’ jeung sujud nyuprih kurnia Allah jeung karidoana-Na. Dina pameunteuna jelas tanda-tanda tapak sujud. Kitu pisan sipat-sipat (anu disebutkeun) dina Torét jeung sipat-sipat (anu disebutkeun) dina Injil, nyaéta saperti pepelakan anu ngaluarkeun sirung, tuluy éta sirung téh nguatan pepelakan, anu saterusna éta sirung ngagedéan jeung ajeg luhureun bongkolna anu matak hélok ka anu melakna, sabab Allah hayang ngajéngkélkeun haté jalma-jalma kapir ku (kakuatan jalma-jalma mu’min). Allah ngajangjikeun ka jalma-jalma anu iman jeung milampah kahadéan pangampura jeung ganjaran anu gedé."
    },
    {
      "sura": 49,
      "verse": 1,
      "text": "Hé jalma-jalma anu iman, omat ulah rék miheulaan Allah jeung Rasul-Na 848) jeung kudu takwa ka Allah. Saleresna Allah Maha Ngadangu (tur) MahaUninga."
    },
    {
      "sura": 49,
      "verse": 2,
      "text": "Hé jalma-jalma anu iman, omat ulah rék narikkeun sora aranjeun ngaleuwihan suanten Rasul, jeung omat ulah nyarios ka anjeunna ku sora anu tarik sakumaha tarikna (sora) sabagian aranjeun ka anu lian, engké (ganjaran) sakabéh amalan aranjeun bisi kapupus, sedengkeun aranjeun henteu sadar."
    },
    {
      "sura": 49,
      "verse": 3,
      "text": "Sabenerna jalma-jalma anu ngalaunkeun sorana di payuneun Rasulullah, nya aranjeunna pisan jalma-jalma anu geus diuji haténa ku Allah pikeun takwa. Aranjeunna bakal meunang pangampura jeung ganjaran anu gédé."
    },
    {
      "sura": 49,
      "verse": 4,
      "text": "Sabenerna jalma-jalma anu ngageroan hidep (Muhammad) ti luareun kamar-kamar (hidep) téh lolobana mah henteu ngartieun."
    },
    {
      "sura": 49,
      "verse": 5,
      "text": "Lamun seug aranjeunna sabar nepi ka hidep (Muhammad) kaluar nepungan, tangtu éta téh leuwih hadé pikeun aranjeunna. Allah Maha Jembar-pangampura (tur) MahaAsih."
    },
    {
      "sura": 49,
      "verse": 6,
      "text": "Hé jalma-jalma anu iman, upama salah saurang jalma pasék datang ka aranjeun nepikeun hiji béwara (penting), nya kudu dititénan heula masing taliti sangkan teu matak nyilakakeun ka hiji kaom alatan kabodoan (gagabah), anu antukna aranjeun kabéh hanjakal ku éta pagawéan."
    },
    {
      "sura": 49,
      "verse": 7,
      "text": "Kanyahokeun yén sabenerna di sagédéngeun aranjeun téh aya Rasulullah. Upama anjeunna nurut kana (kahayang) aranjeun dina sabagian gédé urusan, pasti aranjeun bakal meunang kasusah. Allah ngajadikeun aranjeun micinta kana kaimanan jeung ngajadikeun éta iman téh éndah dina haté-haté aranjeun, sarta ngajadikeun aranjeun mikangéwa kana kakupuran, kapasékan, jeung kadorakaan. Aranjeunna pisan jalma-jalma anu nurut kana jalan anu lempeng,"
    },
    {
      "sura": 49,
      "verse": 8,
      "text": "minangka kurnia jeung ni’mat ti Allah. Mantenna Mahauninga (tur) Mahawijaksana."
    },
    {
      "sura": 49,
      "verse": 9,
      "text": "Upama aya dua golongan ti jalma-jalma mu’min silih perangan, prak rukunkeun ku aranjeun duanana. Lamun salah sahiji ti antarana nyieun kaniaya ka (golongan) anu lianna, prak perangan ku aranjeun golongan anu nyieun éta peta kaniaya, nepi ka éta golongan téh balik deui kana paréntah Allah. Upama éta golongan geus mulang deui (kana paréntah Allah), nya prak geura rukunkeun aranjeunna ku aranjeun kalayan adil, jeung kudu adil. Saleresna Allah mikadeudeuh ka jalma-jalma anu milampah kaadilan."
    },
    {
      "sura": 49,
      "verse": 10,
      "text": "Sabenerna jalma-jalma mu’min téh dulur. Ku kituna, prak geura rukunkeun ku aranjeun antara dua dulur aranjeun (nu paraséa), jeung prak kudu takwa ka Allah sangkan aranjeun kénging rahmat."
    },
    {
      "sura": 49,
      "verse": 11,
      "text": "Hé jalma-jalma anu iman, omat ulah pisan hiji kaom ngaguyonkeun kaom anu séjénna, (lantaran) bisa jadi maranéhna (kaom anu diguyonkeun) leuwih hadé tibatan maranéhna (kaom anu ngaguyonkeunana). Kitu deui omat ulah pisan awéwé-awéwé ogé (ngageuhgeuykeun) awéwé-awéwé séjén, (lantaran) bisa jadi awéwé-awéwé (nu diguyonkeun) téh leuwih hadé tibatan awéwé (nu ngaguyonkeunna). Omat ulah pisan aranjeun silih cawad di antara aranjeun jeung omat ulah pisan silih panggil ku panelah nu goréng. Sagoréng-goréngna panelah téh nyaéta pasék sanggeusna iman. Saha baé anu teu tobat, nya maranéhna pisan jalma-jalma anu dolim."
    },
    {
      "sura": 49,
      "verse": 12,
      "text": "Hé jalma-jalma anu iman, jauhan loba sak-wasangka, sabenerna sabagian gédé tina sak-wasangka téh dosa. Omat ulah dék néangan kasalahan batur. Omat ulah aya di antara aranjeun anu ngupat ka anu séjén. Naha aya ti antara aranjeun anu osok ngadahar bangké dulur sorangan? Apan pasti moal aya anu hayang. Geura takwa aranjeun ka Allah! Saleresna Allah Maha nampi kana tobat (tur) Mahaasih."
    },
    {
      "sura": 49,
      "verse": 13,
      "text": "Hé manusa, sabenerna Kami nyiptakeun aranjeun ti lalaki (Adam) jeung awéwé (Hawa), tuluy Kami ngajadikeun aranjeun sababaraha bangsa jeung kabilah sangkan silih pikawanoh. Sabenerna jalma anu pangmulyana di antara aranjeun mungguhing Allah téh nyaéta anu pangtakwana. Saleresna Allah Mahauninga (tur) Mahawaspada."
    },
    {
      "sura": 49,
      "verse": 14,
      "text": "Urang Arab (Badewi) ngaromong, “Kuring sadaya geus iman.” Pok unggelkeun ku hidep (Muhammad). “Aranjeun téh can iman. Sok sebutkeun kieu, ‘Kuring sadaya geus sumerah’, sabab iman can asup kana haté aranjeun. Lamun aranjeun ta’at ka Allah jeung ka Rasul-Na, Mantenna moal ngurangan saeutik ogé (ganjaran) amal aranjeun. Saleresna Allah Maha Jembar-pangampura (tur) Mahaasih.”"
    },
    {
      "sura": 49,
      "verse": 15,
      "text": "alma-jalma mu’min anu sabenerna téh nyaéta jalma-jalma anu percaya ka Allah jeung ka Rasul-Na, tuluy henteu mangmang, tuluy jihad di jalan Allah ku banda jeung dirina. Aranjeunna pisan jalma-jalma anu bener téh"
    },
    {
      "sura": 49,
      "verse": 16,
      "text": "Pok caritakeun ku hidep (Muhammad), “Naha aranjeun rék ngabéjaan ka Allah ngeunaan agama (kayakinan) aranjeun, padahal Allah mah Mahauninga kana naon nu aya di langit jeung bumi. Allah téh Mahauninga kana sagala urusan?”"
    },
    {
      "sura": 49,
      "verse": 17,
      "text": "Maranéhna ngarasa geus ngabogaan jasa ka hidep (Muhammad) alatan maranéhna geus Islam. Pok unggelkeun ku hidep (Muhammad), “Aranjeun ulah rék ngarasa geus miboga jasa ka kuring duméh aranjeun geus Islam, sabenerna mung Allah anu ngalimpahkeun ni’mat ka aranjeun ku jalan nuduhkeun kana kaimanan, upama aranjeun jalma-jalma anu bener.”"
    },
    {
      "sura": 49,
      "verse": 18,
      "text": "Saleresna Allah Mahauninga kana sagala rupa anu gaib di langit jeung bumi. Allah Maha Ningali kana sagalaanu ku maranéh dipilampah."
    },
    {
      "sura": 50,
      "verse": 1,
      "text": "Qāf. 849) Demi Al-Qur’an anu mulya."
    },
    {
      "sura": 50,
      "verse": 2,
      "text": "(Maranéhna henteu narima) malah héraneun pédah geus datang ka maranéhna hiji jalma anu méré pépéling ti (golongan) maranéhna sorangan. Mangka, jalma-jalma kapir ngomong, “Ieu mah perkara anu ajaib pisan.”"
    },
    {
      "sura": 50,
      "verse": 3,
      "text": "(Jalma-jalma kapir ngomong,) “Naha upama kuring saréréa geus maot jeung geus jadi taneuh (bakal dihudangkeun deui)? Éta hiji pangbalikan anu teu mungkin.”"
    },
    {
      "sura": 50,
      "verse": 4,
      "text": "Tétéla Kami geus nyaho naon anu diteureuy ku taneuh tina (jasad-jasad) maranéhna, sabab mungguh Kami aya kitab (catetan) anu dijaga kalayan hadé."
    },
    {
      "sura": 50,
      "verse": 5,
      "text": "Malahan maranéhna geus ngabohongkeun kana bebeneran waktu datang ka maranéhna. Ku kituna, maranéhna jadi pabaliut."
    },
    {
      "sura": 50,
      "verse": 6,
      "text": "Naha atuh maranéhna téh henteu niténan langit anu aya luhureunana kumaha Kami ngadegkeunana jeung mapaésanana, sarta henteu rarengat saeutik ogé?"
    },
    {
      "sura": 50,
      "verse": 7,
      "text": "Kami ngamparkeun bumi sarta nancebkeun dina luhureunana gunung-gunung anu pengkuh. Kami nuwuhkeun di dinya pepelakan anu éndah katingalna,"
    },
    {
      "sura": 50,
      "verse": 8,
      "text": "pikeun jadi atikan jeung pépéling keur unggal hamba anu mulang (éling ka Allah)."
    },
    {
      "sura": 50,
      "verse": 9,
      "text": "Ti langit Kami nurunkeun cai hujan anu méré barokah, tuluy Kami nuwuhkeun ku éta (cai) tatangkalan anu subur jeung sisikian anu bisa diala (dipanén)."
    },
    {
      "sura": 50,
      "verse": 10,
      "text": "(Kami nuwuhkeun ogé) tangkal korma anu jarangkung anu mayangna laleubeut,"
    },
    {
      "sura": 50,
      "verse": 11,
      "text": "(minangka) rejeki pikeun hamba-hamba (Kami). Kami ngahirupkeun ku éta cai hujan nagri anu paéh (tandus). Kawas kitu pisan kajadian hudang (ti kubur)."
    },
    {
      "sura": 50,
      "verse": 12,
      "text": "Saméméh maranéhna, kaom Nuh, pangeusi Nagri Ross, jeung Samud ogé geus ngabohongkeun ka (para rasul)."
    },
    {
      "sura": 50,
      "verse": 13,
      "text": "(Pon kitu deui) kaom ‘Ad, Fir’aun, jeung kaom Lut."
    },
    {
      "sura": 50,
      "verse": 14,
      "text": "(Kitu deui) urang Aikah sarta kaom Tubba’. Kabéhanana geus ngabohongkeun rasul-rasul. Nya tumerap pikeun maranéhna ancaman (Kami)."
    },
    {
      "sura": 50,
      "verse": 15,
      "text": "Naha Kami ripuh kitu ku nyiptakeun anu mimiti? (Henteu pisan-pisan) malah maranéhna aya dina kamangmangan ngeunaan nyiptakeun nu anyar (hudang tina kubur)."
    },
    {
      "sura": 50,
      "verse": 16,
      "text": "Tétéla Kami geus nyiptakeun manusa jeung nyaho kana naon anu diharéwoskeun ku haténa, sarta Kami leuwih deukeut ka manéhna batan urat beuheungna."
    },
    {
      "sura": 50,
      "verse": 17,
      "text": "Sing inget hidep (Muhammad) waktu dua malaikat nyatetkeun (amalna), anu hiji aya di beulah katuhu, sedengkeun anu hiji deui aya di beulah kénca."
    },
    {
      "sura": 50,
      "verse": 18,
      "text": "Teu aya sakecap ogé anu diucapkeun anging di gigireunana aya malaikat anu nalingakeun anu siap (nyatet)."
    },
    {
      "sura": 50,
      "verse": 19,
      "text": "Geus datang sakaratul maut kalayan sabener-benerna.Tah éta anu baheula ku manéh rék disingkahan."
    },
    {
      "sura": 50,
      "verse": 20,
      "text": "Sangkakala ditiup.Tah éta poé anu diancemkeun."
    },
    {
      "sura": 50,
      "verse": 21,
      "text": "Tiap-tiap diri bakal datang dibarengan (malaikat) anu ngiringkeun jeung (malaikat) anu jadi saksi."
    },
    {
      "sura": 50,
      "verse": 22,
      "text": "Sabenerna manéh baheula talédor ngeunaan ieu (kajadian), nya Kami singkabkeun hahalang (anu nutupan) panénjo manéh, nepi ka panénjo manéh dina poé ieu jadi seukeut."
    },
    {
      "sura": 50,
      "verse": 23,
      "text": "Pok (malaikat) anu marengan manéh nyarios, “Ieu (catetan lalampahan) anu aya di sim kuring.”"
    },
    {
      "sura": 50,
      "verse": 24,
      "text": "(Allah ngadawuh), “Gebruskeun ku anjeun duaan kana Jahanam sakur jalma anu kacida ingkarna jeung anu wangkelang,"
    },
    {
      "sura": 50,
      "verse": 25,
      "text": "anu kacida embung milampah kahadéan, ngarempak wates, mangmang,"
    },
    {
      "sura": 50,
      "verse": 26,
      "text": "(jeung) anu nyarékatkeun Allah. Ku kituna, gebruskeun manéhna kana siksa anu kacida rongkahna!”"
    },
    {
      "sura": 50,
      "verse": 27,
      "text": "(Sétan) anu marengan manéhna (oge) ngomong, “Nun Gusti Pangéran abdi sadaya, sayaktosna abdi henteu nyasarkeun manéhna, nanging manéhna ku anjeun anu salamina aya dina kasasaran anu tebih.”"
    },
    {
      "sura": 50,
      "verse": 28,
      "text": "Mantenna ngadawuh, “Maranéh ulah paraséa di hareupeun Kami. Sabenerna baheula Kami geus méré ancaman ka maranéh.”"
    },
    {
      "sura": 50,
      "verse": 29,
      "text": "Kaputusan Kami moal bisa dirobah. Kami henteu pisan-pisan kaniaya ka hamba-hamba Kami."
    },
    {
      "sura": 50,
      "verse": 30,
      "text": "Sing inget hidep (Muhammad) kana poé (nalika) Kami tumanya ka Jahanam, “Naha geus pinuh anjeun téh?”Jahanam ngajawab, “Naha aya kénéh tambihna?”"
    },
    {
      "sura": 50,
      "verse": 31,
      "text": "Sedengkeun sawarga dideukeutkeun ka jalma-jalma anu takwa dina tempat anu henteu jauh (ti aranjeunna)."
    },
    {
      "sura": 50,
      "verse": 32,
      "text": "(Ka aranjeunna dibéwarakeun), “Ieu téh ni’mat anu dijangjikeun ka aranjeun, (nyaéta) pikeun saban hamba anu salawasna tobat (ka Allah) jeung ngaraksa (sakabéh aturan-aturan-Na)."
    },
    {
      "sura": 50,
      "verse": 33,
      "text": "(Nyaéta) jalma nu ajrih ka Pangéran Nu Mahawelas, sanajan Mantenna henteu katingali (ku aranjeunna), sarta anjeunna datang kalayan haté anu tobat."
    },
    {
      "sura": 50,
      "verse": 34,
      "text": "Hiyap! aranjeun geura asup ka (jero sawarga) kalayan aman jeung tengtrem. Éta téh poé anu langgeng.”"
    },
    {
      "sura": 50,
      "verse": 35,
      "text": "Aranjeunna di jero sawarga kénging sagala rupa anu dipikapalay ku aranjeunna. Di mungguhing Kami aya deui tambahna."
    },
    {
      "sura": 50,
      "verse": 36,
      "text": "Loba pisan umat anu ku Kami geus dibinasakeun saméméh maranéhna, (padahal) maranéhna leuwih rongkah kakuatanana batan maranéhna (urang Mekah). Maranéhna téh geus kungsi ngalalana ka sababara nagri. Naha aya tempat pilumpateun (pikeun maranéhna nyingkahan kabinasaan)?"
    },
    {
      "sura": 50,
      "verse": 37,
      "text": "Sabenerna dina perkara anu kitu téh pasti aya pépéling pikeun jalma-jalma anu boga haté atawa anu ngagunakeun pangrunguna, bari manéhna nyaksian."
    },
    {
      "sura": 50,
      "verse": 38,
      "text": "Sabenerna Kami geus nyiptakeun langit jeung bumi katut naon rupa anu aya di antarana dina genep mangsa, jeung Kami henteu ngarasa ripuh saeutik ogé."
    },
    {
      "sura": 50,
      "verse": 39,
      "text": "Ku kituna, hidep (Muhammad) sing sabar baé kana naon anu diucapkeun ku maranéhna, jeung prak geura tasbéh ku muji ka Mantenna saméméh panonpoé meléték jeung surup."
    },
    {
      "sura": 50,
      "verse": 40,
      "text": "Prak hidep (Muhammad) geura ngamahasucikeun ka Mantenna ti peuting jeung dina saban-saban réngsé salat."
    },
    {
      "sura": 50,
      "verse": 41,
      "text": "Geura reungeukeun ku hidep (Muhammad) dina poéan waktu cumelukna (malaikat) anu nyalukan ti tempat anu deukeut."
    },
    {
      "sura": 50,
      "verse": 42,
      "text": "(Nyaéta) dina poé (nalika) maranéhna ngadéngé sora anu tarik handaruan kalayan kalayan sabenerna. Éta téh poéan kaluar (tina kubur)."
    },
    {
      "sura": 50,
      "verse": 43,
      "text": "Sabenerna Kami anu ngahirupkeun jeung anu ngamaotkeun, jeung ngan ka Kami tempat mulang (sakabéh mahluk)."
    },
    {
      "sura": 50,
      "verse": 44,
      "text": "(Nyaéta) poé (nalika) bumi bareulah (jeung) maranéhna bijil kalayan gancang pisan. Éta téh cara ngumpulkeun anu gampang pisan pikeun Kami."
    },
    {
      "sura": 50,
      "verse": 45,
      "text": "Kami leuwih nyaho kana naon anu diomongkeun ku maranéhna, jeung hidep (Muhammad) lain purah maksa mirusa ka maranéhna. Ku kituna, pék geura béré pépéling ku Al-Qur’an ka saha baé anu sieun ku ancaman (Kami)."
    },
    {
      "sura": 51,
      "verse": 1,
      "text": "Demi (angin) anu ngapungkeun lebu,"
    },
    {
      "sura": 51,
      "verse": 2,
      "text": "demi méga anu ngandung (hujan),"
    },
    {
      "sura": 51,
      "verse": 3,
      "text": "demi (parahu-parahu) anu lalayaran kalayan gampang,"
    },
    {
      "sura": 51,
      "verse": 4,
      "text": "jeung demi (malaikat-malaikat) anu ngabagi-bagi urusan,"
    },
    {
      "sura": 51,
      "verse": 5,
      "text": "sabenerna naon anu dijangjikeun ka maranéh pasti bener."
    },
    {
      "sura": 51,
      "verse": 6,
      "text": "Sabenerna (poé) pangwalesan pasti kajadian."
    },
    {
      "sura": 51,
      "verse": 7,
      "text": "Demi langit anu ngabogaan jalan-jalan, 850)"
    },
    {
      "sura": 51,
      "verse": 8,
      "text": "sabenerna maranéh téh bener-bener aya dina pabéntar paham. 851)"
    },
    {
      "sura": 51,
      "verse": 9,
      "text": "Dibalieuskeun tina (Al-Qur’an jeung Rasul) jalma anu dibalieuskeun."
    },
    {
      "sura": 51,
      "verse": 10,
      "text": "Nya dikutuk jalma-jalma anu loba ngabohong,"
    },
    {
      "sura": 51,
      "verse": 11,
      "text": "(nyaéta) jalma-jalma anu kajongjonan (dina kabodoan) jeung lalawora (dina urusan ahérat)."
    },
    {
      "sura": 51,
      "verse": 12,
      "text": "Maranéhna nanya, “Iraha kajadian Poé Pangwalesan téh?”"
    },
    {
      "sura": 51,
      "verse": 13,
      "text": "(Poé Pangwalesan téh nyaéta) poéan (waktu) maranéhna disiksa dina seuneu naraka."
    },
    {
      "sura": 51,
      "verse": 14,
      "text": "(Dibéwarakeun ka maranéhna), “Geura rasakeun ieu siksa maranéh téh. Nya ieu pisan siksa anu baheula ku maranéh sok dipénta hayang diburu-burukeun.”"
    },
    {
      "sura": 51,
      "verse": 15,
      "text": "Sabenerna jalma-jalma anu takwa aya di taman-taman (sawarga) jeung cinyusu-cinyusu."
    },
    {
      "sura": 51,
      "verse": 16,
      "text": "Aranjeunna nyandak sagala rupa anu dipaparinkeun ku Pangéran. Sabenerna aranjeunna saméméh éta (waktu di dunya) nyaéta jalma-jalma anu sok malimpah kahadéan."
    },
    {
      "sura": 51,
      "verse": 17,
      "text": "Aranjeunna mung sakedap pisan saréna ti peuting."
    },
    {
      "sura": 51,
      "verse": 18,
      "text": "Meujeuh wanci janari aranjeunna neda pangapunten (ka Allah)."
    },
    {
      "sura": 51,
      "verse": 19,
      "text": "Dina harta banda aranjeunna aya bagian pikeun jalma miskin anu ménta-ménta atawa henteu ménta-ménta."
    },
    {
      "sura": 51,
      "verse": 20,
      "text": "Di bumi aya tanda-tanda (kakawasaan Allah) pikeun jalma-jalma anu yakin,"
    },
    {
      "sura": 51,
      "verse": 21,
      "text": "pon (nya kitu deui) dina diri-diri maranéhna sorangan. Nya naha maranéh henteu niténan?"
    },
    {
      "sura": 51,
      "verse": 22,
      "text": "Di langit geus nyampak (sabab-musabab) rejeki pikeun maranéh jeung sagala rupa anu dijangjikeun ka maranéh."
    },
    {
      "sura": 51,
      "verse": 23,
      "text": "Demi Pangéran nu murbéng langit jeung bumi, sabenerna sagala rupa anu dijangjikeun téh pasti kajadian saperti naon diomongkeun ku maranéh."
    },
    {
      "sura": 51,
      "verse": 24,
      "text": "Naha geus nepi ka hidep (Muhammad) carita ngeunaan tamu Ibrahim (malaikat-malaikat) anu dimulyakeun?"
    },
    {
      "sura": 51,
      "verse": 25,
      "text": "(Sing inget) nalika aranjeunna lebet ka tempat (Ibrahim) lajeng ngucapkeun, “Salām (salam).” Ibrahim ngawaler, “Salām (salam).” Aranjeunna téh kaom anu anyar pinanggih."
    },
    {
      "sura": 51,
      "verse": 26,
      "text": "Teras kalayan rerencepan (Ibrahim) angkat nepangan kulawargana, lajeng anjeunna nyandak (panggang) anak sapi anu lintuh,"
    },
    {
      "sura": 51,
      "verse": 27,
      "text": "lajeng ku anjeunna disuguhkeun ka tamuna (tapi aranjeunna teu kersaeun nuang). Ibrahim naros, “Ku naon aranjeun henteu taruang?”"
    },
    {
      "sura": 51,
      "verse": 28,
      "text": "Ibrahim ngaraos rémpan ku aranjeunna. Aranjeunna ngawaler, “Salira ulah ngaraos rémpan.” Aranjeunna maparin wartos pigumbiraeun ka Ibrahim ku (bakal lahirna) putra pameget anu pinter (Ishaq)."
    },
    {
      "sura": 51,
      "verse": 29,
      "text": "Lajeng torojol garwana (Ibrahim) sumping bari ngocéak (bakating ku kagét), lajeng neunggeulan pameunteuna ku anjeun bari nyanggem, “(Kuring téh) nini-nini gabug!”"
    },
    {
      "sura": 51,
      "verse": 30,
      "text": "(Para malaikat) nyarios, “Kitu pisan pidawuh Pangéran. Saleresna Mantenna Nu Mahawijaksana (tur) Mahauninga.”"
    },
    {
      "sura": 51,
      "verse": 31,
      "text": "Ibrahim naros, “Kinten-kinten naon atuh maksad aranjeun nu penting téh, hé para utusan?”"
    },
    {
      "sura": 51,
      "verse": 32,
      "text": "Aranjeunna ngawaler, “Saleresna abdi sadaya diutus ka kaom anu doraka (kaom Lut),"
    },
    {
      "sura": 51,
      "verse": 33,
      "text": "pikeun ninggangkeun ka maranéhna batu-batu tina taneuh lempung,"
    },
    {
      "sura": 51,
      "verse": 34,
      "text": "anu ditandaan ku Pangéran salira pikeun (ngabinasakeun) jalma-jalma anu ngaliwatan wates.”  852)"
    },
    {
      "sura": 51,
      "verse": 35,
      "text": "Kami ngaluarkeun jalma-jalma mu’min anu araya di dinya (nagri kaom Lut)."
    },
    {
      "sura": 51,
      "verse": 36,
      "text": "Kami henteu manggihan di jerona salian ti hiji imah (anu pangeusina) jalma-jalma muslim (Lut katut kulawargana)."
    },
    {
      "sura": 51,
      "verse": 37,
      "text": "Kami ninggalkeun hiji tanda (kakawasaan Allah) 853) di éta (nagri) pikeun jalma-jalma anu sieun ku siksa anu kacida peurihna."
    },
    {
      "sura": 51,
      "verse": 38,
      "text": "(Kitu deui Kami ninggalkeun) dina diri Musa (tanda-tanda kakawasaan Allah) waktu Kami ngutus anjeunna ka Fir’aun kalayan mawa mujijat anu nyata."
    },
    {
      "sura": 51,
      "verse": 39,
      "text": "Tapi manéhna (Fir’aun) jeung wadyabaladna ngabalieur jeung ngomong, “(Manéhna téh) tukang sihir atawa jalma gélo!”"
    },
    {
      "sura": 51,
      "verse": 40,
      "text": "Ku kituna, Kami nyiksa manéhna katut wadyabalad tantarana, tuluy Kami ngéremkeun maranéhna ka jero laut dina kaayaan ngalakukan pagawéan anu goréng."
    },
    {
      "sura": 51,
      "verse": 41,
      "text": "(Kitu deui Kami ninggalkeun) dina kaom ‘Ad (tanda-tanda kakawasaan Allah), waktu Kami ngirimkeun ka maranéhna angin anu ngabinasakeun."
    },
    {
      "sura": 51,
      "verse": 42,
      "text": "(Éta angin) henteu nyésakeun naon baé anu dirumpakna, kajaba sagalana ancur luluh ludes."
    },
    {
      "sura": 51,
      "verse": 43,
      "text": "(Kitu deui Kami ninggalkeun) dina kaom Samud (tanda-tanda kakawasaan Allah), waktu didawuhkeun ka maranéhna, “Pék aranjeun suka-bungah nepi ka waktu anu geus ditangtukeun!”"
    },
    {
      "sura": 51,
      "verse": 44,
      "text": "Tuluy maranéhna adigung adiguna kana paréntah Pangéranana, mangka maranéhna disamber gelap bari maranéhna nyaksian sorangan (kana éta kajadian)."
    },
    {
      "sura": 51,
      "verse": 45,
      "text": "Maranéhna sama sakali henteu bisa hudang-hudang acan jeung henteu aya anu nulungan."
    },
    {
      "sura": 51,
      "verse": 46,
      "text": "Saméméh éta kajadian (Kami geus ngabinasakeun) kaom Nuh. Saenyana maranéhna téh kaom anu pasék."
    },
    {
      "sura": 51,
      "verse": 47,
      "text": "Langit ku Kami diwangun kalayan leungeun (kakawasaan Kami), jeung saenyana Kami bener-bener geus mébérkeunana."
    },
    {
      "sura": 51,
      "verse": 48,
      "text": "Bumi ku Kami digelarkeun. (Kami téh) Dat anu pangalus-alusna ngagelarkeun."
    },
    {
      "sura": 51,
      "verse": 49,
      "text": "Sagala perkara ku Kami diciptakeun silih papasangan sangkan maranéh inget kana (kaagungan Allah)."
    },
    {
      "sura": 51,
      "verse": 50,
      "text": "Pék geura buru-buru mulang kana (ta’at) ka Allah. Sabenerna kuring téh purah méré pépéling anu jelas ti Allah pikeun aranjeun."
    },
    {
      "sura": 51,
      "verse": 51,
      "text": "Omat aranjeun ulah pisan netepkeun pangéran salian ti Allah. Sabenerna kuring purah méré pépéling anu jelas ti Allah pikeun maranéh."
    },
    {
      "sura": 51,
      "verse": 52,
      "text": "Nya kitu pisan, henteu aya saurang rasul ogé anu datang ka jalma-jalma saméméh maranéh, anging (kaomna) pasti ngomong kieu, “(Manéhna téh) tukang sihir atawa anu gélo.”"
    },
    {
      "sura": 51,
      "verse": 53,
      "text": "Naha maranéhna silih wasiatan ngeunaan éta (anu diomongkeun)? Sabenerna maranéhna téh kaom anu ngarempak wates."
    },
    {
      "sura": 51,
      "verse": 54,
      "text": "Pék hidep ngabalieur ti maranéhna, mangka hidep moal pisan-pisan dipikangéwa."
    },
    {
      "sura": 51,
      "verse": 55,
      "text": "Sing tetep méré pépéling, sabab sabenerna éta pépéling téh aya mangpaatna pikeun jalma-jalma mu’min mah."
    },
    {
      "sura": 51,
      "verse": 56,
      "text": "Kami teu pati-pati nyiptakeun jin jeung manusa, anging pikeun ibadah ka Kami."
    },
    {
      "sura": 51,
      "verse": 57,
      "text": "Kami henteu miharep rejeki saeutik ogé ti maranéhna, Kami ogé henteu miharep supaya maranéhna méré dahar ka Kami."
    },
    {
      "sura": 51,
      "verse": 58,
      "text": "Saleresna Allah téh nya Mantenna Nu Maha Maparin-rejeki, nu kagungan kakiatan, (tur) nu rongkah."
    },
    {
      "sura": 51,
      "verse": 59,
      "text": "Sabenerna keur jalma-jalma anu dolim aya bagian (siksa) anu saperti bagian babaturan maranéhna (anu ti heula). Ku kituna, maranéhna ulah ménta-ménta ka Kami sangkan ngancangkeun (éta siksa)."
    },
    {
      "sura": 51,
      "verse": 60,
      "text": "Kacilakaan pikeun jalma-jalma kupur dina poé anu geus dijangjikeun ka maranéhna (Poé Kiamat)."
    },
    {
      "sura": 52,
      "verse": 1,
      "text": "Demi gunung (Sinéy),"
    },
    {
      "sura": 52,
      "verse": 2,
      "text": "demi Kitab anu ditulis,"
    },
    {
      "sura": 52,
      "verse": 3,
      "text": "dina lembaran anu kabuka,"
    },
    {
      "sura": 52,
      "verse": 4,
      "text": "demi Baitulma’mur, 854)"
    },
    {
      "sura": 52,
      "verse": 5,
      "text": "demi hateup nu diluhuran (langit),"
    },
    {
      "sura": 52,
      "verse": 6,
      "text": "(jeung) demi laut anu dipanaskeun (di jerona aya api)."
    },
    {
      "sura": 52,
      "verse": 7,
      "text": "Sabenerna siksa Pangéran anjeun pasti bakal kajadian,"
    },
    {
      "sura": 52,
      "verse": 8,
      "text": "Moal aya hiji perkara ogé anu bisa nolakna."
    },
    {
      "sura": 52,
      "verse": 9,
      "text": "Dina poé (nalika) langit oyag kalayan satarik-tarikna,"
    },
    {
      "sura": 52,
      "verse": 10,
      "text": "Gunung-gunung gerak kalayan rongkah (nepi ka jadi lebu anu tinghaliber)."
    },
    {
      "sura": 52,
      "verse": 11,
      "text": "Dina éta poé nya cilaka pisan jalma-jalma anu ngabohongkeun,"
    },
    {
      "sura": 52,
      "verse": 12,
      "text": "(nyaéta) jalma-jalma anu arulin dina kabatilan (migawé dosa),"
    },
    {
      "sura": 52,
      "verse": 13,
      "text": "dina poéan (nalika) maranéhna dipéngparkeun ka naraka Jahanam kalayan satarik-tarikna."
    },
    {
      "sura": 52,
      "verse": 14,
      "text": "(Dicaritakeun ka maranéhna). “Ieu téh naraka téa nu baheula ku maranéh sok dibohongkeun."
    },
    {
      "sura": 52,
      "verse": 15,
      "text": "Cing ieu téh sihir? Atawa maranéh anu henteu nempo?"
    },
    {
      "sura": 52,
      "verse": 16,
      "text": "Jung maranéh arasup ka dinya (jeung rasakeun panas seuneuna)! Maranéh rék sabar boh teu sabar, sarua baé (moal aya mangpaatna) pikeun maranéh mah. Saenyana maranéh ngan diwales satimpal jeung naon anu geus dipilampah ku maranéh.”"
    },
    {
      "sura": 52,
      "verse": 17,
      "text": "Saenyana jalma-jalma anu takwa aya di jero sawarga jeung kani’matan."
    },
    {
      "sura": 52,
      "verse": 18,
      "text": "Aranjeunna suka-bungah ku naon rupa anu dipaparinkeun ku Pangéran. Mantenna ngaraksa aranjeunna tina siksa naraka."
    },
    {
      "sura": 52,
      "verse": 19,
      "text": "(Didawuhkeun ka aranjeunna), “Pék geura taruang jeung ngalaleueut sing ni’mat minangka wawales tina naon rupa anu kantos dipidamel ku aranjeun.”"
    },
    {
      "sura": 52,
      "verse": 20,
      "text": "Aranjeunna calik nyarandé dina dipan-dipan anu ngajajar. Kami ngurniakeun ka aranjeunna pasangan, (nyaéta) widadari-widadari anu éndah socana."
    },
    {
      "sura": 52,
      "verse": 21,
      "text": "Jalma-jalma anu iman sarta anak incuna anu tumut dina kaimanan, Kami bakal nepungkeun aranjeunna (di jero sawarga), sarta Kami moal ngurangan saeutik ogé tina ganjaran amal (soléh) aranjeunna. Saban jalma gumantung kana naon rupa anu dipilampahna."
    },
    {
      "sura": 52,
      "verse": 22,
      "text": "Kami ngurniakeun ka aranjeunna tambahan (kani’matan) mangrupa bubuahan jeung rupa-rupa daging anu ku aranjeunna dipikahayang."
    },
    {
      "sura": 52,
      "verse": 23,
      "text": "(Di éta jero sawarga) aranjeunna silih sodoran gelas (anu eusina henteu nimbulkeun ucapan atawa sikep) nu henteu mangpaat atawa henteu jadi dosa."
    },
    {
      "sura": 52,
      "verse": 24,
      "text": "Di sakurilingeunana aya para nonoman anu patingkuriling pikeun (ngalayanan) aranjeunna. Maranéhna lir mutiara anu dirumat."
    },
    {
      "sura": 52,
      "verse": 25,
      "text": "Sawaréh ti antara aranjeunna calik papayun-payun bari silih tumanya."
    },
    {
      "sura": 52,
      "verse": 26,
      "text": "Aranjeunna nyarios, “Saenyana urang saréréa baheula waktu aya di tengah-tengah kulawarga ngarasa hariwang (bisi disiksa)."
    },
    {
      "sura": 52,
      "verse": 27,
      "text": "Allah maparin kurnia ka urang saréréa sarta ngajaring urang saréréa tina siksa naraka."
    },
    {
      "sura": 52,
      "verse": 28,
      "text": "Saenyana urang saréréa nyembah ka Mantenna ti baheula kénéh. Mantenna Nu Maha Ngurniakeun kasaéan (tur) Mahaasih.”"
    },
    {
      "sura": 52,
      "verse": 29,
      "text": "Pék geura béré pépéling ku hidep (Muhammad), sabab ngalangkungan ni’mat Mantenna hidep sama sakali lain tukang tenung jeung lain jalma gélo."
    },
    {
      "sura": 52,
      "verse": 30,
      "text": "Malahan maranéhna (jalma-jalma musrik Mekah) ngomong, “Manéhna téh tukang sair anu ku kuring saréréa didagoan tumiba cilakana.”"
    },
    {
      "sura": 52,
      "verse": 31,
      "text": "Pék caritakeun ku hidep (Muhammad), “Tungguan ku aranjeun, sabenerna kuring ogé kaasup jalma anu keur nungguan sarua jeung aranjeun.”"
    },
    {
      "sura": 52,
      "verse": 32,
      "text": "Naha maranéh diparéntah ku pikiran-pikiranana pikeun ngucapkeun (pangjejeléh), atawa maranéh téh kaom anu ngarempak wates?"
    },
    {
      "sura": 52,
      "verse": 33,
      "text": "Malah maranéhna ogé ngomong kieu, “Manéhna (Muhammad) ngan jijieunan wungkul.” Henteu! Maranéhna justru anu teu iman."
    },
    {
      "sura": 52,
      "verse": 34,
      "text": "Coba maranéhna sina nyieun anu sarupa jeung éta (Al-Qur’an) upama jalma-jalma bener mah."
    },
    {
      "sura": 52,
      "verse": 35,
      "text": "Naha maranéhna dilahirkeun tanpa asal-usul, atawa maranéhna anu nyiptakeun (sorangan)?"
    },
    {
      "sura": 52,
      "verse": 36,
      "text": "Atawa maranéhna geus nyiptakeun langit jeung bumi? Sabenerna maranéhna henteu yakin (kana naon anu ku maranéhna diucapkeun)."
    },
    {
      "sura": 52,
      "verse": 37,
      "text": "Atawa naha di sagédéngeunana aya gudang-gudang kakayaan Pangéran hidep (Muhammad), atawa maranéhna anu kawasa?"
    },
    {
      "sura": 52,
      "verse": 38,
      "text": "Atawa naha maranéhna bogaeun tarajé (ka langit) pikeun ngadéngékeun (hal-hal anu gaib)? Cing atuh éta jalma anu ngadéngékeun di antara maranéhna téh sina datang bari mawa katerangan nu nyata."
    },
    {
      "sura": 52,
      "verse": 39,
      "text": "Atawa naha (pantes) Allah kagungan putri-putri (anak awéwé) sedengkeun pikeun maranéh anak-anak lalaki?"
    },
    {
      "sura": 52,
      "verse": 40,
      "text": "Atawa naha hidep (Muhammad) ménta bayaran ka maranéhna, nepi ka maranéhna dibeungbeuratan ku hutang?"
    },
    {
      "sura": 52,
      "verse": 41,
      "text": "Atawa naha maranéhna boga (pangaweruh) ngeunaan perkara anu gaib, tuluy maranéhna nuliskeunana?"
    },
    {
      "sura": 52,
      "verse": 42,
      "text": "Atawa naha maranéhna rék milampah tipu muslihat? Justru éta jalma-jalma kapir téh anu keuna ku tipu muslihat."
    },
    {
      "sura": 52,
      "verse": 43,
      "text": "Atawa naha maranéhna bogaeun pangéran salian ti Allah? Mahasuci Allah tina naon rupa anu ku maranéhna disarékatkeun."
    },
    {
      "sura": 52,
      "verse": 44,
      "text": "Lamun seug maranéhna nénjo aya gumpelan-gumpelan awan ragragan ti langit, maranéhna bakal ngomong kieu, “Éta mah méga anu tutumpukan (anu bakal nurunkeun hujan).”"
    },
    {
      "sura": 52,
      "verse": 45,
      "text": "Nya antepkeun baé maranéhna (dina kasasaran) nepi ka manggihan poé (anu dijangjikeun ka) maranéhna anu dina poe éta maranéhna dibinasakeun."
    },
    {
      "sura": 52,
      "verse": 46,
      "text": "(Nyaéta) dina poé (nalika) tipu muslihat maranéhna taya gunana saeutik ogé pikeun maranéhna jeung maranéhna moal ditulungan."
    },
    {
      "sura": 52,
      "verse": 47,
      "text": "Saenyana pikeun jalma-jalma anu dolim aya siksa lian ti éta. Ngan kalolobaan ti maranéhna teu nyahoeun. 855)"
    },
    {
      "sura": 52,
      "verse": 48,
      "text": "Sing sabar hidep (Muhammad) dina ngadagoan kaputusan Pangéran hidep. Sabenerna hidep téh aya dina panalingaan Kami. Prak hidep geura ngamahasucikeun bari muji ka Pangéran waktu hidep hudang!"
    },
    {
      "sura": 52,
      "verse": 49,
      "text": "Dina sawaréhna peuting prak hidep (Muhammad) geura maca tasbéh ka Mantenna, jeung (nya kitu deui) dina waktu béntang-béntang surup (waktu pajar)."
    },
    {
      "sura": 53,
      "verse": 1,
      "text": "Demi béntang dina waktu surup."
    },
    {
      "sura": 53,
      "verse": 2,
      "text": "Sobat aranjeun (Muhammad) henteu sasar jeung henteu (pisan) kaliru."
    },
    {
      "sura": 53,
      "verse": 3,
      "text": "Anjeunna henteu ngucapkeun (Al-Qur’an jeung kateranganana) nurutkeun kahayang hawa napsuna."
    },
    {
      "sura": 53,
      "verse": 4,
      "text": "(Al-Qur’an téh) taya lian anging wahyu anu ditepikeun (ka anjeunna),"
    },
    {
      "sura": 53,
      "verse": 5,
      "text": "anu diwulangkeun ka anjeunna ku (Jibril) anu kacida kuatna,"
    },
    {
      "sura": 53,
      "verse": 6,
      "text": "anu mibanda kapengkuhan. (Jibril) lajeng némbongkeun jirimna anu asli"
    },
    {
      "sura": 53,
      "verse": 7,
      "text": "waktu anjeunna (Jibril) aya di awang-awang."
    },
    {
      "sura": 53,
      "verse": 8,
      "text": "Lajeng anjeunna nyaketan (ka Muhammad), lajeng nyaketan deui dugi ka tambah caket,"
    },
    {
      "sura": 53,
      "verse": 9,
      "text": "dugi ka anggangna (ka Muhammad) kira-kira dua pamentang jamparing atawa langkung caket (deui)."
    },
    {
      "sura": 53,
      "verse": 10,
      "text": "Lajeng Allah ngawahyukeun ka hamba-Na (Jibril) naon rupa anu kedah didugikeun (ka Muhammad)."
    },
    {
      "sura": 53,
      "verse": 11,
      "text": "Manahna (Muhammad) henteu ngabohongkeun kana naon anu geus ditingalina."
    },
    {
      "sura": 53,
      "verse": 12,
      "text": "Naha maranéh (kaom musrikin Mekah) rék ngabantah ngeunaan naon anu ditingali ku anjeunna (Muhammad)?"
    },
    {
      "sura": 53,
      "verse": 13,
      "text": "Saleresna anjeunna (Muhammad) kungsi ningali malaikat Jibril (dina rupana anu asli) waktu séjén."
    },
    {
      "sura": 53,
      "verse": 14,
      "text": "(nyaéta waktu nuju) di Sidratulmuntaha. 856)"
    },
    {
      "sura": 53,
      "verse": 15,
      "text": "Di caketeunana aya sawarga anu jadi padumukan."
    },
    {
      "sura": 53,
      "verse": 16,
      "text": "(Muhammad ningali Jibril) dina waktu Sidratulmuntaha katutupan ku nu nutupanana (nu matak tajub)."
    },
    {
      "sura": 53,
      "verse": 17,
      "text": "Paningalna Rasul (Muhammad) henteu méngpar sareng henteu ngaleuleuwihi (ka nu ditingalna)."
    },
    {
      "sura": 53,
      "verse": 18,
      "text": "Tétéla anjeunna geus ningali sawaréh tanda (kakawasaan) Pangéran anu kalintang agungna."
    },
    {
      "sura": 53,
      "verse": 19,
      "text": "Naha pantes maranéh (jalma-jalma musrik) nganggap (dua berhala) al-Lāta jeung ‘Uzzā,"
    },
    {
      "sura": 53,
      "verse": 20,
      "text": "sarta Manāt anu katiluna (minangka anak awéwéna Allah nu disembah ku maranéh)?"
    },
    {
      "sura": 53,
      "verse": 21,
      "text": "Naha (pantes) pikeun maranéh (barudak) lalaki, sedengkeun pikeun Allah (barudak) awéwé?"
    },
    {
      "sura": 53,
      "verse": 22,
      "text": "Atuh ari kitu carana mah tangtu mangrupa babagi anu teu adil."
    },
    {
      "sura": 53,
      "verse": 23,
      "text": "Éta (berhala-berhala) téh taya lian ngan saukur ngaran-ngaran anu diaya-ayakeun ku maranéh jeung karuhun-karuhun maranéh, Allah henteu ngalungsurkeun katerangan nanaon pikeun (nyembah) hal éta. Maranéhna taya lian iwal ti nurutkeun sangkaan jeung rupa-rupa anu dipikahayang ku hawa napsuna. Padahal maranéhna bener-bener geus didatangan pituduh ti Pangéranana."
    },
    {
      "sura": 53,
      "verse": 24,
      "text": "Naha manusa téh bakal meunang sagala rupa anu diimpi-impikeunana?"
    },
    {
      "sura": 53,
      "verse": 25,
      "text": "(Henteu!) Mung kagungan Allah kahirupan ahérat jeung dunya."
    },
    {
      "sura": 53,
      "verse": 26,
      "text": "Kacida lobana malaikat di langit anu sapa’atna henteu aya gunana saeutik ogé, iwal sanggeusna kénging widi ti Allah (keur dipasihkeun) ka saha baé anu dipikersa tur dipikarido ku Mantenna."
    },
    {
      "sura": 53,
      "verse": 27,
      "text": "Saenyana jalma-jalma anu henteu iman kana (kahirupan) ahérat, maranéhna bener-bener ngaranan para malaikat ku ngaran awéwé."
    },
    {
      "sura": 53,
      "verse": 28,
      "text": "Maranéhna henteu miboga kanyaho ngeunaan hal éta. Maranéhna taya lian ngan saukur nurutkeun sangkaan wungkul. Saenyana ari sangkaan téh henteu aya gunana saeutik ogé pikeun bebeneran."
    },
    {
      "sura": 53,
      "verse": 29,
      "text": "Ku kituna, geura tinggalkeun ku hidep (Muhammad) jalma anu ngabalieur tina pépéling Kami. Maranéhna ngan mikahayang kahirupan dunya wungkul."
    },
    {
      "sura": 53,
      "verse": 30,
      "text": "Samet dinya takeran élmu maranéhna. Saleresna Pangéran hidep (Muhammad) nya Mantenna langkung uninga ka saha anu sasar tina jalan-Na sareng anu meunang pituduh."
    },
    {
      "sura": 53,
      "verse": 31,
      "text": "Kagungan Allah sagala rupa anu aya di langit jeung bumi. (Ku kituna,) Mantenna bakal males ka jalma-jalma anu milampah jahat luyu jeung naon anu geus dipilampahna, Mantenna bakal ngaganjar jalma-jalma anu milampah kahadéan ku ganjaran (pahala) anu langkung saé (sawarga)."
    },
    {
      "sura": 53,
      "verse": 32,
      "text": "(Nyaéta) jalma-jalma nu ngajauhan dosa-dosa gedé jeung pagawéan kotor, kajaba ti kasalahan-kasalahan nu laleutik. Saleresna Pangéran hidep (Muhammad) Maha Jembar-pangampura-Na. Mantenna langkung uninga kana kaayaan maranéh, ti ngawitan Mantenna nyiptakeun maranéh tina taneuh tuluy (waktu) maranéh masih mangrupa janin dina beuteung indung maranéh. Mangka, maranéh ulah ngarasa yén diri maranéh téh suci. Mantenna langkung saha jalma anu takwa téh."
    },
    {
      "sura": 53,
      "verse": 33,
      "text": "Naha hidep (Muhammad) henteu ningali ka jalma anu ngabalieur (tina Al-Qur’an)?"
    },
    {
      "sura": 53,
      "verse": 34,
      "text": "Manéhna ngan méré saeutik (ti anu dijangjikeun) tuluy henteu mikeun sésana?"
    },
    {
      "sura": 53,
      "verse": 35,
      "text": "Naha manéhna boga kanyaho ngeunaan anu gaib kitu, nepi ka manéhna bisa nénjo?"
    },
    {
      "sura": 53,
      "verse": 36,
      "text": "Atawa naha tacan dibéjaan (ka manéhna) naon-naon anu aya dina lambaran-lambaran (Kitab anu diturunkeun ka) Musa"
    },
    {
      "sura": 53,
      "verse": 37,
      "text": "jeung lambaran-lambaran Ibrahim anu geus nyampurnakeun jangji pasinina?"
    },
    {
      "sura": 53,
      "verse": 38,
      "text": "(Dina éta lambaran-lambaran aya katangtuan) yén hiji jalma nu migawé dosa moal katempuhan ku dosa jalma séjénna,"
    },
    {
      "sura": 53,
      "verse": 39,
      "text": "yén hiji jalma ngan meunang naon anu geus diusahakeunana,"
    },
    {
      "sura": 53,
      "verse": 40,
      "text": "yén saenyana (hasil) tina pagawéana téh bakal ditingalikeun (ka manéhna) jaga,"
    },
    {
      "sura": 53,
      "verse": 41,
      "text": "tuluy bakal diwales ka manéhna ku wawales anu paling sampurna,"
    },
    {
      "sura": 53,
      "verse": 42,
      "text": "yén saenyana ngan ka Pangéran hidep (Muhammad) panungtungan (sagala urusan)."
    },
    {
      "sura": 53,
      "verse": 43,
      "text": "yén saleresna Mantenna pisan anu tiasa ngajantenkeun jalma seuri jeung ceurik,"
    },
    {
      "sura": 53,
      "verse": 44,
      "text": "yén saleresna Mantenna pisan anu tiasa ngamaotkeun jeung ngahirupkeun,"
    },
    {
      "sura": 53,
      "verse": 45,
      "text": "yén saleresna Mantenna anu nyiptakeun jodo lalaki jeung awéwé,"
    },
    {
      "sura": 53,
      "verse": 46,
      "text": "tina cai mani waktu dipancerkeun,"
    },
    {
      "sura": 53,
      "verse": 47,
      "text": "yén saleresna Mantenna anu netepkeun panyiptaan anu séjénna (dihudangkeun sanggeus maot),"
    },
    {
      "sura": 53,
      "verse": 48,
      "text": "yén saleresna Mantenna pisan anu maparinan kabeungharan sareng kacukupan,"
    },
    {
      "sura": 53,
      "verse": 49,
      "text": "yén saleresna Mantenna téh Pangéran (anu kagungan) béntang Syi’ra  857)"
    },
    {
      "sura": 53,
      "verse": 50,
      "text": "yén saleresna Mantenna anu baheula geus ngabinasakeun kaom ‘Ad,"
    },
    {
      "sura": 53,
      "verse": 51,
      "text": "jeung kaom Tsamud, teu aya saurang ogé anu disésakeun (hirup) ku Mantenna,"
    },
    {
      "sura": 53,
      "verse": 52,
      "text": "Kitu deui kaom Nuh (ogé dibinasakeun). Saenyana maranéhna téh leuwih dolim jeung leuwih doraka."
    },
    {
      "sura": 53,
      "verse": 53,
      "text": "Mantenna ogé geus ngajungkir-balikkeun nagri kaom Lut,"
    },
    {
      "sura": 53,
      "verse": 54,
      "text": "lajeng ngurugan ka éta nagri kalayan (sésa-sésa wangunan) anu ninggang ka maranéhna."
    },
    {
      "sura": 53,
      "verse": 55,
      "text": "Nya kana ni’mat Pangéran anu mana anu maranéh masih kénéh mangmang?"
    },
    {
      "sura": 53,
      "verse": 56,
      "text": "Ieu (Muhammad) anu purah méré pépéling ti antara anu méré pépéling anu geus ti heula."
    },
    {
      "sura": 53,
      "verse": 57,
      "text": "Geus deukeut datangna (Poé Kiamat) téh."
    },
    {
      "sura": 53,
      "verse": 58,
      "text": "Henteu aya anu bakal bisa ngungkab (kajadian éta poé) salian ti Allah."
    },
    {
      "sura": 53,
      "verse": 59,
      "text": "Ku kituna, naha maranéh ngarasa héran kana ieu béja?"
    },
    {
      "sura": 53,
      "verse": 60,
      "text": "Maranéh bet kalah ka seuri lain ceurik?"
    },
    {
      "sura": 53,
      "verse": 61,
      "text": "Bari maranéh balangah (tina éta kajadian Kiamat)?"
    },
    {
      "sura": 53,
      "verse": 62,
      "text": "Ku kituna, pék geura sujud ka Allah jeung geura nyembah (ka Mantenna)."
    },
    {
      "sura": 54,
      "verse": 1,
      "text": "Poé Kiamat beuki deukeut jeung bulan geus beulah."
    },
    {
      "sura": 54,
      "verse": 2,
      "text": "Lamun seug nénjo hiji tanda (mujijat), maranéhna (jalma-jalma musrik) ngabalieur bari ngomong, “(Ieu mah) sihir anu terus-terusan.”"
    },
    {
      "sura": 54,
      "verse": 3,
      "text": "Maranéhna ngabohongkeun (Muhammad) jeung nurutkeun hawa napsuna, padahal unggal urusan geus aya katangtuanana."
    },
    {
      "sura": 54,
      "verse": 4,
      "text": "Tétéla geus datang ka maranéhna sawaréh kisah-kisah anu nyaritakeun ngeunaan ancaman (pikeun jalma-jalma kapir),"
    },
    {
      "sura": 54,
      "verse": 5,
      "text": "(Éta kisah-kisah téh) hiji hikmah anu sampurna, ngan éta pépéling-pépéling téh teu mangpa’at (pikeun maranéhna)."
    },
    {
      "sura": 54,
      "verse": 6,
      "text": "Geura ngabalieur baé hidep (Muhammad) ti maranéhna. Dina poé (nalika) panggero (malaikat) ngajak ka (maranéhna) kana perkara anu teu dipikaresep (Poé Pangwalesan)."
    },
    {
      "sura": 54,
      "verse": 7,
      "text": "Tetempoan maranéhna ceuleuyeu. Maranéhna kaluar tina kuburan kawas simeut anu rabeng."
    },
    {
      "sura": 54,
      "verse": 8,
      "text": "Maranéhna gagancangan datang ka éta anu ngageroan. Jalma-jalma kapir ngomong, “Ieu téh poé anu hésé.”"
    },
    {
      "sura": 54,
      "verse": 9,
      "text": "Saméméh maranéhna, kaom Nuh ogé geus ngabohongkeun (rasul). Maranéhna ngabohongkeun hamba Kami (Nuh) jeung ngomong kieu, “(Nuh téh) jalma gélo.” Tuluy anjeunna dibentak ku maranéhna."
    },
    {
      "sura": 54,
      "verse": 10,
      "text": "Nuh unjukan ka Allah, “Sayaktosna abdi parantos diéléhkeun, mugi Gusti maparin pitulung (ka abdi).”"
    },
    {
      "sura": 54,
      "verse": 11,
      "text": "Lajeng Kami mukakeun panto-panto langit kalayan (nurunkeun) cai anu ngageyer,"
    },
    {
      "sura": 54,
      "verse": 12,
      "text": "Kami ngajadikeun (tina) bumi ngaluarkeun cinyusu-cinyusu, tuluy éta cai ngumpul (anu ngabalukarkeun) kaayaan (banjir bah) anu geus ditetepkeun."
    },
    {
      "sura": 54,
      "verse": 13,
      "text": "Kami angkut anjeunna (Nuh) ka luhur (parahu) anu dijieun tina kai jeung paseuk-paseuk,"
    },
    {
      "sura": 54,
      "verse": 14,
      "text": "anu lalayaran kalayan panalingaan Kami minangka wawales pikeun jalma anu geus diingkaran (ku kaomna)."
    },
    {
      "sura": 54,
      "verse": 15,
      "text": "Tétéla, Kami bener-bener geus ngajadikeun éta parahu minangka tanda (atikan). Naha aya kitu jalma anu hayang ngalap atikan?"
    },
    {
      "sura": 54,
      "verse": 16,
      "text": "Kacida rongkahna siksa jeung pépéling Kami téh!"
    },
    {
      "sura": 54,
      "verse": 17,
      "text": "Tétéla Kami bener-bener geus ngagampangkeun kana Al-Qur’an pikeun pépéling, naha aya kitu jalma anu hayang ngalap atikan?"
    },
    {
      "sura": 54,
      "verse": 18,
      "text": "Kaom ‘Ad geus ngabohongkeun (rasulna). Nya kacida rongkahna siksa jeung pépéling Kami!"
    },
    {
      "sura": 54,
      "verse": 19,
      "text": "Sabenerna Kami geus niupkeun angin anu badag tur ngagelebug ka maranéhna dina poé anu naas kalayan teu eureun-eureun,"
    },
    {
      "sura": 54,
      "verse": 20,
      "text": "anu ngajadikeun jalma-jalma patingjarungkel lir tangkal-tangkal korma anu rungkad katut akar-akarna."
    },
    {
      "sura": 54,
      "verse": 21,
      "text": "Nya kacida rongkahna siksa jeung pépéling Kami!"
    },
    {
      "sura": 54,
      "verse": 22,
      "text": "Sabenerna Kami geus ngagampangkeun kana Al-Qur’an pikeun (dijadikeun) pépéling. Naha aya kitu jalma anu hayang ngalap atikan?"
    },
    {
      "sura": 54,
      "verse": 23,
      "text": "Kaom Tsamus ogé geus ngabohongkeun pépéling-pépéling Kami."
    },
    {
      "sura": 54,
      "verse": 24,
      "text": "Maranéhna ngomong kieu, “Kumaha urang sadaya bakal milu ka saurang jalma (biasa) di antara urang sadaya? Saenyana upama kitu mah urang téh bener-bener geus kasasar jeung gélo."
    },
    {
      "sura": 54,
      "verse": 25,
      "text": "Naha wahyu pantes diturunkeun ka manéhna (jalma biasa) di antara urang saréréa? Pasti manéhna (Soléh) téh jalma tukang ngabohong jeung sombong.”"
    },
    {
      "sura": 54,
      "verse": 26,
      "text": "Engké ogé maranéhna bakal nyaho, saha anu sabenerna tukang bohong jeung sombong téh?”"
    },
    {
      "sura": 54,
      "verse": 27,
      "text": "Sabenerna Kami rék ngirimkeun onta bikang minangka cocoba pikeun maranéhna, nya tungguan baé maranéhna ku hidep (Soléh) jeung sing sabar!"
    },
    {
      "sura": 54,
      "verse": 28,
      "text": "Pék béjakeun ka maranéhna yén éta cai dibagi antara maranéhna jeung onta bikang. Saban jalma ngabogaan hak bagian giliran nginum."
    },
    {
      "sura": 54,
      "verse": 29,
      "text": "Tuluy maranéhna nyalukan baturna, tuluy baturna néwak jeung meuncit (éta onta)."
    },
    {
      "sura": 54,
      "verse": 30,
      "text": "Nya kacida rongkahna siksa jeung pépéling Kami!"
    },
    {
      "sura": 54,
      "verse": 31,
      "text": "Sabenerna Kami ngirimkeun ka maranéhna hiji sora anu ngageleger, tuluy maranéhna ajur lir catang-catang garing anu bobo."
    },
    {
      "sura": 54,
      "verse": 32,
      "text": "Sabenerna Kami geus ngagampangkeun kana Al-Qur’an pikeun (dijadikeun) pépéling."
    },
    {
      "sura": 54,
      "verse": 33,
      "text": "Kaom Lut ogé geus ngabohongkeun pépéling-pépéling (Kami)!"
    },
    {
      "sura": 54,
      "verse": 34,
      "text": "Saenyana Kami geus ngirimkeun badai batu (anu tumiba ka maranéhna), iwal ka kulawarga Lut. Kami nyalametkeun aranjeunna saméméh meleték panonpoé,"
    },
    {
      "sura": 54,
      "verse": 35,
      "text": "minangka ni’mat ti Kami. Kitu pisan Kami maparin ganjaran pikeun jalma-jalma anu sukuran."
    },
    {
      "sura": 54,
      "verse": 36,
      "text": "Saleresna anjeunna (Lut) geus mépélingan maranéhna ngeunaan hukuman Kami, ngan maranéhna ngabantah kana pépéling-pépéling Kami."
    },
    {
      "sura": 54,
      "verse": 37,
      "text": "Tétéla maranéhna geus ngeukeuhan (sangkan masrahkeun) tamuna (ka maranéhna), tuluy Kami ngabolorkeun panon-panon maranéhna, mangka rasakeun siksa jeung ancaman Kami!"
    },
    {
      "sura": 54,
      "verse": 38,
      "text": "Saenyana dina poé isukna maranéhna bener-bener ditibanan siksa anu geus ditetepkeun."
    },
    {
      "sura": 54,
      "verse": 39,
      "text": "Ku kituna, rasakeun ku maranéh siksa jeung ancaman Kami!"
    },
    {
      "sura": 54,
      "verse": 40,
      "text": "Sabenerna Kami geus ngagampangkeun Al-Qur’an pikeun (dijadikeun) pépéling. Naha aya kitu jalma anu hayang ngalap atikan?"
    },
    {
      "sura": 54,
      "verse": 41,
      "text": "Tétéla pépéling geus datang ka kulawarga Fir’aun."
    },
    {
      "sura": 54,
      "verse": 42,
      "text": "Maranéhna ngabohongkeun sakabéh mujijat Kami, mangka Kami siksa maranéhna kalayan siksa ti Nu Mahagagah (tur) Mahakawasa."
    },
    {
      "sura": 54,
      "verse": 43,
      "text": "Naha jalma-jalma kapir di sabudeureun maranéh (kaom musrikin) leuwih hadé tibatan maranéhna, atawa maranéhna geus ngabogaan jaminan kasalametan (tina siksa) dina kitab-kitab anu baheula?"
    },
    {
      "sura": 54,
      "verse": 44,
      "text": "Atawa maranéhna ngomong, “Kuring sadaya téh golongan anu ngahiji anu bakal unggul.”"
    },
    {
      "sura": 54,
      "verse": 45,
      "text": "Éta golongan pasti bakal diéléhkeun sarta bakal balik ka tukang (mundur)."
    },
    {
      "sura": 54,
      "verse": 46,
      "text": "Malahan Poé Kiamat téh poé anu geus dijangjikeun ka maranéhna jeung éta poé téh leuwih rongkah jeung leuwih peuheur."
    },
    {
      "sura": 54,
      "verse": 47,
      "text": "Saenyana jalma-jalma anu doraka aya dina kasasaran jeung aya dina (naraka) Sa’ir."
    },
    {
      "sura": 54,
      "verse": 48,
      "text": "Dina poéan maranéhna diséréd ka naraka ku beungeut-beungeutna. (Dicaritakeun ka maranéhna), “Pék rasakeun ngagudagna seuneu naraka.”"
    },
    {
      "sura": 54,
      "verse": 49,
      "text": "Sabenerna Kami nyiptakeun sagala perkara maké ukuran."
    },
    {
      "sura": 54,
      "verse": 50,
      "text": "Paréntah Kami (waktu ngersakeun hiji perekara) iwal sakali (kalayan) sadawuh saperti sakedét nétra."
    },
    {
      "sura": 54,
      "verse": 51,
      "text": "Tétéla geus Kami binasakeun jalma-jalma anu sarupa jeung maranéh (kakupuranana). Aya kitu jalma anu hayang ngalap atikan?"
    },
    {
      "sura": 54,
      "verse": 52,
      "text": "Sagala perkara anu geus dipilampah ku maranéhna téh (dicatet) dina buku-buku catetanana."
    },
    {
      "sura": 54,
      "verse": 53,
      "text": "Sagala (perkara) anu leutik jeung anu gedé (sakabéhna) dicatetkeun."
    },
    {
      "sura": 54,
      "verse": 54,
      "text": "Saenyana jalma-jalma anu takwa aya dina patamanan jeung walungan-walungan,"
    },
    {
      "sura": 54,
      "verse": 55,
      "text": "dina tempat anu merenah di mungguhing Mantenna Nu Mahakawasa."
    },
    {
      "sura": 55,
      "verse": 1,
      "text": "(Allah) Nu Mahawelas."
    },
    {
      "sura": 55,
      "verse": 2,
      "text": "Mantenna anu geus ngawulangkeun Al-Qur’an."
    },
    {
      "sura": 55,
      "verse": 3,
      "text": "Mantenna anu nyiptakeun manusa."
    },
    {
      "sura": 55,
      "verse": 4,
      "text": "Mantenna anu ngawulang (manusa) pinter ngajelaskeun,"
    },
    {
      "sura": 55,
      "verse": 5,
      "text": "Panonpoé jeung bulan (maluter) nurutkeun itungan (nu tangtu)."
    },
    {
      "sura": 55,
      "verse": 6,
      "text": "Tutuwuhan jeung tatangkalan tunduk (ka Mantenna)."
    },
    {
      "sura": 55,
      "verse": 7,
      "text": "Langit geus diluhurkeun ku Mantenna sarta Mantenna geus nyiptakeun kasaimbangan,"
    },
    {
      "sura": 55,
      "verse": 8,
      "text": "supaya maranéh ulah ngaliwatan wates dina éta timbangan."
    },
    {
      "sura": 55,
      "verse": 9,
      "text": "Pék adegkeun timbangan kalayan adil jeung omat maranéh ulah ngurangan éta timbangan."
    },
    {
      "sura": 55,
      "verse": 10,
      "text": "Bumi geus diamparkeun ku Mantenna pikeun mahluk-(Na)."
    },
    {
      "sura": 55,
      "verse": 11,
      "text": "Di jerona aya bubuahan jeung tangkal korma anu mayangan,"
    },
    {
      "sura": 55,
      "verse": 12,
      "text": "sisikian anu karulitan, jeung kekembangan anu seungit ambeuna."
    },
    {
      "sura": 55,
      "verse": 13,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 14,
      "text": "Mantenna geus nyiptakeun manusa tina taneuh garing anu saperti talawéngkar,"
    },
    {
      "sura": 55,
      "verse": 15,
      "text": "Mantenna nyiptakeun jin tina seuneu anu ruhay."
    },
    {
      "sura": 55,
      "verse": 16,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 17,
      "text": "(Mantenna) Pangéran anu miara dua tempat meletékna (panonpoé dina usum panas jeung usum tiris) sareng Pangéran anu miara dua tempat surupna (panonpoé dina éta dua usum)."
    },
    {
      "sura": 55,
      "verse": 18,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 19,
      "text": "Mantenna ngantep dua lautan ngocor (ngaréndéng, anu hiji tawar jeung nu hijina deui asin), tuluy duanana patepung."
    },
    {
      "sura": 55,
      "verse": 20,
      "text": "Di antara duanana aya panghalang anu teu bisa diliwatan ku masing-masing. 858)"
    },
    {
      "sura": 55,
      "verse": 21,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 22,
      "text": "Ti duanana (éta laut) téh kaluar mutiara sarta marjan."
    },
    {
      "sura": 55,
      "verse": 23,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 24,
      "text": "Kagungan Mantenna (parahu-parahu) jijieunan manusa anu lalayaran tur layarna ngembang di lautan lir gunung-gunung."
    },
    {
      "sura": 55,
      "verse": 25,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 26,
      "text": "Sakabéh anu aya di bumi bakal binasa."
    },
    {
      "sura": 55,
      "verse": 27,
      "text": "Anu langgeng mung (Dat) Pangéran anu mibanda kaagungan jeung kamulyaan."
    },
    {
      "sura": 55,
      "verse": 28,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 29,
      "text": "Naon anu di langit jeung di bumi sok ngadoa ka Mantenna. Saban dinten Mantenna nungkulan perkara. 859)"
    },
    {
      "sura": 55,
      "verse": 30,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 31,
      "text": "Kami bakal musatkeun perhatian ka maranéh, hé (golongan) manusa jeung jin!"
    },
    {
      "sura": 55,
      "verse": 32,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 33,
      "text": "Hé bangsa jin jeung manusa, upama maranéh sanggup nembus (meuntasan) tungtung langit jeung bumi, pék geura tembus! Ngan maranéh moal barisa nembus, kajaba kalayan kakuatan (ti Allah)."
    },
    {
      "sura": 55,
      "verse": 34,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 35,
      "text": "Ka maranéh (hé jin jeung manusa) bakal dikirimkeun léntaban seuneu anu ngagedur, sarta (dibahékeun) leburan tamaga (anu kacida panas), nepi ka maranéh moal bisa nyalametkeun diri."
    },
    {
      "sura": 55,
      "verse": 36,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 37,
      "text": "Tuluy di mana-mana langit geus beulah, mangka bakal ngageubur lir ibarat beureumna kembang ros saperti (gurilapna) minyak."
    },
    {
      "sura": 55,
      "verse": 38,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 39,
      "text": "Mangka dina poé éta, manusa jeung jin moal ditanya ngeunaan dosana (tapi aya waktuna pikeun ditanyakeun ngeunaan amal pagawéanana). 860)"
    },
    {
      "sura": 55,
      "verse": 40,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 41,
      "text": "Jalma-jalma anu doraka bakal dikenal tina ciri-cirina, tuluy didudut jambulna jeung digusur sukuna."
    },
    {
      "sura": 55,
      "verse": 42,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 43,
      "text": "Tah ieu pisan naraka Jahanam anu sok dibohongkeun ku jalma-jalma doraka téh!"
    },
    {
      "sura": 55,
      "verse": 44,
      "text": "Maranéhna kukurilingan di naraka Jahanam di antara cai anu (panas) ngagolak."
    },
    {
      "sura": 55,
      "verse": 45,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 46,
      "text": "Pikeun saha baé anu ajrih ku kaagungan Pangéranana dicawiskeun dua sawarga. 861)"
    },
    {
      "sura": 55,
      "verse": 47,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 48,
      "text": "Di éta dua sawarga téh aya rupa-rupa tatangkalan jeung bubuahan."
    },
    {
      "sura": 55,
      "verse": 49,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 50,
      "text": "Di éta dua sawarga téh aya dua cinyusu anu ngagolontor."
    },
    {
      "sura": 55,
      "verse": 51,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 52,
      "text": "Di éta dua sawarga téh aya mangrupa-rupa bubuahan anu nyetél papasangan."
    },
    {
      "sura": 55,
      "verse": 53,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 54,
      "text": "(Aranjeunna) gégéléhéan dina permadani anu lapis jerona tina sutra kandel. Bubuahan dina éta dua sawarga téh bisa (dipetik) ti kadeukeutan."
    },
    {
      "sura": 55,
      "verse": 55,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 56,
      "text": "Di éta dua sawarga téh aya (widadari-widadari) anu sok ngajagi paningalina (ngan pikeun pasanganana wungkul), anu can kungsi digadabah ku manusa atawa ku jin saméméh ku aranjeunna."
    },
    {
      "sura": 55,
      "verse": 57,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 58,
      "text": "Éta widadari-widadari téh lir ibarat permata yaqut jeung marjan."
    },
    {
      "sura": 55,
      "verse": 59,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 60,
      "text": "Apan teu aya wawales pikeun kahadéan iwal ti ku kahadéan deui?"
    },
    {
      "sura": 55,
      "verse": 61,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 62,
      "text": "Salian ti éta dua sawarga téh aya deui dua sawarga anu séjénna. 862)"
    },
    {
      "sura": 55,
      "verse": 63,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 64,
      "text": "Di éta dua sawarga téh (katingal) héjo ngémploh warnana."
    },
    {
      "sura": 55,
      "verse": 65,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 66,
      "text": "Di jero éta dua (sawarga téh) aya dua liang cai anu mancer."
    },
    {
      "sura": 55,
      "verse": 67,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 68,
      "text": "Di jero éta dua (sawarga téh) aya bubuahan, korma, sarta dalima."
    },
    {
      "sura": 55,
      "verse": 69,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 70,
      "text": "Di éta dua sawarga téh aya (widadari-widadari) anu mulia (ahlakna) tur geulis."
    },
    {
      "sura": 55,
      "verse": 71,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 72,
      "text": "Widadari-widadari anu dipingit di kémah-kémah."
    },
    {
      "sura": 55,
      "verse": 73,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 74,
      "text": "Éta widadari-widadari can kungsi digadabah ku manusa atawa ku jin saméméh aranjeunna."
    },
    {
      "sura": 55,
      "verse": 75,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 76,
      "text": "Aranjeunna (ahli sawarga) pada nyarandé dina bantal-bantal anu hejo jeung dina permadani-permadani anu éndah."
    },
    {
      "sura": 55,
      "verse": 77,
      "text": "Nya ni’mat Pangéran aranjeun duaan (manusa jeung jin) anu mana anu rék dibohongkeun ku aranjeun?"
    },
    {
      "sura": 55,
      "verse": 78,
      "text": "Mahaberkah jenengan Pangéran anu kagungan kaagungan sareng kamulyaan."
    },
    {
      "sura": 56,
      "verse": 1,
      "text": "Lamun seug Poé Kiamat kajadian,"
    },
    {
      "sura": 56,
      "verse": 2,
      "text": "moal aya saurang ogé nu (bisa) ngabohongkeun kana kajadianana."
    },
    {
      "sura": 56,
      "verse": 3,
      "text": "(Éta Kajadian téh) ngahinakeun (hiji golongan) jeung ngamulyakeun (golongan anu séjénna)."
    },
    {
      "sura": 56,
      "verse": 4,
      "text": "Lamun seug bumi dioyagkeun satarik-tarikna,"
    },
    {
      "sura": 56,
      "verse": 5,
      "text": "jeung gunung-gunung diancurleburkeun saancur-ancurna,"
    },
    {
      "sura": 56,
      "verse": 6,
      "text": "jadi lebu anu tinghaliber."
    },
    {
      "sura": 56,
      "verse": 7,
      "text": "Maranéh jadi tilu golongan,"
    },
    {
      "sura": 56,
      "verse": 8,
      "text": "nyaéta golongan katuhu, 863) kacida mulyana éta golongan anu katuhu téh,"
    },
    {
      "sura": 56,
      "verse": 9,
      "text": "jeung golongan kénca, 864) kacida sangsarana éta golongan anu kénca téh."
    },
    {
      "sura": 56,
      "verse": 10,
      "text": "Salian ti éta, (golongan katilu nyaéta) jalma-jalma anu pangheulana (iman). Nya aranjeunna anu paling ti payun (lebet ka sawarga)."
    },
    {
      "sura": 56,
      "verse": 11,
      "text": "Aranjeunna téh jalma anu dicaketkeun (ka Allah)."
    },
    {
      "sura": 56,
      "verse": 12,
      "text": "(Aranjeunna) aya dina sawarga (anu pinuh ku) kani’matan."
    },
    {
      "sura": 56,
      "verse": 13,
      "text": "(Aranjeunna téh) sagolongan gedé ti jalma-jalma anu ti heula, 865)"
    },
    {
      "sura": 56,
      "verse": 14,
      "text": "jeung sagolongan leutik ti jalma-jalma anu pandeuri."
    },
    {
      "sura": 56,
      "verse": 15,
      "text": "(Aranjeunna aya) dina luhur dipan-dipan anu dihias ku emas jeung permata,"
    },
    {
      "sura": 56,
      "verse": 16,
      "text": "bari nyararandé di luhurna papayun-payun."
    },
    {
      "sura": 56,
      "verse": 17,
      "text": "Arajeuna dikurilingan ku putra-putra anu tetep ngarora,"
    },
    {
      "sura": 56,
      "verse": 18,
      "text": "kalayan (marawa) gelas, kendi, jeung sloki (anu eusina dicokot) tina cinyusu anu mancer,"
    },
    {
      "sura": 56,
      "verse": 19,
      "text": "Aranjeunna henteu (ngarasa) rieut jeung henteu ngarasa mabok (ku éta cai),"
    },
    {
      "sura": 56,
      "verse": 20,
      "text": "(Éta putra nyadiakeun ogé) bubuahan naon baé anu dipilih ku aranjeunna (ahli sawarga),"
    },
    {
      "sura": 56,
      "verse": 21,
      "text": "jeung daging manuk naon baé anu dipiseneng ku aranjeunna."
    },
    {
      "sura": 56,
      "verse": 22,
      "text": "Aya widadari-widadari anu socana éndah,"
    },
    {
      "sura": 56,
      "verse": 23,
      "text": "ibarat mutiara anu disimpen kalayan dihadé-hadé,"
    },
    {
      "sura": 56,
      "verse": 24,
      "text": "minangka wawales (ganjaran) kana naon rupa anu geus dipilampah ku aranjeunna."
    },
    {
      "sura": 56,
      "verse": 25,
      "text": "Di dinya aranjeunna henteu ngareungeu omongan anu mubah jeung pidosaeun,"
    },
    {
      "sura": 56,
      "verse": 26,
      "text": "kajaba (nu karungu ku aranjeunna mung) ucapan salam (wilujeung…wilujeung)."
    },
    {
      "sura": 56,
      "verse": 27,
      "text": "Ari golongan katuhu, saha golongan katuhu téh?"
    },
    {
      "sura": 56,
      "verse": 28,
      "text": "(Aranjeunna) aya di antara tangkal widara anu teu aya cucukan,"
    },
    {
      "sura": 56,
      "verse": 29,
      "text": "tangkal cau anu (buahna) ngéntép nyusun,"
    },
    {
      "sura": 56,
      "verse": 30,
      "text": "tempat pangiuhan anu lega,"
    },
    {
      "sura": 56,
      "verse": 31,
      "text": "cai anu ngocor terus-terusan,"
    },
    {
      "sura": 56,
      "verse": 32,
      "text": "bubuahan anu mayak,"
    },
    {
      "sura": 56,
      "verse": 33,
      "text": "anu henteu eureun-eureun buahan sarta teu dicarék (ngalana),"
    },
    {
      "sura": 56,
      "verse": 34,
      "text": "kasur-kasur anu kandel tur empuk."
    },
    {
      "sura": 56,
      "verse": 35,
      "text": "Sabenerna Kami nyiptakeun aranjeunna (widadari-widadari) kalayan langsung, 866)"
    },
    {
      "sura": 56,
      "verse": 36,
      "text": "terus Kami ngajadikeun aranjeunna parawan-parawan,"
    },
    {
      "sura": 56,
      "verse": 37,
      "text": "anu leubeut ku kageugeut (tur) sapantar (umurna),"
    },
    {
      "sura": 56,
      "verse": 38,
      "text": "(dicawiskeun) pikeun golongan katuhu,"
    },
    {
      "sura": 56,
      "verse": 39,
      "text": "(nyaéta) sagolongan gédé ti jalma-jalma anu ti heula,"
    },
    {
      "sura": 56,
      "verse": 40,
      "text": "sagolongan gédé ogé ti jalma-jalma anu pandeuri."
    },
    {
      "sura": 56,
      "verse": 41,
      "text": "Golongan kénca, kacida sangsarana éta golongan anu kénca."
    },
    {
      "sura": 56,
      "verse": 42,
      "text": "(Maranéhna aya) dina siksaaan angin anu kacida panasna, cai anu ngagolak,"
    },
    {
      "sura": 56,
      "verse": 43,
      "text": "jeung iiuh haseup anu hideung,"
    },
    {
      "sura": 56,
      "verse": 44,
      "text": "(nu) henteu sejuk jeung henteu pikabetaheun."
    },
    {
      "sura": 56,
      "verse": 45,
      "text": "Saenyana maranéhna saméméhna (waktu di dunya) hirup méwah."
    },
    {
      "sura": 56,
      "verse": 46,
      "text": "Maranéhna terus-terusan milampah dosa anu gedé,"
    },
    {
      "sura": 56,
      "verse": 47,
      "text": "Maranéhna ngomong, “Lamun seug kuring saréréa geus paéh sarta jadi taneuh jeung tulang-taléng, naha bener-bener bakal dihudangkeun deui?"
    },
    {
      "sura": 56,
      "verse": 48,
      "text": "Naha karuhun-karuhun kuring saréréa anu geus ti heula maot (ogé dihudangkeun deui)?”"
    },
    {
      "sura": 56,
      "verse": 49,
      "text": "Pok carioskeun ku hidep (Muhammmad), “Saenyana jalma-jalma anu geus ti heula jeung jalma-jalma anu hirup pandeuri,"
    },
    {
      "sura": 56,
      "verse": 50,
      "text": "tangtu sakabéhna bakal dikumpulkeun dina wanci anu tangtu, nyaéta dina poé anu geus dima’lum."
    },
    {
      "sura": 56,
      "verse": 51,
      "text": "Tuluy saenyana maranéh, hé jalma-jalma anu sasar tur purah ngabohongkeun,"
    },
    {
      "sura": 56,
      "verse": 52,
      "text": "pasti bakal ngadahar tangkal Zaqqūm. 867)"
    },
    {
      "sura": 56,
      "verse": 53,
      "text": "Tulut maranéh bakal munihan beuteung ku éta buah (Zaqqūm),"
    },
    {
      "sura": 56,
      "verse": 54,
      "text": "Saenggeusna kitu, pikeun ubarna, maranéh nginum cai anu kacida pisan panasna."
    },
    {
      "sura": 56,
      "verse": 55,
      "text": "Maranéh nginum kawas onta anu kacida halabhabna."
    },
    {
      "sura": 56,
      "verse": 56,
      "text": "Éta téh panyuguhan (pikeun) maranéhna dina Poé Pangwalesan.”"
    },
    {
      "sura": 56,
      "verse": 57,
      "text": "Kami téh geus nyiptakeun maranéh. Naha kunaon maranéh bet henteu daék ngabenerkeun (poé dihudangkeun)?"
    },
    {
      "sura": 56,
      "verse": 58,
      "text": "Naha maranéh niténan naon (sperma) anu dipancerkeun ku maranéh?"
    },
    {
      "sura": 56,
      "verse": 59,
      "text": "Naha maranéh anu nyiptakeunana atawa Kami?"
    },
    {
      "sura": 56,
      "verse": 60,
      "text": "Kami geus nangtukeun pati di antara maranéh jeung Kami henteu lemah,"
    },
    {
      "sura": 56,
      "verse": 61,
      "text": "pikeun ngarobah bentuk maranéh (dina Poé Kiamat) jeung nyiptakeun maranéh engké (di ahérat) dina kaayaan anu henteu dipikanyaho ku maranéh."
    },
    {
      "sura": 56,
      "verse": 62,
      "text": "Tétéla maranéh bener-bener geus nyaho kana panyiptaan anu munggaran. Naha atuh maranéh henteu ngalap atikan?"
    },
    {
      "sura": 56,
      "verse": 63,
      "text": "Naha maranéh niténan binih anu dipelak ku maranéh?"
    },
    {
      "sura": 56,
      "verse": 64,
      "text": "Naha maranéh anu nuwuhkeun atawa Kami?"
    },
    {
      "sura": 56,
      "verse": 65,
      "text": "Upama ngersakeun, pasti Kami bener-bener ngajadikeunana ancur nepi ka maranéh bakal colohok,"
    },
    {
      "sura": 56,
      "verse": 66,
      "text": "(bari ngaromong), “Saenyana kuring saréréa bener-bener nandangan karugian,"
    },
    {
      "sura": 56,
      "verse": 67,
      "text": "malahan kuring saréréa teu meunang hasil nanaon.”"
    },
    {
      "sura": 56,
      "verse": 68,
      "text": "Naha maranéh niténan cai anu sok diinum ku maranéh?"
    },
    {
      "sura": 56,
      "verse": 69,
      "text": "Naha maranéh anu nurunkeunna tina méga atawa Kami?"
    },
    {
      "sura": 56,
      "verse": 70,
      "text": "Upama ngersakeun, pasti Kami ngajadikeun éta (cai jadi) asin. Kunaon maranéh henteu sukuran?"
    },
    {
      "sura": 56,
      "verse": 71,
      "text": "Naha maranéh niténan seuneu anu sok dihurungkeun (ku ngagunakeun kai) ku maranéh?"
    },
    {
      "sura": 56,
      "verse": 72,
      "text": "Naha maranéh anu numuwuhkeun éta (kai) atawa Kami?"
    },
    {
      "sura": 56,
      "verse": 73,
      "text": "Kami ngajadikeun éta (seuneu) pikeun pépéling jeung bahan anu mangpa’at pikeun jalma anu nyanyabaan (musapir)."
    },
    {
      "sura": 56,
      "verse": 74,
      "text": "Ku kituna, geura tasbéh kalayan (nyebat) jenengan Pangéran Nu Mahaagung."
    },
    {
      "sura": 56,
      "verse": 75,
      "text": "Kami sumpah ka pirang-pirang porosna béntang-béntang."
    },
    {
      "sura": 56,
      "verse": 76,
      "text": "Sabenerna éta téh bener-bener sumpah anu kacida gedéna upama téa mah maranéh nyaho."
    },
    {
      "sura": 56,
      "verse": 77,
      "text": "Sabenerna (ieu) Al-Qur’an téh anu mulia pisan,"
    },
    {
      "sura": 56,
      "verse": 78,
      "text": "dina Kitab anu dijaga (Loh Mahpud)."
    },
    {
      "sura": 56,
      "verse": 79,
      "text": "Teu aya anu meunang nyagapna, iwal ti jalma-jalma anu disucikeun."
    },
    {
      "sura": 56,
      "verse": 80,
      "text": "(Al-Qur’an) diturunkeun ti Pangéran sakumna alam."
    },
    {
      "sura": 56,
      "verse": 81,
      "text": "Naha maranéh nganggap réméh kana ieu béja (Al-Qur’an)"
    },
    {
      "sura": 56,
      "verse": 82,
      "text": "jeung maranéh ngajadikeun rejeki anu ditarima ku maranéh (ti Allah) justru pikeun ngabohongkeun (Al-Qur’an)?"
    },
    {
      "sura": 56,
      "verse": 83,
      "text": "Mun kitu mah, kunaon henteu (nahan nyawa) waktu geus nepi kana genggerong,"
    },
    {
      "sura": 56,
      "verse": 84,
      "text": "padahal dina waktu éta maranéh nénjo (jalma nu keur sakarat)?"
    },
    {
      "sura": 56,
      "verse": 85,
      "text": "Kami leuwih deukeut ka manéhna (nu keur sakarat) tibatan maranéh, ngan maranéh henteu nénjo."
    },
    {
      "sura": 56,
      "verse": 86,
      "text": "Ku kituna, kunaon lamun upama henteu diwales,"
    },
    {
      "sura": 56,
      "verse": 87,
      "text": "maranéh henteu mulangkeun (éta nyawa kana kurunganana) upama maranéh jalma anu bener?"
    },
    {
      "sura": 56,
      "verse": 88,
      "text": "Upama anjeunna (nu maot) kaasup nu dideukeutkeun (ka Allah),"
    },
    {
      "sura": 56,
      "verse": 89,
      "text": "nya anjeunna anu ngéngingkeun katengtreuman, rejeki, sarta sawarga (anu pinuh) ku kani’matan."
    },
    {
      "sura": 56,
      "verse": 90,
      "text": "Upama anjeunna kalebet golongan anu katuhu,"
    },
    {
      "sura": 56,
      "verse": 91,
      "text": "mangka “kasalametan pikeun anjeun” ti (batur anjeun) golongan anu katuhu."
    },
    {
      "sura": 56,
      "verse": 92,
      "text": "Sedengkeun lamun manéhna kaasup golongan jalma anu ngabohongkeun tur kasasar,"
    },
    {
      "sura": 56,
      "verse": 93,
      "text": "nya idanganana téh mangrupa cai anu kacida ngagolakna,"
    },
    {
      "sura": 56,
      "verse": 94,
      "text": "sarta diduruk ku (naraka) Jahim."
    },
    {
      "sura": 56,
      "verse": 95,
      "text": "Saenyana ieu téh mangrupakeun kayakinan anu mantep."
    },
    {
      "sura": 56,
      "verse": 96,
      "text": "Ku kituna, geura tasbéh kalayan (nyebat) jenengan Pangéran Nu Mahaagung."
    },
    {
      "sura": 57,
      "verse": 1,
      "text": "Naon anu aya di langit jeung bumi tasbéh ka Allah. Mantenna Nu Mahagagah (tur) Mahawijaksana."
    },
    {
      "sura": 57,
      "verse": 2,
      "text": "Mung kagungan Mantenna karajaan langit jeung bumi. Mantenna anu ngahirupkeun jeung ngamaotkeun. Mantenna Mahakawasa kana sagala urusan."
    },
    {
      "sura": 57,
      "verse": 3,
      "text": "Mantenna Mahaawal, Mahaahir, Mahalahir, sarta Mahabatin. 868) Mantenna Mahauninga kana sagala perkara."
    },
    {
      "sura": 57,
      "verse": 4,
      "text": "Mantenna anu nyiptakeun langit jeung bumi dina genep mangsa. Lajeng Mantenna istiwā’ di Arsy. Mantenna uninga kana naon anu asup jeung kana naon anu kaluar ti bumi, sarta ka nu turun jeung ka nu naék ka langit. Mantenna nyarengan maranéh di mana baé maranéh aya. Mantenna Maha Ningali kana pagawéan anu dipilampah ku maranéh."
    },
    {
      "sura": 57,
      "verse": 5,
      "text": "Kagungan Mantenna karajaan langit jeung bumi. Mung ka Allah sagala urusan dipulangkeun."
    },
    {
      "sura": 57,
      "verse": 6,
      "text": "Mantenna ngasupkeun peuting ka jero beurang sarta ngasupkeun beurang ka jero peuting. Mantenna Mahauninga kana saniskanten eusi haté."
    },
    {
      "sura": 57,
      "verse": 7,
      "text": "Geura iman ka Allah jeung ka Rasul-Na, sarta inpakkeun (di jalan Allah) sabagian harta anu Mantenna (geus nitipkeun ka maranéh jeung) geus ngajadikeun maranéh mibandana. Ku kituna, jalma-jalma anu iman ti antara aranjeun jeung anu ngainpakkeun (hartana di jalan Allah) tangtu bakal meunang pahala anu gédé."
    },
    {
      "sura": 57,
      "verse": 8,
      "text": "Ku naon maranéh henteu iman ka Allah, padahal Rasul geus umajak ka maranéh supaya iman ka Pangéran maranéh? Mantenna geus ngayakeun jangji ka maranéh upama maranéh jalma-jalma mu’min."
    },
    {
      "sura": 57,
      "verse": 9,
      "text": "Mantenna anu ngalungsurkeun ayat-ayat anu jelas (Al-Qur’an) ka hamba-Na (Muhammad) pikeun ngaluarkeun maranéh tina anu poék ka nu caang. Saleresna Allah Mahahéman (tur) Mahaasih ka maranéh."
    },
    {
      "sura": 57,
      "verse": 10,
      "text": "Kunaon maranéh bet henteu ngainpakkeun harta di jalan Allah, padahal mung kagungan Allah sadaya pusaka kakayaan di langit jeung bumi? Henteu sarua jalma anu ngainpakkeun (hartana di jalan Allah) di antara maranéh jeung anu perang saméméh nalukeun (Mekah). Aranjeunna leuwih luhur darajatna tibatan jalma anu ngainpakkeun (hartana) jeung anu perang sanggeus éta. Allah geus ngajangjikeun (wawales) anu hadé ka masing-masing. Allah Mahataliti kana naon anu dipilampah ku aranjeun."
    },
    {
      "sura": 57,
      "verse": 11,
      "text": "Saha anu (daék) nginjeumkeun ka Allah kalayan injeuman anu hadé? Mantenna bakal nikel-nikelkeun keur manéhna, jeung pikeun manéhna ganjaran anu mulya (sawarga)."
    },
    {
      "sura": 57,
      "verse": 12,
      "text": "Dina poé hidep (Muhammad) bakal ningali jalma-jalma mu’min lalaki jeung awéwé, cahaya aranjeunna ngagebur hurung di hareupeun jeung beulah katuhueunana. (Dicarioskeun ka aranjeunna), “Dina poé ieu aya béja pikabungaheun pikeun aranjeun, (nyaéta) sawarga-sawarga anu di handapeunana cur-cor walungan-walungan. Aranjeunna langgeng di jerona. Éta téh mangrupakeun kaunggulan anu kacida agungna.”"
    },
    {
      "sura": 57,
      "verse": 13,
      "text": "Dina poé (éta ogé) jalma-jalma munapék lalaki jeung awéwé ngomong ka jalma-jalma anu iman, “Dagoan kuring saréréa! Kuring saréréa rék ménta cahaya aranjeun.” (Ka maranéhna) diomongkeun, “Baralik deui maranéh mah ka tukang jeung pék téangan cahaya ku sorangan (pikeun maranéh)!” Tuluy di antara maranéhna dipasang pipinding (pamisah) anu aya pantoan. Di beulah jerona mah aya rahmat, sedengkeun di beulah luarna mah aya siksa."
    },
    {
      "sura": 57,
      "verse": 14,
      "text": "Jalma-jalma (munapék) nyalukan ka aranjeunna (jalma-jalma mu’min), “Apanan kuring saréréa téh kungsi babarengan jeung aranjeun?” Aranjeunna ngawaler, “Bener, tapi maranéh mah geus nyilakakeun diri sorangan (ku kamunapékan), ngan ngadadagoan (kabinasaan kuring saréréa), mang-mang (kana ajaran Islam), sarta ditipu ku angen-angen kosong nepi ka datang papastén Allah. Tukang tipu (sétan) datang nipu ka aranjeun (nepi ka maranéh poho) ka Allah."
    },
    {
      "sura": 57,
      "verse": 15,
      "text": "Dina ieu poé moal ditarima tebusan ti maranéh pon nya kitu ti jalma-jalma kapir. Tempat maranéh (aya) di naraka. Éta téh tempat panyalindungan maranéh jeung panggoréng-goréngna tempat pangbalikan."
    },
    {
      "sura": 57,
      "verse": 16,
      "text": "Naha tacan datang waktuna pikeun jalma-jalma anu iman sangkan haténa husu dina éling ka Allah jeung kana non nu turun tina bebeneran (Al-Qur’an). Omat aranjeun ulah saperti jalma-jalma anu geus narima kitab saméméh éta, tuluy maranéhna nyorang waktu anu panjang nepi ka haté maranéhna jadi teuas. Loba di antara maranéhna téh jalma-jalma pasék."
    },
    {
      "sura": 57,
      "verse": 17,
      "text": "Kanyahokeun yén Allah ngahirupkeun bumi sanggeus paéhna (garing). Tétéla Kami geus ngajelaskeun ka maranéh tanda-tanda (kaagungan Kami) supaya maranéh ngagunakeun akal."
    },
    {
      "sura": 57,
      "verse": 18,
      "text": "Saenyana jalma-jalma anu sidekah, boh lalaki atawa awéwé, sarta ngahutangkeun ka Allah ku hutang anu hadé, bakal ditikel-tikel (ganjaranana) pikeun aranjeunna, sarta pikeun aranjeunna pahala anu mulya (sawarga)."
    },
    {
      "sura": 57,
      "verse": 19,
      "text": "Jalma-jalma anu iman ka Allah katut para rasul-Na, nya aranjeunna pisan aṣ-ṣiddīqīn (jalma-jalma anu pengkuh dina bebeneran) jeung syuhadā’ (jalma-jalma nu disaksikeun kahadéanana) di mungguhing Allah. Aranjeunna mibanda ganjaran jeung cahaya (ti Pangéran)na. Sedengkeun jalma-jalma anu kupur jeung sok ngabohongkeun kana ayat-ayat Kami, maranéhna jadi pangeusi (naraka) Jahim."
    },
    {
      "sura": 57,
      "verse": 20,
      "text": "Sing nyaho yén saenyana kahirupan dunya téh ngan saukur kaulinan, kaheureuyan, papaés, paagul-agul di antara maranéh, sarta paloba-loba harta jeung anak katurunan. (Paupamaanana téh) lir cai hujan anu tutuwuhanana pikaresepeun para patani, tuluy éta (tutuwuhan) téh jadi garing nepi ka katingalna ku maranéh jadi konéng, terus ancur. Di ahérat (engké) aya siksa anu kacida rongkahna, pangampura ti Allah, sarta karidoana-Na. Kahirupan dunya (pikeun jama-jama nu bongoh) téh taya lian iwal ti kasenangan palsu."
    },
    {
      "sura": 57,
      "verse": 21,
      "text": "Geura paheula-heula pikeun meunang pangampura ti Pangéran aranjeun jeung sawarga anu legana salega langit jeung bumi, anu disadiakeun pikeun jalma-jalma anu iman ka Allah jeung ka para rasul-Na. Éta téh kurnia Allah anu dipaparinkeun ka saha baé anu dikersakeun ku Mantenna. Allah anu kagungan kurnia nu agung."
    },
    {
      "sura": 57,
      "verse": 22,
      "text": "Teu pati-pati aya musibah (nao baé rupana) anu tumiba di bumi jeung di diri aranjeun, kajaba geus dicatet dina kitab (Loh Mahpud) saméméh Kami nyiptakeun aranjeun. Saleresna anu kitu téh gampang pikeun Allah mah."
    },
    {
      "sura": 57,
      "verse": 23,
      "text": "(Anu kitu téh) sangkan aranjeun henteu ngarasa sedih kana naon anu luput ti aranjeun, jeung nya kitu ulah sombong karana naon anu dipaparinkeuna-Na ka aranjeun. Allah henteu mikaresep ka unggal jalma anu angkuh tur nyombongkeun diri,"
    },
    {
      "sura": 57,
      "verse": 24,
      "text": "nyaéta jalma-jalma anu medit sarta nitah medit ka batur. Saha baé anu ngabalieur (tina paréntah-paréntah Allah), saleresna Allah, nya Mantenna Nu Mahabeunghar (tur) Mahapinuji."
    },
    {
      "sura": 57,
      "verse": 25,
      "text": "Tétéla Kami geus ngutus rasul-rasul Kami kalayan bukti-bukti anu nyata, jeung Kami geus nurunkeun kalayan marengan aranjeunna Kitab jeung timbangan (kaadilan) sangkan manusa bisa ngadegkeun kaadilan. Kami nyiptakeun beusi anu miboga kakuatan hébat sarta loba mangpaatna pikeun manusa, sangkan Allah uninga saha anu ngabéla (agama)-Na jeung rasul-rasul-Na, sanaos (Allah) henteu katingali ku aranjeunna. Saleresna Allah Mahakuat (tur) Mahagagah."
    },
    {
      "sura": 57,
      "verse": 26,
      "text": "Tétéla Kami bener-bener geus ngutus Nuh jeung Ibrahim, sarta Kami maparin kanabian sarta kitab (wahyu) ka turunan duanana. Ti antara aranjeunna aya anu narima pituduh, ngan kalolobaanana mah pasék."
    },
    {
      "sura": 57,
      "verse": 27,
      "text": "Tuluy Kami nyusulkeun utusan-utusan Kami pikeun nuturkeun tapak lacak aranjeunna. Kami nyusulkeun (ogé) ‘Isa putra Maryam. Kami maparinkeun Injil ka anjeunna. Kami ngajadikeun rasa ajrih jeung kaasih dina haté jalma-jalma anu nurut ka anjeunna. Maranéhna ngaya-nganyakeun Rabbāniyyah 869) (kaleuleuwihi dina ibadah), padahal Kami henteu ngawajibkeun ka maranéhna, kajaba (maranéhna ngaya-ngayakeunana pikeun) nyuprih karidoan Allah, tuluy maranéhna henteu ngaraksa éta anu sabenerna. Ku kituna, ka jalma-jalma anu iman di antara aranjeunna Kami maparin ganjaran, ngan kalolobaanana ti antara maranéhna mah pasék."
    },
    {
      "sura": 57,
      "verse": 28,
      "text": "Hé jalma-jalma anu iman, kudu takwa ka Allah sarta percaya ka Rasul-Na (Muhammad), pasti Allah bakal maparin rahmat-Na ka aranjeun dua bagian tina rahmat-Na jeung ngajadikeun cahaya pikeun aranjeun anu ku éta cahaya aranjeun bisa leumpang, sarta Mantenna maparin pangampura ka aranjeun. Allah téh Maha Maparin Panghampura (tur) Mahaasih."
    },
    {
      "sura": 57,
      "verse": 29,
      "text": "(Allah ngurniakeun éta) sangkan Ahli Kitab (nu teu iman ka Muhammad) ngayakinkeun yén maranéhna téh saeutik ogé moal meunangkeun kurnia Allah, jeung yén saenyana kurnia téh aya dina panangan (kersana) Allah. Mantenna anu maparinkeun ka saha baé anu dikersakeun ku Mantenna. Allah kagungan kurnia nu agung."
    },
    {
      "sura": 58,
      "verse": 1,
      "text": "Saleresna Allah parantos ngadangu kekecapan awéwé anu ngajukeun gugatan ka hidep (Muhammad) ngeunaan salakina, tur ngajukeun éta (gugatan) ogé ka Allah. Allah ngareungeu guntreng catur aranjeun duaan. Saleresna Allah Maha Ngadangu (tur) Maha Ningali. 870)"
    },
    {
      "sura": 58,
      "verse": 2,
      "text": "Jalma-jalma ti antara maranéh anu nga-ẓihār ka pamajikanana (nganggap sarua jeung indungna, padahal) pamajikanana téh lain indungna. Indung-indunga taya lian anging anu ngababarkeunna. Sabenerna maranéhna geus ngedalkeun hiji caritaan anu mungkar sarta bohong. Saleresna Allah mah Maha Maparin Pangampura (tur) Jembar Pangapunten."
    },
    {
      "sura": 58,
      "verse": 3,
      "text": "Jalma-jalma anu nga-ẓihār ka pamajikanana, tuluy maranéhna narik deui ucapanana, mangka (maranéhna wajib) ngamerdikakeun saurang abid (budak beulian) saméméh maranéhna sapatemon deui. Tah kitu anu diajarkeun (ku Allah) ka maranéh. Allah Mahataliti kana naon rupa anu ku maranéh dipilampah."
    },
    {
      "sura": 58,
      "verse": 4,
      "text": "Ku kituna, saha baé anu henteu bisa (ngamerdikakeun budak beulian), maranéhna kudu puasa dua bulan tuluy-tumuluy saméméh maranéhna sapatemon deui. Ngan saha baé anu henteu sanggup (puasa), maranéhna kudu méré dahareun ka genep puluh jalma miskin. Kitu pisan sangkan maranéh iman ka Allah jeung ka rasul-Na. Éta téh hukum-hukum Allah. (Sedengkeun) pikeun jalma-jalma anu ingkar bakal meunang siksa anu kacida peurihna."
    },
    {
      "sura": 58,
      "verse": 5,
      "text": "Sabenerna jalma-jalma anu wangkelang ka Allah jeung ka rasul-Na, pasti maranéhna meunang kahinaan, saperti dihinakeunna jalma-jalma anu saméméh maranéhna. Sabenerna Kami geus nurunkeun bukti-bukti anu nyata. Pikeun jalma-jalma anu ingkar bakal meunang siksa anu kacida ngahinakeunana."
    },
    {
      "sura": 58,
      "verse": 6,
      "text": "Dina éta poé maranéhna kabéh bakal dihudangkeun ku Allah, tuluy dibéwarakeun (ku Allah) ka maranéhna naon-naon anu geus dipilampah ku maranéhna. Allah ngahisab (sakabéh amal anu dipilampah ku maranéhna), sanajan maranéhna geus mopohokeunana. Allah Nu Maha Nyaksian kana sagala urusan."
    },
    {
      "sura": 58,
      "verse": 7,
      "text": "Naha hidep (Muhammad) henteu niténan yén Allah uninga kana naon-naon anu aya di langit jeung bumi? Henteu aya anu haharéwosan tiluan, anging Mantenna anu kaopatna, jeung teu aya (anu haharéwosan) limaan, anging Mantenna anu kagenepna, jeung teu aya anu haharéwosan kurang ti éta atawa leuwih loba, anging Mantenna nyarengan maranéhna di mana baé maranéhna aya. Lajeng Mantenna bakal ngabéwarakeun dina Poé Kiamat ka maranéhna naon anu ku maranéhna geus dipilampah. Saleresna Allah Mahauninga kana sagala urusan."
    },
    {
      "sura": 58,
      "verse": 8,
      "text": "Naha hidep (Muhammad) henteu niténan jalma-jalma anu dicarék ngayakeun haharéwosan (rasiah)? Kari-kari maranéhna balik deui (milampah) perkara anu dicegah ku Allah ka maranéhna. Maranéhna ngayakeun deui haharéwosan pikeun milampah dosa, ngamusuh, jeung doraka ka rasul. Upama datang ka hidep (Muhammad), maranéhna terus unjuk salam ka hidep ku cara unjuk salam anu lain saperti anu ditangtukeun ku Allah pikeun hidep. Maranéhna ngomong ka dirina sorangan, “Naha Allah geuning henteu nyiksa kana naon anu ku urang sadaya diomongkeun?” Cukup pikeun maranéhna naraka Jahanam anu bakal diasupan ku maranéhna. Naraka téh panggoréng-goréngna tempat pangbalikan."
    },
    {
      "sura": 58,
      "verse": 9,
      "text": "Hé jalma-jalma anu iman, upama aranjeun ngayakeun haharéwosan, omat ulah ngagunem-caturkeun pagawéan dosa, ngamusuh, jeung doraka ka rasul. Tapi gunem-caturkeun ngeunaan pagawéan hadé (bajik) jeung takwa. Aranjeun kudu takwa ka Allah, anu ka Mantenna aranjeun kabéh bakal dipulangkeun."
    },
    {
      "sura": 58,
      "verse": 10,
      "text": "Sabenerna haharéwosan (rasiah) kaasup (pagawéan) sétan, sangkan jalma-jalma anu iman ngarasa nalangsa, sedengkeun éta (gunem catur) éta henteu matak jadi musibah saeutik ogé ka aranjeunna, anging kalayan widi Allah. Mung ka Allah kuduna jalma-jalma anu iman tawekal."
    },
    {
      "sura": 58,
      "verse": 11,
      "text": "Hé jalma-jalma anu iman, lamun disebutkeun ka aranjeun, “Pék silih jembarkeun dina majelis-majelis,” mangka geura jembarkeun, pasti Allah bakal maparin kajembaran pikeun aranjeun. Sarta lamun disebutkeun, “Jung narangtung aranjeun,” mangka geura narangtung, pasti Allah bakal ngangkat (darajat) jalma-jalma anu iman di antara aranjeun sarta jalma-jalma anu dipaparinan pangaweruh sababaraha darajat. Allah Mahataliti kana naon anu ku aranjeun dipilampah."
    },
    {
      "sura": 58,
      "verse": 12,
      "text": "Hé jalma-jalma anu iman, upama aranjeun ngayakeun obrolan husus jeung Rasul, nya aranjeun kudu ngaluarkeun sidékah heula (ka pakir-miskin) saméméh (ngalakukeun) éta obrolan. Éta téh leuwih hadé pikeun aranjeun jeung leuwih bersih, tapi upama aranjeun teu manggihan (naon nu bisa disidekahkeun) mah, saleresna Allah Mahajembar Panghampura (tur) Mahaasih."
    },
    {
      "sura": 58,
      "verse": 13,
      "text": "Naha aranjeun sieun bakal (jadi miskin) alatan aranjeun ngaluarkeun sidekah saméméh (ngalakukaeun) obrolan husus jeung Rasul? Nya upama aranjeun teu milampah kitu, Allah geus méré ampunan ka aranjeun, prak adegkeun salat, kaluarkeun jakat, tur masing taat ka Allah jeung ka rasul-Na. Allah Mahataliti kana naon anu ku aranjeun dipilampah."
    },
    {
      "sura": 58,
      "verse": 14,
      "text": "Naha hidep (Muhammad) henteu niténan jalma-jalma (munapék) anu ngajadikeun hiji kaom dibenduan ku Allah minangka sobat? Éta jalma-jalma lain (golongan) aranjeun jeung lain ogé ti (golongan) maranéhna. Maranéhna ngucapkeun sumpah pikeun nguatkeun kabohongan, padahal maranéhna nyahoeun."
    },
    {
      "sura": 58,
      "verse": 15,
      "text": "Allah geus nyadiakeun siksa anu kacida rongkah pikeun maranéhna. Sabenerna kacida goréngna naon anu ku maranéhna geus dipilampah."
    },
    {
      "sura": 58,
      "verse": 16,
      "text": "Maranéhna ngajadikeun sumpah-sumpahna pikeun taméng, tuluy maranéhna ngahalang-halang (batur) tina jalan Allah. Pikeun maranéhna siksa anu ngahinakeun."
    },
    {
      "sura": 58,
      "verse": 17,
      "text": "Harta banda jeung anak-anakna taya gunana saeutik ogé (pikeun nulungan) maranéhna tina siksa Allah. Maranéhna pisan pangeusi naraka téh. Maranéhna langgeng di jerona."
    },
    {
      "sura": 58,
      "verse": 18,
      "text": "(Sing inget) dina poé (nalika) maranéhna kabéh dihudangkeun ku Allah (tina jero kubur), tuluy maranéhna sumpah ka Allah (yén maranéhna téh lain jalma musrik), sakumaha sumpah maranéhna ka anjeun. Maranéhna nyangka yén maranéhna bakal meunang (mangpa’at tina éta kalakuan). Kanyahokeun yén maranéhna téh jalma-jalma tukang bohong."
    },
    {
      "sura": 58,
      "verse": 19,
      "text": "Sétan geus ngawasa ka maranéhna, tuluy éta sétan téh ngajadikeun maranéhna poho tina éling ka Allah. Maranéhna pisan golongan sétan téh. Kanyahokeun saenyana golongan sétan téh anu rugi."
    },
    {
      "sura": 58,
      "verse": 20,
      "text": "Sabenerna jalma-jalma anu ingkar ka Allah jeung ka rasul-Na, maranéhna kaasup jalma-jalma anu kacida hina."
    },
    {
      "sura": 58,
      "verse": 21,
      "text": "Allah geus netepkeun, “Kami jeung rasul-rasul Kami pasti unggul.” Saleresna Allah téh Mahakuat (tur) Mahagagah."
    },
    {
      "sura": 58,
      "verse": 22,
      "text": "Hidep (Muhammad) moal manggih hiji kaom anu iman ka Allah jeung ka Poé Ahir silih pikacinta jeung jalma-jalma anu ingkar ka Allah jeung ka rasul-Na, sanajan éta jalma-jalma téh bapana, anakna, dulurna, atawa kulawargana sorangan. Aranjeunna ku Allah dipelakan iman dina haté-haténa, sarta Mantenna mengkuhkeun aranjeunna ku pitulung 871) anu lungsur ti Mantenna. Allah ngalebetkeun aranjeunna ka sawarga anu di handapeunana cur-cor walungan-walungan. Aranjeunna langgeng di dinya. Allah rido ka aranjeunna sarta aranjeunna ogé ngaraos sugema (ka limpahan rahmat-Na). Nya aranjeunna golongan Allah. Sing inget, saleresna golongan Allah éta pisan anu bagja."
    },
    {
      "sura": 59,
      "verse": 1,
      "text": "Naon anu aya di langit jeung bumi ngamaha-sucikeun (tasbéh) ka Allah. Mantenna Nu Mahagagah (tur) Mahawijaksana."
    },
    {
      "sura": 59,
      "verse": 2,
      "text": "Mantenna anu ngusir jalma-jalma anu kupur ti antara Ahli Kitab ti kampung padumukanana dina waktu ngusir munggaran. 872) Maranéhna henteu nyangka yén maranéhna bakal kaluar. Maranéhna ogé yakin yén bénténg-bénténgna bakal bisa ngahalangan ka maranéhna tina (siksa) Allah. Allah nibankeun (siksa) ka maranéhna (hukuman) ti palebah anu ku maranéhna teu disangka-sangka. Allah melakkeun rasa kasieun kana haté-haténa nepi ka ngamusnahkeun imah-imahna sorangan ku leungeun-leungeuna sorangan jeung ku leungeun jalma-jalma mu’min. Ku kituna, jadikeun éta (kajadian) pikeun jadi atikan, hé jalma-jalma anu boga paningal anu jero!"
    },
    {
      "sura": 59,
      "verse": 3,
      "text": "Lamun seug lain karana Allah netepkeun ngusir ka maranéhna, pasti Mantenna ngalungsurkeun siksa ka maranéhna di dunya. Di ahérat maranéhna bakal meunang siksa naraka."
    },
    {
      "sura": 59,
      "verse": 4,
      "text": "Anu kitu téh alatan sabenerna maranéhna ngalawan ka Allah jeung ka rasul-Na. Saha baé anu ngalawan ka Allah, saleresna Allah kacida rongkah hukumana-Na."
    },
    {
      "sura": 59,
      "verse": 5,
      "text": "Naon anu ku maranéh dituaran di antara tangkal korma (milik jalma-jalma kapir) atawa anu ku aranjeun diantep sina (rajeg) dina bongkot-bongkotna, éta (kajadian tumuwuhna) téh kalayan widi Allah, sabab Mantenna ngersakeun rék ngahinakeun ka jalma-jalma pasék."
    },
    {
      "sura": 59,
      "verse": 6,
      "text": "Harta jabelan (péy) 873) ti maranéhna anu dipaparinkeun ku Allah ka rasul-Na, aranjeun teu butuh kuda atawa onta pikeun meunangkeunana, tapi Allah maparinkeun kakawasaan ka rasul-rasul-Na (pikeun) ka saha baé anu dikersakeun ku Mantenna. Allah Mahakawasa kana sagala urusan."
    },
    {
      "sura": 59,
      "verse": 7,
      "text": "Harta jabelan (péy) ti maranéhna anu dipaparinkeun Allah ka rasul-Na (anu asalna) ti urang sababaraha nagri, nyaéta pikeun Allah, Rasul-Na, kaom karabatna (Rasul), barudak yatim, jalma-jalma miskin, jeung pikeun anu nyanyabaan, sangkan éta harta henteu ngulibek di antara jalma-jalma anu beunghar wungkul di antara aranjeun. Naon anu dipaparinan Rasul ka aranjeun, tarima ku aranjeun. Naon anu dicegah ku anjeunna ka aranjeun, singkahan ku aranjeun! Aranjeun kudu takwa ka Allah. Saleresna Allah kacida rongkah hukumana-Na."
    },
    {
      "sura": 59,
      "verse": 8,
      "text": "(Harta jabelan éta ogé) pikeun jalma-jalma pakir anu hijrah 874) anu diusir ti padumukanana tur ninggalkeun hartana. Aranjeunna miharep kurnia ti Allah jeung karidoan-Na, sarta (demi) ngabéla (agama) Allah jeung Rasul-Na. Aranjeunna pisan jalma-jalma anu bener."
    },
    {
      "sura": 59,
      "verse": 9,
      "text": "Kaom (Ansor) anu geus tumetep di kota Madinah geus iman saméméh (kadatangan) kaom (Muhajirin). Aranjeunna mikaasih ka saha baé anu hijrah ka tempatna. Aranjeunna henteu pamrih kana naon anu geus dibikeun ku aranjeunna (ka Muhajirin), sarta ngutamakeun Muhajirin (ngéléhan manéh), sok sanajan aranjeunna ogé kacida butuhna. Saha baé anu dijaga tina kakorétan dirina, aranjeunna pisan jalma-jalma anu pinanggih untung."
    },
    {
      "sura": 59,
      "verse": 10,
      "text": "Jalma-jalma anu datang sanggeus aranjeunna (Muhajirin jeung Ansar) ngadoa, “Nun Gusti Pangéran abdi sadaya, mugi Gusti maparin pangapunten ka abdi sadaya sareng ka dulur-dulur abdi anu parantos iman langkung ti payun batan abdi sadaya, sareng pamugi Gusti ulah melakkeun hiri dengki dina manah-manah abdi sadaya ka jalma-jalma anu parantos iman. Nun Gusti Pangéran abdi sadaya, saleresna Gusti Nu Mahawelas (tur) Mahaasih.”"
    },
    {
      "sura": 59,
      "verse": 11,
      "text": "Naha hidep (Muhammad) henteu niténan jalma-jalma anu munapék anu ngomong ka batur-baturna anu kupur ti Ahli Kitab (Yahudi), “Sabenerna lamun aranjeun diusir, tangtu kuring saréréa ogé bakal kaluar marengan aranjeun. Kuring sadaya salawasna moal nurut ka saha baé ogé demi aranjeun. Upama aranjeun diperangan, pasti kuring saréréa bakal mantuan aranjeun.” Allah nyaksian yén sabenerna maranéhna téh bener-bener tukang bohong."
    },
    {
      "sura": 59,
      "verse": 12,
      "text": "Sabenerna upama maranéhna (kaomYahudi) diusir, jalma-jalma munapék téh moal milu kaluar marengan maranéhna. Lamun maranéhna (kaom Yahudi) diperangan, maranéhna (ogé) moal nulungan. Lamun seug maranéhna nulungan pasti maranéhna kabur ka tukang, satuluyna maranéhna (jalma munapék) moal meunang pitulung."
    },
    {
      "sura": 59,
      "verse": 13,
      "text": "Sabenerna dina haté maranéhna, aranjeun (muslimin) leuwih dipirémpan tibatan Allah. Anu kitu téh lantaran maranéhna jalma-jalma anu teu ngarti."
    },
    {
      "sura": 59,
      "verse": 14,
      "text": "Maranéhna moal merangan aranjeun (ku cara) babarengan, kajaba di nagri-nagri anu dibénténg atawa di satukangeun témbok. Papaséaan di sasama maranéhna kacida sengitna. Anjeun nyangka maranéhna ngahiji, padahal haté-haténa paburencay. Anu kituna téh alatan maranéhna jalma-jalma anu teu ngagunakeun akal."
    },
    {
      "sura": 59,
      "verse": 15,
      "text": "Maranéhna (Bani Nadir) saperti kaom anu saméméh maranéhna (Yahudi) anu cikénéh ngarasakeun papastén goréng (diusir) balukar kalakuan maranéhna sorangan. Maranéhna bakal meunang siksa anu peurih."
    },
    {
      "sura": 59,
      "verse": 16,
      "text": "(Pangolo jalma-jalma munapék) saperti (pangolo) sétan waktu manéhna ngagoda ka manusa, “Geura kupur maranéh!” Sanggeus manusa anu digodana jadi kupur, sétan ngomong, “Sabenerna kuring saréréa lulubaran ti anjeun, lantaran saenyana kuring mah sieun ku Allah, Pangéran sakumna alam.”"
    },
    {
      "sura": 59,
      "verse": 17,
      "text": "Nya balukarna pikeun duanana. Maranéhna asup ka jero naraka bari langgeng di jerona. Kitu pisan wawales pikeun jalma-jalma anu dolim."
    },
    {
      "sura": 59,
      "verse": 18,
      "text": "Hé jalma-jalma anu iman, kudu takwa aranjeun ka Allah, jeung sakuduna unggal diri mikirkeun naon anu geus dipilampah pikeun poé isuk (di ahérat). Geura takwa ka Allah. Saleresna Allah Mahawaspada kana naon anu dipilampah ku aranjeun."
    },
    {
      "sura": 59,
      "verse": 19,
      "text": "Omat aranjeun ulah saperti jalma-jalma anu poho Allah, nepi ka Allah ngajadikeun maranéhna poho kana dirina sorangan. Maranéhna pisan jalma-jalma anu pasék."
    },
    {
      "sura": 59,
      "verse": 20,
      "text": "Henteu sarua ahli naraka jeung ahli sawarga. Ahli sawarga téh nyaéta jalma-jalma anu meunang kaunggulan."
    },
    {
      "sura": 59,
      "verse": 21,
      "text": "Upama Kami nurunkeun (ngawahyukeun) ieu Al-Qur’an ka gunung, pasti hidep (Muhammad) bakal nyaksian éta gunung tunduk tur bejad awahing ku ngarasa ajrih ka Allah. Tah éta paupamaan-paupamaan téh ku Kami ditembrakkeun pikeun manusa sangkan mikir."
    },
    {
      "sura": 59,
      "verse": 22,
      "text": "Mantenna pisan Allah. Teu aya deui pangéran anging Mantenna Nu Mahauninga ka nu gaib jeung nyata. Mantenna Mahawelas (tur) Mahaasih."
    },
    {
      "sura": 59,
      "verse": 23,
      "text": "Mantenna pisan Allah. Teu aya deui pangéran anging Mantenna Anu Ngarajaan (tur) Mahasuci, Anu Maparin Kasalametan, Anu Maparin Kaamanan, Nu Maha Ngajaring, Nu Mahagagah, Nu Maha Murbawisésa, Nu Mahaagung. Mahasuci Allah tina sagala rupa anu disarékatkeun ku maranéhna."
    },
    {
      "sura": 59,
      "verse": 24,
      "text": "Mantenna pisan Allah Anu Nyiptakeun, Anu Ngayakeun, Anu Maparin Rupa. Mantenna kagungan jenengan-jenengan anu éndah. Anu aya di langit jeung bumi ngamahasucikeun ka Mantenna. Mantenna Nu Mahagagah (tur) Mahawijaksana."
    },
    {
      "sura": 60,
      "verse": 1,
      "text": "Hé jalma-jalma anu iman, omat ulah ngangkat musuh Kami jeung musuh aranjeun jadi sobat-sobat dalit nepi ka aranjeun méré nyaho ka maranéhna (béja-béja ngeunaan Muhammad) alatan (kajurung) ku kanyaah, padahal maranéhna geus ingkar kana bebeneran anu datang ka maranéhna. Maranéhna ngusir Rasul jeung aranjeun lantaran aranjeun iman ka Allah, Pangéran aranjeun. Upama aranjeun tandang ka luar pikeun jihad dina jalan Kami sarta nyuprih karidoan Kami, (omat aranjeun ulah milampah kitu). Aranjeun méré nyaho kalayan rerencepan (béja-béja ngeunaan Muhammad) ka maranéhna alatan kajurung ku rasa nyaah. Kami leuwih nyaho kana naon anu disumputkeun tur ditembrakkeun ku aranjeun. Saha baé ti antara aranjeun anu milampah kitu, sabenerna aranjeun geus méngpar (kasasar) tina jalan anu lempeng."
    },
    {
      "sura": 60,
      "verse": 2,
      "text": "Lamun maranéhna néwak aranjeun, tangtu maranéhna ngalakukeunana téh minangka musuh pikeun aranjeun, tuluy ngagunakeun lengeun jeung létahna pikeun nganyenyeri sarta maranéhna miharep sangkan aranjeun (balik deui) jadi kupur."
    },
    {
      "sura": 60,
      "verse": 3,
      "text": "Dulur-dulur jeung barudak maranéh moal mangpa’at pikeun maranéh dina Poé Kiamat. Mantenna bakal misahkeun antara maranéh (jeung dulur jeung barudak maranéh). Allah Maha Ningali kana naon anu dipilampah ku maranéh."
    },
    {
      "sura": 60,
      "verse": 4,
      "text": "Tétéla geus aya picontoeun anu hadé pikeun maranéh dina (pribadi) Ibrahim jeung jalma-jalma anu nyarenganana, waktu aranjeunna nyarios ka kaomna, “Sabenerna kuring saréréa lulubaran (teu tanggung jawab) ti aranjeun jeung tina naon rupa anu disembah ku aranjeun salian ti Allah. Kuring saréréa lulubaran tina (kakupuran) aranjeun sarta geus pertéla antara pihak kuring saréréa jeung pihak aranjeun aya mumusuhan jeung kaceuceub pikeun salawasna, nepi ka aranjeun iman ka Allah wungkul,” kajaba caritaan Ibrahim ka ramana, 875) “Saleresna abdi badé mangnedakeun Pangampura kanggo bapa, nanging abdi teu wasa ngahalangan (siksa) Allah ka bapa sakedik ogé.” (Ibrahim lajeng ngadoa), “Nun Gusti Pangéran abdi sadaya, mung ka Gusti abdi sadaya sumerah, sareng mung ka Gusti abdi sadaya tobat, tur mung ka Gusti abdi sadaya mulang."
    },
    {
      "sura": 60,
      "verse": 5,
      "text": "Nun Gusti Pangéran abdi sadaya, mugi ulah ngajantenkeun abdi sadaya (paneumbleuhan) pitnah jalma-jalma anu kupur. Mugi Gusti maparin pangapunten ka abdi sadaya. Sayaktosna Gusti téh Mahagagah (tur) Mahawijaksana.”"
    },
    {
      "sura": 60,
      "verse": 6,
      "text": "Sabenerna dina pribadi aranjeunna (Ibrahim jeung umatna) aya suri tuladan anu hadé pikeun aranjeun, (nyaéta) pikeun jalma-jalma anu miharep (ganjaran) Allah jeung (kasalametan dina) Poé Ahir. Saha baé anu ngabalieur, nya saleresna Allah mah Mahabeunghar (tur) Mahapinuji."
    },
    {
      "sura": 60,
      "verse": 7,
      "text": "Mugia Allah ngaguratkeun rasa kaasih ti antara aranjeun jeung jalma-jalma anu dimusuhan ku aranjeun. Allah Mahakawasa. Mantenna Mahajembar Pangampur (tur) Mahaasih."
    },
    {
      "sura": 60,
      "verse": 8,
      "text": "Allah henteu nyegah aranjeun pikeun milampah pagawéan hadé jeung adil ka jalma-jalma anu henteu merangan ka aranjeun dina urusan agama, tur henteu ngusir aranjeun ti tempat padumukan aranjeun. Saleresna Allah mah mikanyaah ka jalma-jalma anu milampah kaadilan."
    },
    {
      "sura": 60,
      "verse": 9,
      "text": "Saleresna Allah mung nyegah aranjeun ngayakeun hubungan jeung jalma-jalma (kapir) anu merangan ka aranjeun dina urusan agama, anu ngusir aranjeun ti padumukan aranjeun, sarta ménta tulung ka (jalma lian) pikeun ngusir aranjeun. Saha baé anu misobat ka maranéhna, nya maranéhna pisan jalma-jalma anu dolim téh."
    },
    {
      "sura": 60,
      "verse": 10,
      "text": "Hé jalma-jalma anu iman, upama mu’minat datang hijrah ka aranjeun, pék geura nguji heula ku aranjeun (kaimanana). Allah langkung uninga kana kaimanan maranéhna. Lamun seug aranjeun geus yakin yén éta mu’minat anu hijrah téh (bener-bener) kaimanana, atuh omat maranéhna ulah dipulangkeun deui ka jalma-jalma kapir (salaki-salakina). Maranéhna henteu halal pikeun salakina anu kapir, pon kitu deui salakina anu kapir ogé henteu halal pikeun maranéhna. Pulangkeun ku aranjeun (ka salaki-salakina) maskawin anu geus dibayar ku maranéhna. Henteu jadi dosa pikeun aranjeun ngawin ka éta mu’minat upama aranjeun masrahkeun maskawin ka maranéhna. Aranjeun ulah keukeuh mertahankeun rumah tangga jeung istri-istri (aranjeun) nu kapir. Ku kituna, geura pénta deui maskawin anu geus dibayarkeun ku aranjeun ka maranéhna. (Lamun éta mu’minat salakina tetep kapir), atuh antep baé maranéhna (salakina nu tetep kapir téa) ménta deui maskawin anu ku maranéhna geus dibayarkeun (ka urut pamajikanana nu asup Islam). Kitu pisan hukum Allah anu geus ditetepkeuna-Na di antara aranjeun. Allah mah Mahauninga (tur) Mahawijaksana."
    },
    {
      "sura": 60,
      "verse": 11,
      "text": "Lamun seug aya hiji hal (ngeunaan mulangkeun maskawin) anu can dituntaskeun ku aranjeun ti pamajikan-pamajikan aranjeun anu kabur ka jalma-jalma kapir, tuluy aranjeun bisa ngéléhkeun éta (jalma-jalma), mangka bikeun ku aranjeun (tina harta rampasan perang) ka jalma-jalma anu pamajikanana kabur ka musuh saloba maskawin anu geus dibayarkeun ku maranéhna. 876) Kudu takwa aranjeun ka Allah anu ka Mantenna aranjeun iman."
    },
    {
      "sura": 60,
      "verse": 12,
      "text": "Hé Nabi, upama mu’minat datang pikeun bé’at (sumpah satia) ka hidep (Muhammad), yén aranjeunna moal nyarékatkeun naon-naon ka Allah, moal maling, moal jinah, moal maéhan barudakna, moal milampah bohong anu dijieun-jieun ku leungeun-leungeun tur suku-sukuna, 877) jeung moal doraka ka hidep tina urusan kahadéan, nya pék geura bé’at aranjeunna ku hidep, jeung geura pangméntakeun pangampura pikeun aranjeunna ka Allah. Sabenerna Allah Maha Jembar-pangampura (tur) Mahaasih."
    },
    {
      "sura": 60,
      "verse": 13,
      "text": "Hé jalma-jalma anu iman, omat ulah ngangkat jalma-jalma anu geus dibenduan ku Allah minangka anu nulungan ka aranjeun. Sabenerna maranéhna mah geus pegat pangharepan tina perkara ahérat, sakumaha jalma-jalma kapir anu geus di jero kubur ogé pegat pangharepan (tina perkara ahérat)."
    },
    {
      "sura": 61,
      "verse": 1,
      "text": "Naon anu aya di langit jeung bumi ngamahasucikeun (tasbéh) ka Allah. Mantenna Mahagagah (tur) Mahawijaksana."
    },
    {
      "sura": 61,
      "verse": 2,
      "text": "Hé jalma-jalma anu iman, ku naon aranjeun bet nyaritakeun perkara anu ku aranjeun henteu dipigawé?"
    },
    {
      "sura": 61,
      "verse": 3,
      "text": "Kacida gedéna bebendu di mungguhing Allah lamun aranjeun nyaritakeun perkara anu henteu dipigawé ku aranjeun."
    },
    {
      "sura": 61,
      "verse": 4,
      "text": "Saleresna Allah mikanyaah ka jalma-jalma anu perang dina jalan Mantenna dina hiji barisan lir hiji wangunan anu dijieun kalayan weweg."
    },
    {
      "sura": 61,
      "verse": 5,
      "text": "Sing inget hidep (Muhammad) waktu Musa nyanggem ka kaomna, “Hé kaom kuring, ku naon aranjeun bet nganyenyeri ka kuring, padahal aranjeun sabenerna nyaho yén kuring téh utusan Allah pikeun aranjeun?” Nya sanggeus maranéhna méngpar (tina bebeneran), Allah méngparkeun haté maranéhna. Allah moal maparin pituduh ka kaom anu pasék."
    },
    {
      "sura": 61,
      "verse": 6,
      "text": "Sing inget hidep (Muhammad) waktu Isa putra Maryam nyanggem, “Hé Bani Israél, saleresna kuring téh utusan Allah pikeun aranjeun kalayan ngabenerkeun (kitab) anu saheulaeun kuring, nyaéta Torét, jeung (sangkan kuring) nepikeun béja pikabungaheun ku (datangna) hiji rasul anu bakal datang sanggeus kuring, anu jenenganana Ahmad (Muhammad).” Tapi, waktu éta (rasul) datang ka maranéhna kalayan (mawa) bukti-bukti anu pertéla, maranéhna ngomong, “Ieu mah sihir anu nyata.”"
    },
    {
      "sura": 61,
      "verse": 7,
      "text": "Saha anu leuwih dolim tibatan jalma anu ngaya-ngayakeun kabohongan ka Allah padahal manéhna diajakan (tumut) kana (agama) Islam? Allah moal maparin pituduh ka jalma-jalma anu dolim."
    },
    {
      "sura": 61,
      "verse": 8,
      "text": "Maranéhna rék mareuman cahaya (agama) Allah ku sungut-sungut (omongan-omongan) maranéhna, nanging Allah tetep nyampurnakeun cahaya Mantenna sanajan jalma-jalma kapir mikangéwa."
    },
    {
      "sura": 61,
      "verse": 9,
      "text": "Mantenna anu ngutus Rasul-Na kalayan nyandak pituduh jeung agama anu bener pikeun ngunggulan sakabéh agama sanajan jalma-jalma musrik mikangéwa."
    },
    {
      "sura": 61,
      "verse": 10,
      "text": "Hé jalma-jalma anu iman, naha aranjeun hayang Kami nuduhkeun dagang anu bisa nyalametkeun aranjeun tina siksa anu kacida peurihna?"
    },
    {
      "sura": 61,
      "verse": 11,
      "text": "(Nyaéta) aranjeun iman ka Allah tur ka rasul-Na sarta jihad dina jalan Allah ku harta-harta tur jiwa-jiwa aranjeun. Éta leuwih alus pikeun aranjeun lamun bener-bener aranjeun nyaho mah."
    },
    {
      "sura": 61,
      "verse": 12,
      "text": "(Lamun aranjeun iman jeung jihad,) pasti Allah ngahampura dosa-dosa aranjeun, ngasupkeun aranjeun ka sawarga anu cur-cor di sahandapeunana walungan-walungan jeung ka tempat-tempat padumukan anu sarwa éndah di sawarga Aden. Éta téh kaunggulan anu agung."
    },
    {
      "sura": 61,
      "verse": 13,
      "text": "(Aya deui) kurnia séjén anu aranjeun mikaresep (nyaéta) pitulung ti Allah jeung kaunggulan anu deukeut (waktuna). Geura tepikeun pangbubungah ku hidep (Muhammad) ka jalma-jalma mu’min."
    },
    {
      "sura": 61,
      "verse": 14,
      "text": "Hé jalma-jalma anu iman, aranjeun kudu jadi anu ngabélaan (agama) Allah sakumaha Isa putra Maryam kungsi nyanggem ka kaomna anu satia, “Saha anu bakal buméla ka kuring pikeun (nanjeurkeun) agama Allah?” Kaomna anu satia ngawaler, “Abdi sadaya anu bakal buméla kana (agama) Allah.” Tuluy sagolongan ti Bani Israél iman jeung sagolongan (anu séjén) kupur. Lajeng Kami maparin kakuatan ka jalma-jalma anu iman (pikeun) ngéléhkeun musuh-musuhna nepi ka aranjeunna jadi jalma-jalma anu pinunjul."
    },
    {
      "sura": 62,
      "verse": 1,
      "text": "Naon anu aya di langit jeung bumi ngamaha-sucikeun (tasbéh) ka Allah. Mantenna Mahagagah (tur) Mahawijaksana."
    },
    {
      "sura": 62,
      "verse": 2,
      "text": "Mantenna anu geus ngutus hiji rasul ka kaom anu buta hurup ti kaom maranéhna sorangan, anu mangmacakeun ayat-ayat Mantenna ka maranéhna, nyucikeun (jiwa) maranéhna, ngajarkeun ka maranéhna Kitab (Al-Qur’an) jeung Hikmah (Sunnah), sanajan saméméhna, maranéhna bener-bener aya dina kasasaran anu nyata."
    },
    {
      "sura": 62,
      "verse": 3,
      "text": "(Kitu ogé) ka kaom séjénna ti maranéhna anu tacan kungsi aya hubungan jeung maranéhna. Mantenna téh Mahagagah (tur) Mahawijaksana."
    },
    {
      "sura": 62,
      "verse": 4,
      "text": "Kitu pisan kurnia Allah anu dipaparinkeun ka saha baé anu dikersakeun ku Mantenna. Allah anu kagungan kurnia anu agung."
    },
    {
      "sura": 62,
      "verse": 5,
      "text": "Paupamaan jalma-jalma anu dibéré tugas mawa Kitab Torét tuluy maranéhna henteu daék mawana (henteu ngamalkeunana) éta lir ibarat kaldé anu mamawa buku karandel. Kacida goréngna paupamaan jalma-jalma anu ngabohongkeun kana ayat-ayat Allah. Allah mah moal maparin pituduh ka jalma-jalma dolim."
    },
    {
      "sura": 62,
      "verse": 6,
      "text": "Sanggemkeun ku hidep (Muhammad), “Hé kaom Yahudi, lamun aranjeun nyangka yén aranjeun wungkul kakasih Allah téh, henteu aya deui kaom anu séjén, atuh aranjeun geura ngarep-ngarep maot lamun aranjeun jalma anu bener mah.”"
    },
    {
      "sura": 62,
      "verse": 7,
      "text": "Maranéhna moal ngarep-ngarep paéh salawasna ogé alatan (kahajatan) anu geus dipilampah ku maranéhna sorangan. Allah Mahauninga ka jalma-jalma anu dolim."
    },
    {
      "sura": 62,
      "verse": 8,
      "text": "Sanggemkeun ku hidep (Muhammad), “Sabenerna maot anu ku aranjeun disingkahan téh pasti manggihan aranjeun, tuluy aranjeun bakal dipulangkeun ka (Allah) Nu Mahauninga ka anu gaib jeung ka anu nyata. Lajeng Mantenna ngabéwarakeun ka aranjeun naon anu kungsi dipilampah ku aranjeun.”"
    },
    {
      "sura": 62,
      "verse": 9,
      "text": "Hé jalma-jalma anu iman, upama geus digero pikeun (ngadegkeun) salat dina poé Juma’ah, aranjeun geura buru-buru miéling ka Allah sarta tinggalkeun jual beuli. Anu kitu téh leuwih alus pikeun aranjeun lamun aranjeun nyaho mah."
    },
    {
      "sura": 62,
      "verse": 10,
      "text": "Upama salat (Juma`ah) geus réngsé dilakonan, breng aranjeun nyebar deui di ieu bumi jeung geura siar kurnia Allah sarta kudu loba éling ka Allah sangkan aranjeun unggul."
    },
    {
      "sura": 62,
      "verse": 11,
      "text": "Lamun nénjo dagangan atawa kaulinan, maranéhna gagancangan muru ka dinya bari ninggalkeun hidep (Muhammad) nangtung sorangan (keur hutbah). Sanggemkeun ku hidep, “Sagala anu aya mungguhing Allah éta leuwih alus tibatan kaulinan jeung barang dagangan. Allah téh pangsaé-saéna anu maparin rejeki.”"
    },
    {
      "sura": 63,
      "verse": 1,
      "text": "Waktu datang ka hidep (Muhammad), jalma-jalma munapék ngomong, “Kuring sadaya ngaku yén saenyana hidep (Muhammad) téh utusan Allah.” Allah uninga yén saenyana hidep (Muhammad) bener-bener rasul-Na. Allah nyaksian yén jalma-jalma munapék bener-bener tukang ngabohong."
    },
    {
      "sura": 63,
      "verse": 2,
      "text": "Maranéhna ngajadikeun sumpah-sumpahna minangka taméng 878) tuluy ngahalangan (batur) tina jalan Allah. Sabenerna kacida goréngna sagala anu geus dipilampah ku maranéhna."
    },
    {
      "sura": 63,
      "verse": 3,
      "text": "Anu kituna téh lantaran sabenerna maranéhna geus iman tuluy jadi kupur, mangka haténa dikonci nepi ka henteu bisa ngarti."
    },
    {
      "sura": 63,
      "verse": 4,
      "text": "Upama hidep (Muhammad) niténan maranéhna, dedeganana matak pikayungyuneun. Lamun maranéhna ngomong, hidep (kataji) ngareungeukeun omonganana. Maranéhna lir kai-kai anu ditanggeuhkeun. 879) Maranéhna nyangka yén saban omongan ditujukeun ka maranéhna. Maranéhna pisan musuh (anu sabenerna). Ku kituna, sing waspada ka maranéhna. Allah ngabinasakeun maranéhna. Kumaha pangna maranéhna bisa dipéngparkeun (tina bebeneran)?"
    },
    {
      "sura": 63,
      "verse": 5,
      "text": "Upama dicaritakeun ka maranéhna, “Geura (ariman) sangkan Rasulullah mangnedakeun pangampura pikeun aranjeun!” Maranéhna kalah miceun bengeut bari adigung."
    },
    {
      "sura": 63,
      "verse": 6,
      "text": "Sarua baé pikeun maranéhna mah, boh hidep (Muhammad) mangméntakeun pangampura boh henteu keur maranéhna, Allah moal méré hampura ka maranéhna. Saleresna Allah moal maparin pituduh ka jalma-jalma anu pasék."
    },
    {
      "sura": 63,
      "verse": 7,
      "text": "Maranéhna anu ngomong (ka urang-urang Ansor), “Ulah sidekah aranjeun ka urang-urang (Muhajirin) anu aya di sagédéngeun Rasulullah nepi ka maranéhna bubar (ninggalkeun Rasulullah).” Padahal kagungan Allah leuit-leuit anu aya di langit jeung bumi, ngan jalma-jalma munapék mah teu ngartieun."
    },
    {
      "sura": 63,
      "verse": 8,
      "text": "Maranéhna ngomong, “Sabenerna lamun urang sadaya balik deui ka Madinah (mulang sanggeus Perang Bani Mustalik), pasti jalma-jalma anu kuat bakal ngusir ka jalma-jalma anu héngkér di dinya.” Padahal kakuatan mah mung kagungan Allah, Rasul-Na, jeung jalma-jalma mu’min, ngan jalma-jalma munapék mah teu nyahoeun."
    },
    {
      "sura": 63,
      "verse": 9,
      "text": "Hé jalma-jalma anu iman, omat harta banda jeung barudak aranjeun ulah mopohokeun aranjeun tina éling ka Allah. Saha baé anu milampah kitu, maranéhna pisan jalma-jalma anu rugi."
    },
    {
      "sura": 63,
      "verse": 10,
      "text": "Geura inpakkeun sawaréh tina naon anu geus dipaparinkeun ku Kami ka aranjeun saméméh maot datang ka salah-saurang ti antara aranjeun, tuluy manéhna ngomong (kaduhung), “Nun Gusti Pangéran abdi, saupami Gusti ngawidian nunda (maotna) abdi sakedap baé, abdi tiasa sidekah heula sarta abdi bakal kalebet jalma-jalma anu soléh.”"
    },
    {
      "sura": 63,
      "verse": 11,
      "text": "Allah moal nunda (maotna) ka saurang ogé, upama waktu ajalna geus datang. Allah Mahawaspada kana naon rupa anu dipilampah ku aranjeun."
    },
    {
      "sura": 64,
      "verse": 1,
      "text": "Naon anu aya di langit jeung bumi ngamahasucikeun (tasbéh) ka Allah. Mung kagungan Mantenna sadaya karajaan tur sagala rupi pujian. Mantenna Nu Mahakawasa kana sagala urusan."
    },
    {
      "sura": 64,
      "verse": 2,
      "text": "Mantenna anu nyiptakeun aranjeun, tuluy ti antara aranjeun aya anu kupur jeung aya (ogé) anu iman. Allah Maha Ningali kana naon rupa anu dipilampah ku aranjeun."
    },
    {
      "sura": 64,
      "verse": 3,
      "text": "Mantenna anu nyiptakeun langit jeung bumi kalayan (tujuan) anu bener. Mantenna maparin rupa aranjeun sarta mapantes rupa aranjeun. Mung ka Mantenna tempat pangbalikan."
    },
    {
      "sura": 64,
      "verse": 4,
      "text": "Mantenna uninga kana naon-naon anu aya di langit jeung bumi sarta kana naon rupa anu ku aranjeun dirasiahkeun jeung diébréhkeun. Allah Mahauninga kana sagala eusining haté."
    },
    {
      "sura": 64,
      "verse": 5,
      "text": "Naha tacan tepi ka maranéh (jalma-jalma kapir) béja ngeunaan jalma-jalma kapir baheula? Maranéhna geus pada ngarasakeun balukar lalampahanana serta maranéhna meunang siksa anu kacida peurihna."
    },
    {
      "sura": 64,
      "verse": 6,
      "text": "Anu kitu téh alatan sabenerna waktu rasul-rasul sumping ka maranéhna (bari mawa) katerangan-katerangan (mujijat), maranéhna ngomong, “Naha (pantes) manusa anu méré pituduh ka kami?” Tuluy maranéhna kupur jeung ngabalieur, padahal Allah henteu butuh (ka maranéhna). Allah mah Mahasugih (tur) Mahapinuji."
    },
    {
      "sura": 64,
      "verse": 7,
      "text": "Jalma-jalma anu kupur nyangka yén maranéhna moal bakal dihudangkeun deui (tina kubur). Pék ucapkeun ku hidep (Muhammad), “Henteu kitu, demi Pangéran kuring, aranjeun pasti dihudangkeun, tuluy bakal dibéjakeun sakabéh anu geus dipilampah ku aranjeun.” Anu kitu téh gampang pikeun Allah mah."
    },
    {
      "sura": 64,
      "verse": 8,
      "text": "(Mun jiga kitu ayana), geura ariman aranjeun ka Allah jeung Rasul-Na, sarta kana cahaya (Al-Qur’an) anu geus diturunkeun ku Kami. Allah Mahawaspada kana naon anu geus dipilampah ku aranjeun."
    },
    {
      "sura": 64,
      "verse": 9,
      "text": "(Sing inget) dina poé (nalika) Allah ngumpulkeun aranjeun dina poé kumpulan (Kiamat). Éta téh poé ditembrakkeunana kasalahan-kasalahan. Saha baé anu iman ka Allah jeung milampah kahadéan, pasti Allah bakal mupus kasalahan-kasalahanana jeung ngasupkeun aranjeunna kana sawarga anu cur-cor walungan-walungan di handapeunana. Aranjeunna langgeng di dinya salawasna. Éta téh kaunggulan anu agung."
    },
    {
      "sura": 64,
      "verse": 10,
      "text": "Jalma-jalma anu ingkar jeung ngabohongkeun kana ayat-ayat Kami, nya maranéhna pisan pangeusi naraka téh. Maranéhna langgeng di dinya. Éta téh panggoréng-goréngna tempat pangbalikan."
    },
    {
      "sura": 64,
      "verse": 11,
      "text": "Henteu aya musibah anu tumiba ka (hiji jalma), anging kalayan widi Allah. Saha baé anu iman ka Allah, pasti Allah bakal maparin pituduh kana manéhna. Allah Mahauninga kana sagala urusan."
    },
    {
      "sura": 64,
      "verse": 12,
      "text": "Aranjeun kudu taat ka Allah jeung ka rasul. Lamun aranjeun ngabalieur, sabenerna kawajiban Rasul Kami mah ngan saukur nepikeun (amanat Allah) kalayan jelas."
    },
    {
      "sura": 64,
      "verse": 13,
      "text": "(Mantenna) Allah. Teu aya deui pangéran anging Mantenna. Sakuduna jalma-jalma mu’min tawekal ka Allah."
    },
    {
      "sura": 64,
      "verse": 14,
      "text": "Hé jalma-jalma anu iman, sabenerna ti antara pamajikan-pamajikan jeung barudak aranjeun aya anu jadi musuh pikeun aranjeun. 880) Ku kituna, kudu ati-ati aranjeun ka maranéhna. Lamun aranjeun ngahampura, ngama’lum, sarta ngalubarkeun (ka maranéhna), mangka saleresna Allah Maha Jembar-pangampura (tur) Mahaasih."
    },
    {
      "sura": 64,
      "verse": 15,
      "text": "Sabenerna harta banda jeung barudak aranjeun ngan mangrupa ujian (pikeun aranjeun), sedengkeun mungguhing Allah mah ganjaran anu kacida gedéna."
    },
    {
      "sura": 64,
      "verse": 16,
      "text": "Geura takwa aranjeun ka Allah sakadugana, reungeukeun, kudu ta’at, jeung inpakkeun harta anu alus pikeun diri aranjeun sorangan. Saha baé anu dijaga tina kameditan, nya aranjeunna pisan jalma-jalma anu unggul téh."
    },
    {
      "sura": 64,
      "verse": 17,
      "text": "Lamun aranjeun ngahutangkeun ka Allah ku hutang anu alus, pasti Allah bakal nikelkeun (ganjaran) pikeun aranjeun. Allah Mahasukur (tur) Mahasantun."
    },
    {
      "sura": 64,
      "verse": 18,
      "text": "Mantenna Mahauninga ka nu gaib jeung ka nu nyata. Mantenna Mahagagah (tur) Wijaksana."
    },
    {
      "sura": 65,
      "verse": 1,
      "text": "Hé Nabi, lamun seug hidep nalak pamajikan, sakuduna (dilakukeun) dina (mangsa) manéhna bisa (nyanghareupan) idahna (anu wajar). Geura itung ku hidep waktu idahna sarta kudu takwa ka Allah Pangéran hidep. Omat ulah ngusir pamajikan hidep ti imahna jeung ulah (diidinan) kaluar, iwal lantaran manéhna milampah kagoréngan anu jelas. Éta téh hukum-hukum Allah. Saha baé anu ngarempak hukum-hukum Allah, nya sabenerna manéhna geus milampah dolim ka dirina sorangan. Hidep henteu nyaho boa-boa sanggeus éta Allah ngayakeun hiji katangtuan anu anyar."
    },
    {
      "sura": 65,
      "verse": 2,
      "text": "Mangka, lamun manéhna geus ampir béak waktu idahna, pék rujuk (balik deui) baé hidep ka manéhna kalayan hadé, atawa serahkeun kalayan hadé. Pék ménta disaksian ku dua jalma anu adil ti antara aranjeun sarta laksanakeun éta panyaksén karana Allah. Tah kitu atikan anu dibikeun ka jalma anu geus nyata imanna ka Allah jeung kana Poé Ahir. Saha baé anu takwa ka Allah, pasti Mantenna maparin jalan kaluar (tina kasusah) ka anjeunna."
    },
    {
      "sura": 65,
      "verse": 3,
      "text": "Mantenna maparin rejeki ti tempat anu ku aranjeun henteu disangka-sangka. Saha baé anu tawekal ka Allah, nya Mantenna anu bakal nyumponan (kaperluan) anjeunna. Saleresna Allah ngalaksanakeun urusan (anu dikersakeuna-Na). Saleresna Allah geus midamel ukuran pikeun saban perkara."
    },
    {
      "sura": 65,
      "verse": 4,
      "text": "Istri-istri anu geus lirén tina héd (menopause) ti antara pamajikan aranjeun, lamun aranjeun mangmang (ngeunaan jangka idahna), mangka idahna téh tilu bulan baé. Pon (nya kitu deui) pamajikan-pamajikan anu teu acan héd. Sedengkeun ari pamajikan-pamajikan anu kakandungan, lubar jangka idahna téh upama geus ngalahirkeun. Saha baé anu takwa ka Allah, pasti Mantenna ngagampangkeun urusan anjeunna."
    },
    {
      "sura": 65,
      "verse": 5,
      "text": "Itu téh paréntah Allah anu diturunkeun ka aranjeun. Saha baé anu takwa ka Allah, pasti Mantenna bakal mupus kasalahan-kasalahan anjeunna sarta nikelkeun ganjaran (pahala) pikeun anjeunna."
    },
    {
      "sura": 65,
      "verse": 6,
      "text": "Geura imahan (pamajikan-pamajikan) di mana baé aranjeun ngancik nurutkeun kasanggupan aranjeun. Omat aranjeun ulah rék nyangsarakeun pamajikan nepi ka nyungkelitkeun (haté) maranéhna. Lamun maranéhna (istri-istri anu geus ditalak) keur kakandungan, aranjeun kudu ngabalanjaan (méré napakah) ka maranéhna nepi ka babaran. Tuluy lamun maranéhna mangnyusuankeun (budak) aranjeun, aranjeun kudu muruhan ka maranéhna. Prak badami di antara aranjeun (ngeunaan sagala rupa anu aya hubungan jeung budak aranjeun) kalayan hadé. Lamun aranjeun pinanggih jeung kasusah, nya istri anu lian ogé (anu daékeun) bisa nyusuan (éta budak)."
    },
    {
      "sura": 65,
      "verse": 7,
      "text": "Sakuduna pikeun jalma anu sanggup (rejekina jembar) kudu méré napakah nurutkeun kamampuanana. Sedengkeun pikeun anu heureut rejekina, sakuduna méré napakah tina rejeki anu geus dipaparinan ku Allah baé. Allah henteu meredih (ngabeuratkeun) ka saurang ogé anging sakumaha anu geus dipaparinkeun ku Mantenna ka aranjeun. Allah bakal maparin kajembaran sanggeus kasempitan."
    },
    {
      "sura": 65,
      "verse": 8,
      "text": "Pirang-pirang (pangeusi) nagri anu doraka kana paréntah Pangéranana jeung (kana paréntah) rasul-rasul-Na, Kami ngahisab maranéhna kalayan hisaban anu taliti. Kami maparin siksa ka maranéhna ku siksa anu pikasieuneun (di ahérat),"
    },
    {
      "sura": 65,
      "verse": 9,
      "text": "nepi ka maranéhna ngarasakeun balukar tina lalampahan goréng maranéhna, tur balukar tina lalampahan goréng maranéhna, nyaéta karugian anu kacida gedéna."
    },
    {
      "sura": 65,
      "verse": 10,
      "text": "Allah nyadiakeun siksa anu rongkah pikeun maranéhna, mangka kudu takwa ka Allah, hé jalma-jalma anu boga akal séhat! (Nyaéta) jalma-jalma anu iman. Sabenerna Allah geus nurunkeun pépéling ka aranjeun,"
    },
    {
      "sura": 65,
      "verse": 11,
      "text": "(ku ngutus) hiji rasul anu macakeun ayat-ayat Allah ka aranjeun jeung ngajelaskeun (rupa-rupa hukum), sangkan Mantenna ngaluarkeun jalma-jalma anu iman jeung milampah kahadéan ti anu poék (sasar) kana cahaya (pituduh). Saha baé anu iman ka Allah jeung milampah kahadéan, pasti Mantenna bakal ngasupkeun ka sawarga-sawarga anu cur-cor di handapeunana walungan-walungan. Aranjeunna langgeng ayana di éta sawarga salawasna. Saleresna Allah maparin rejeki anu hadé pikeun aranjeunna."
    },
    {
      "sura": 65,
      "verse": 12,
      "text": "Allah anu nyiptakeun tujuh lapis langit, pon kitu deui bumi. Paréntah Allah lumangsung pikeun éta kabéh, sangkan maranéh nyaho yén Allah téh Mahakawasa kana sagala urusan. Élmuna Allah bener-bener ngalimpudan kana sagala urusan."
    },
    {
      "sura": 66,
      "verse": 1,
      "text": "Hé Nabi, ku naon hidep (Muhammad) ngaharamkeun naon anu ku Allah geus dihalalkeun pikeun hidep? Hidep pamrih hayang maparin pikabungaheun haté istri-istri hidep? Allah Maha Jembar-pangampura (tur) Mahaasih."
    },
    {
      "sura": 66,
      "verse": 2,
      "text": "Sabenerna Allah geus ngawajibkeun ka hidep geusan ngalubarkeun diri tina sumpah hidep. Allah anu nangtayungan ka hidep. Mantenna Nu Mahauninga (tur) Mahawijaksana."
    },
    {
      "sura": 66,
      "verse": 3,
      "text": "Sing inget, waktu nabi nyanggemkeun hiji kajadian kalayan rerencepan ka salah sawios garwana (Hapsah). Lajeng anjeunna (Hapsah) nyarioskeun deui éta kajadian (ka Aisyah), sarta Allah nguningakeun éta kajadian ka (Nabi), teras (Nabi) ngadugikeun sawaréh éta hal (ka Hapsah) sarta nyumputkeun anu sawaréhna deui. Waktu (Nabi) nguningakeun hal éta ka (Hapsah), anjeunna tumaros, “Saha anu ngawartoskeun éta hal ka jungjunan?” Nabi ngawaler, “Anu nguningakeun hal éta ka kuring téh Allah Nu Mahauninga (tur) Mahawaspada.”"
    },
    {
      "sura": 66,
      "verse": 4,
      "text": "Upama aranjeun duaan tobat ka Allah, mangka sabenerna haté aranjeun duaan geus condong (pikeun narima bebeneran). Ngan lamun aranjeun silih bantuan pikeun milaraan Nabi, saleresna Allah anu nangtayungan, rawuh Jibril, tur jalma-jalma mu’min anu soléh. Salian ti éta para malaikat ogé bakal nulungan."
    },
    {
      "sura": 66,
      "verse": 5,
      "text": "Upama (Nabi) nalak aranjeun mah, boa-boa Pangéran bakal maparin ka anjeunna (Nabi) ku istri-istri anu leuwih aralus tinimbang aranjeun, istri-istri anu satia, ariman, satuhu, purah tobat, purah ibadah, purah puasa, anu randa, tur anu parawan."
    },
    {
      "sura": 66,
      "verse": 6,
      "text": "Hé jalma-jalma anu iman, geura jaga diri aranjeun jeung kulawarga aranjeun tina seuneu naraka, anu pisuluheunana nyaéta manusa jeung batu, juru jagana para malaikat anu galak, bengis, tur anu henteu doraka ka Allah kana sagala rupa anu diparéntahkeun ku Mantenna ka maranéhna tur migawé kana sagala anu diparéntahkeun."
    },
    {
      "sura": 66,
      "verse": 7,
      "text": "Hé jalma-jalma kapir, maranéh ulah nyieun alesan dina poé ieu. Sabenerna maranéh diwales saluyu jeung naon anu enggeus ku maranéh dipilampah."
    },
    {
      "sura": 66,
      "verse": 8,
      "text": "Hé jalma-jalma anu iman, geura tobat ka Allah kalayan tobat anu saenyana. Mugia Mantenna mupus kana kasalahan-kasalahan aranjeun jeung ngasupkeun aranjeun ka sawarga anu di handapeunana cur-cor walungan-walungan, dina poé waktu Allah henteu nguciwakeun Nabi sarta jalma-jalma anu iman sasarengan reujeung anjeunna. Cahaya aranjeunna ngempur di payuneun jeung palih tengenna bari aranjeunna nyarita, “Nun Gusti Pangéran abdi sadaya, neda disampurnakeun cahaya abdi sadaya, sareng mugi Gusti ngahapunten ka abdi sadaya. Saleresna Gusti Mahakawasa kana saniskanten perkawis.”"
    },
    {
      "sura": 66,
      "verse": 9,
      "text": "Hé Nabi, geura perangan ku hidep (Muhammad) jalma-jalma kapir jeung jalma-jalma anu munapék, jeung sing heuras hidep ka maranéhna! Tempat maranéhna téh nyaéta naraka Jahanam. Éta pisan pangbalikan anu kacida goréngna."
    },
    {
      "sura": 66,
      "verse": 10,
      "text": "Allah midamel paupamaan pikeun jalma-jalma kapir ku istrina Nuh sareng istrina Lut. Duanana aya dina pangawasaan dua hamba anu soléh ti hamba-hamba Kami. Tuluy éta dua istri pada-pada hianat ka dua salakina, ngan salaki-salakina téh henteu pisan bisa mélaan ka duanana tina (siksa) Allah. Didawuhkeun (ka duanana), “Geura arasup maranéh ka naraka bareng jeung jalma-jalma anu asup (naraka).”"
    },
    {
      "sura": 66,
      "verse": 11,
      "text": "Allah midamel paupamaan pikeun jalma-jalma anu iman ku istrina Fir’aun waktu anjeunna nyarios, “Nun Gusti Pangéran abdi, neda pangwangunkeun kanggo abdi hiji bumi mungguh Gusti di sawarga, mugi Gusti nyalametkeun abdi ti Fir’aun sareng tingkah-paripolahna, tur mugi Gusti nyalametkeun abdi ti kaom anu dolim.”"
    },
    {
      "sura": 66,
      "verse": 12,
      "text": "Sarta Maryam putri Imran anu ngajaga kahormatanana, mangka Kami niupkeun tina sawaréh roh (ciptaan) Kami, jeung anjeunna ngabenerkeun (percaya) kana kalimah-kalimah Pangéran tur kitab-kitab-Na, anjeunna kalebet jalma-jalma anu satuhu (ta’at)."
    },
    {
      "sura": 67,
      "verse": 1,
      "text": "Mahasuci (Allah) anu ngawasaan (sagala) karajaan. Mantenna Mahakawasa kana sagala perkara,"
    },
    {
      "sura": 67,
      "verse": 2,
      "text": "anu nyiptakeun maot jeung hirup pikeun nguji ka aranjeun saha ti antara aranjeun nu panghadé amalna. Mantenna téh Mahagagah (tur) Maha Jembar-pangampura,"
    },
    {
      "sura": 67,
      "verse": 3,
      "text": "nu nyiptakeun tujuh langit manglapis-lapis. Anjeun moal bakal kungsi ningal perkara anu teu saimbang saeutik ogé dina ciptaan Pangéran Nu Mahaasih. Nya tingali sakali deui, naha anjeun ningal aya perkara anu cacad?"
    },
    {
      "sura": 67,
      "verse": 4,
      "text": "Tuluy, prak tingali sakali deui (jeung) sakali deui (pikeun néangan cacad dina ciptaan Allah), tangtu titingalan anjeun téh bakal balik deui ka anjeun tanpa manggihan cacad, sarta anjeun (sorangan) aya dina kaayaan leuleus."
    },
    {
      "sura": 67,
      "verse": 5,
      "text": "Sabenerna Kami geus mapaésan langit dunya ku béntang-béntang. Kami geus ngajadikeun éta (béntang-béntang) pikeun alat pamalédog ka sétan. Kami ogé geus nyadiakeun pikeun maranéhna (sétan) siksaan naraka nu ngéntab-ngéntab."
    },
    {
      "sura": 67,
      "verse": 6,
      "text": "Jalma-jalma anu ingkar ka Pangéranana bakal meunang siksa (naraka) Jahanam. Éta téh panggoréng-goréngna tempat pangbalikan."
    },
    {
      "sura": 67,
      "verse": 7,
      "text": "Lamun seug digebruskeun ka jero (naraka), maranéhna ngadéngé sora naraka anu pikasieuneun waktu éta (naraka) ngéntab-ngéntab."
    },
    {
      "sura": 67,
      "verse": 8,
      "text": "Éta (naraka) ampir-ampiran ngajelegur bakating ku ambek. Saban-saban kumpulan (jalma-jalma kapir) dialungkeun ka jero (naraka), nu ngajaraga (éta naraka) nanya ka maranéhna, “Naha henteu kungsi aya jalma datang nu mépélingan ka maranéh (di dunya)?”"
    },
    {
      "sura": 67,
      "verse": 9,
      "text": "Maranéhna ngajawab, “Bener, saenyana jalma nu méré pépéling geus datang ka kuring saréréa, tapi dibohongkeun ku kuring saréréa. Ceuk kuring saréréa téh, ‘Allah henteu nurunkeun naon-naon.’” (Para malaikat nu ngajaga naraka nyarita), “Sabenerna maranéh téh aya dina kasasaran nu gedé.”"
    },
    {
      "sura": 67,
      "verse": 10,
      "text": "Maranéhna nyarita deui, “Upama (baréto) ngaregepkeun sarta mikiran éta (pépéling), tangtu kuring saréréa téh moal asup (golongan) nu nyicingan naraka anu ngéntab-ngéntab.”"
    },
    {
      "sura": 67,
      "verse": 11,
      "text": "Nya maranéhna téh ngaku kana dosana (waktu kahanjakal taya deui mangpaatna). Ku kituna, nya jauh (tina rahmat Allah) pikeun nu nyicingan éta naraka anu ngéntab-ngéntab."
    },
    {
      "sura": 67,
      "verse": 12,
      "text": "Sabenerna jalma-jalma nu sieun ku Pangéranana nu teu katingali ku aranjeunna, nya aranjeunna meunang pangampura jeung ganjaran nu gedé."
    },
    {
      "sura": 67,
      "verse": 13,
      "text": "Pék ngarasiahkeun caritaan aranjeun atawa pék budalkeun! Sabenerna Mantenna mah Mahauninga kana sagala eusi haté."
    },
    {
      "sura": 67,
      "verse": 14,
      "text": "Naha (pantes) Allah nu nyiptakeun téh henteu uningaeun? Apan Mantenna mah Maha Lemah-lembut (tur) Mahauninga."
    },
    {
      "sura": 67,
      "verse": 15,
      "text": "Mantenna nu ngajadikeun ieu bumi dina kaayaan tunduk pikeun aranjeun. Ku kituna, jung geura lalampahan di sagala juru éta (bumi), jeung pék dalahar sawaréh tina rejeki-Na! Nya ka Mantenna aranjeun (balik sanggeus) dihudangkeun."
    },
    {
      "sura": 67,
      "verse": 16,
      "text": "Naha aranjeun geus ngarasa aman ti (Allah) nu aya di langit, nyaéta (tina musibah) diteuleumkeunana bumi babarengan jeung aranjeun ku Mantenna waktu ujug-ujug bumi eundeur?"
    },
    {
      "sura": 67,
      "verse": 17,
      "text": "Atawa, naha aranjeun geus ngarasa aman ti (Mantenna) nu aya di langit, nyaéta (tina musibah) dikirimkeunana hujan batu ka aranjeun? Tangtu engké aranjeun bakal nyaho kumaha (akibatna ngabohongkeun kana) pangawawadi Kami."
    },
    {
      "sura": 67,
      "verse": 18,
      "text": "Sabenerna jalma-jalma anu saméméh maranéhna ogé geus ngabahongkeun (rasul-rasul-Na). Nya kacida pohara bebendu Kami!"
    },
    {
      "sura": 67,
      "verse": 19,
      "text": "Naha maranéh henteu niténan manuk-manuk anu mébérkeun jeung ngalingkupkeun jangjangna di luhureun maranéh? Teu aya anu bisa ngahalang-halangan (di awang-awang) anging Pangéran Nu Mahamurah. Sabenerna Mantenna ningali kana sagala perkara."
    },
    {
      "sura": 67,
      "verse": 20,
      "text": "Atawa, saha nu bakal jadi balad pikeun maranéh anu bisa nulungan ka maranéh salian ti (Allah) Nu Mahamurah? Jalma-jalma kapir téh ngan saukur aya dina (kayaan) katipu."
    },
    {
      "sura": 67,
      "verse": 21,
      "text": "Atawa, saha anu bisa méré rejeki ka maranéh upama seug Mantenna nahan kana rejeki-Na? Malah maranéh téh kalah ka aya dina kasombongan jeung ngajauhkeun diri (tina kahadéan)."
    },
    {
      "sura": 67,
      "verse": 22,
      "text": "Naha jalma anu leumpangna ngangsrod ku beungeutna (tungkul) nu leuwih meunang pituduh téh atawa jalma anu leumpangna ngagandeuang dina jalan anu lempeng?"
    },
    {
      "sura": 67,
      "verse": 23,
      "text": "Pék caritakeun, “Nya Mantenna pisan nu nyiptakeun aranjeun sarta ngajadikeun pangdéngé jeung panénjo jeung haté sanubari pikeun aranjeun, (tapi) saeutik pisan aranjeun sukuran téh.”"
    },
    {
      "sura": 67,
      "verse": 24,
      "text": "Pék caritakeun, “Nya Mantenna nu geus ngajadikeun aranjeun boga katurunan di bumi, sarta ngan ka Mantenna aranjeun bakal dikumpulkeun.”"
    },
    {
      "sura": 67,
      "verse": 25,
      "text": "Maranéhna nyarita, “Iraha (tumibana) éta ancaman téh lamun bener mah aranjeun téh jalma-jalma anu bener?”"
    },
    {
      "sura": 67,
      "verse": 26,
      "text": "Pok caritakeun ku hidep (Muhammad), “Sabenerna pangaweruh (ngeunaan Poé Kiamat) téh ngan aya di Allah. Kuring mah (ngan saukur) méré pépéling nu jelas."
    },
    {
      "sura": 67,
      "verse": 27,
      "text": "Nya waktu maranéhna nénjo kana siksa (dina Poé Kiamat) geus deukeut, bengeut-bengeut jalma kapir jadi rumek. Dicaritakeun ka maranéhna, “Ieu téh (siksa) nu baréto dipénta ku maranéh.”"
    },
    {
      "sura": 67,
      "verse": 28,
      "text": "Pék caritakeun ku hidep (Muhammad), “Naha aranjeun nyaho upama Allah ngamaotkeun kuring jeung jalma-jalma anu tarumut ka kuring, atawa maparin rahmat ka kuring saréréa, (kalayan manjangkeun umur kuring saréréa), terus saha nu bisa nangtayungan jalma-jalma kapir tina siksa anu peurih?"
    },
    {
      "sura": 67,
      "verse": 29,
      "text": "Pék caritakeun ku hidep (Muhammad), “Nya Mantenna Nu Mahamurah. Kuring saréréa iman ka Mantenna jeung kuring saréréa tawekal. Nya maranéh bakal nyaho saha anu aya dina kasasaran nu nyata."
    },
    {
      "sura": 67,
      "verse": 30,
      "text": "Pék caritakeun ku hidep (Muhammad), “Terangkeun ka kuring upama sumber cai maranéh jadi garing. Na saha nu bakal méré cai nu ngocor?”"
    },
    {
      "sura": 68,
      "verse": 1,
      "text": "Nun! Demi péna jeung sakabéh anu ditulis ku aranjeun."
    },
    {
      "sura": 68,
      "verse": 2,
      "text": "Berkat kurnia ti Pangéran, hidep (Muhammad) téh lain jalma gélo."
    },
    {
      "sura": 68,
      "verse": 3,
      "text": "Sabenerna hidep téh pasti meunang pahala nu badag anu taya kendatna."
    },
    {
      "sura": 68,
      "verse": 4,
      "text": "Sabenerna hidep téh ngabogaan budi-pangarti anu luhung."
    },
    {
      "sura": 68,
      "verse": 5,
      "text": "Engké hidep bakal ningali jeung maranéhna (jalma-jalma kapir) ogé bakal nénjo,"
    },
    {
      "sura": 68,
      "verse": 6,
      "text": "saha ti antara maranéh nu gélo?"
    },
    {
      "sura": 68,
      "verse": 7,
      "text": "Sabenerna Pangéran hidep téh langkung uninga ka saha nu sasar tina jalan-Na. Mantenna ogé langkung uninga ka jalma-jalma anu meunang pituduh."
    },
    {
      "sura": 68,
      "verse": 8,
      "text": "Ku kituna, hidep ulah nurut ka jalma-jalma anu ngabahongkeun agama."
    },
    {
      "sura": 68,
      "verse": 9,
      "text": "Maranéhna miharep upama hidep ngabogaan sikep leuleus jeujeur. Nya maranéhna leuleus jeujeur (ogé)."
    },
    {
      "sura": 68,
      "verse": 10,
      "text": "Hidep ulah nurut ka saban jalma anu tukang sumpah, tukang ngahina,"
    },
    {
      "sura": 68,
      "verse": 11,
      "text": "tukang nyawad anu ka ditu ka dieu nyebarkeun pitnah,"
    },
    {
      "sura": 68,
      "verse": 12,
      "text": "anu ngahalang-ngahalang kana sagala kahadéan, anu ngaliwatan wates, anu loba dosa,"
    },
    {
      "sura": 68,
      "verse": 13,
      "text": "(jeung) anu ngabogaan tabiat heuras, jaba ti éta ogé ténar kagorénganana,"
    },
    {
      "sura": 68,
      "verse": 14,
      "text": "pédah manéhna téh loba harta jeung loba anak. 881)"
    },
    {
      "sura": 68,
      "verse": 15,
      "text": "Upama ayat-ayat Kami dibacakeun ka manéhna, pokna téh, “(Ieu téh nyaéta) dongéng-dongéng jalma baheula."
    },
    {
      "sura": 68,
      "verse": 16,
      "text": "Engké manéhna bakal dibéré tanda ku Kami dina tulalén(na). 882)"
    },
    {
      "sura": 68,
      "verse": 17,
      "text": "Sabenerna Kami geus maparin cocoba ka maranéhna (jalma-jalma musrik Mekah) saperti Kami maparin cocoba ka anu boga kebon waktu maranéhna sumpah yén maranéhna téh bakal mupu (hasil)na dina pasusubuh,"
    },
    {
      "sura": 68,
      "verse": 18,
      "text": "tapi maranéhna henteu ngaiwalkeun (kalayan ucapan “insya Allah”)."
    },
    {
      "sura": 68,
      "verse": 19,
      "text": "Terus éta kebon téh dirarud ku balai (nu datang) ti Pangéran waktu maranéhna keur saré."
    },
    {
      "sura": 68,
      "verse": 20,
      "text": "Nya jadi wéh éta kebon téh saperti peuting anu poék pisan. 883)"
    },
    {
      "sura": 68,
      "verse": 21,
      "text": "Terus dina waktu subuh-subuh maranéhna silih geroan,"
    },
    {
      "sura": 68,
      "verse": 22,
      "text": "“Jung geura arindit isuk-isuk ka kebon upama maranéh dék mupu hasilna mah.”"
    },
    {
      "sura": 68,
      "verse": 23,
      "text": "Nya maranéhna indit bari tingharéwos,"
    },
    {
      "sura": 68,
      "verse": 24,
      "text": "“Dina ieu poé ulah nepi aya jalma miskin asup ka kebon maranéh.”"
    },
    {
      "sura": 68,
      "verse": 25,
      "text": "Jung baé maranéhna indit dina isuk-isuk kalayan niat ngahalangan (jalma-jalma miskin), padahal maranéhna téh sanggup (nulunganana)."
    },
    {
      "sura": 68,
      "verse": 26,
      "text": "Nya waktu nénjo kebonna, pok maranéhna ngomong kieu, “Sabenerna urang saréréa téh jalma-jalma anu sasar."
    },
    {
      "sura": 68,
      "verse": 27,
      "text": "Malah urang saréréa teu meunang nanaon.”"
    },
    {
      "sura": 68,
      "verse": 28,
      "text": "Pok jalma anu pangbijakna ti antara maranéhna ngomong, “Naha lain kuring geus nyarita ka maranéh, ‘Pék geura tarasbéh (ka Pangéran maranéh)’.” 884)"
    },
    {
      "sura": 68,
      "verse": 29,
      "text": "Pok maranéhna ngomong, “Mahasuci Pangéran abdi sadaya! Sabenerna abdi sadaya téh jalma-jalma anu dolim.”"
    },
    {
      "sura": 68,
      "verse": 30,
      "text": "Tuluy maranéhna silih singhareupan jeung silih nyawad."
    },
    {
      "sura": 68,
      "verse": 31,
      "text": "Maranéhna ngucap, “Cilaka urang saréréa! Saenyana urang saréréa téh jalma-jalma anu ngarempak wates."
    },
    {
      "sura": 68,
      "verse": 32,
      "text": "Mugi-mugi baé Gusti maparin gentosna ka abdi sadaya (kebon) nu langkung saé tibatan nu ieu. Sayaktosna abdi sadaya miharep pangampura ti Pangéran abdi sadaya.”"
    },
    {
      "sura": 68,
      "verse": 33,
      "text": "Nya jiga kitu siksa (di dunnya) téh. Sabenerna siksa ahérat mah leuwih gedé lamun maranéhna nyahoeun mah. 885)"
    },
    {
      "sura": 68,
      "verse": 34,
      "text": "Sabenerna pikeun jalma-jalma anu takwa (disadiakeun) sawarga nu pinuh ku kani’matan ti Pangéranana."
    },
    {
      "sura": 68,
      "verse": 35,
      "text": "Naha pantes Kami nganggap jalma-jalma Islam (anu tunduk ka Allah) jiga jalma-jalma anu doraka (jalma kapir)? 886)"
    },
    {
      "sura": 68,
      "verse": 36,
      "text": "Ku naon maranéh (migawé kitu)? Kumaha (carana) maranéh nangtukeun kaputusan téh?"
    },
    {
      "sura": 68,
      "verse": 37,
      "text": "Atawa naha maranéh boga kitab (nu diturunkeun Allah) anu ku maranéh diteuleuman?"
    },
    {
      "sura": 68,
      "verse": 38,
      "text": "Sabenerna di jerona maranéh bisa milih naon baé anu dipikarep."
    },
    {
      "sura": 68,
      "verse": 39,
      "text": "Atawa, naha maranéh meunang (jangji-jangji nu paheut kalayan) sumpah ti Kami, nu tetep tumerap nepi ka Poé Kiamat, (yakni) yén maranéh bisa nangtukeun kaputusan (sakarep maranéh)?"
    },
    {
      "sura": 68,
      "verse": 40,
      "text": "Tanyakeun ka maranéhna (kaom musrikin), “Saha ti antara maranéh anu tanggung jawab dina éta (kaputusan anu ditangtukeun téh)?”"
    },
    {
      "sura": 68,
      "verse": 41,
      "text": "Atawa, naha maranéhna miboga sarékat-sarékat? Nya upama kitu mah pék atuh maranéhna geura ngadatangkeun éta sarékat-sarékat lamun bener mah maranéhna téh jalma-jalma bener."
    },
    {
      "sura": 68,
      "verse": 42,
      "text": "(Sing inget) kana poéan (waktu) bitis disingsatkeun (nyaéta dina Poé Kiamat) 887) tur maranéhna dititah supaya sujud, tapi maranéhna teu sanggup. 888)"
    },
    {
      "sura": 68,
      "verse": 43,
      "text": "Panénjo maranéhna tungkul ka handap tur pinuh ku kahinaan. Padahal baréto (di dunya) maranéhna téh kungsi diajak pikeun sujud dina waktu maranéhna cageur (tapi maranéhna embung ngalakonan)."
    },
    {
      "sura": 68,
      "verse": 44,
      "text": "Mangka, serahkeun baé ka Kami (urusanana) jeung (urusan) jalma-jalma nu ngabohongkeun kana ieu pidawuh (Al-Qur’an). Engké Kami bakal ngantep maranéhna satahap-satahap (ngajugjug kana kabinasaan) ti arah nu teu dipikanyaho ku maranéhna."
    },
    {
      "sura": 68,
      "verse": 45,
      "text": "Kami méré témpo waktu ka maranéhna. Sabenerna rencaana Kami téh geus paheut."
    },
    {
      "sura": 68,
      "verse": 46,
      "text": "Atawa, naha hidep (Muhammad) ménta buruh ka maranéhna nepi ka maranéhna dibeungbeuratan ku hutang?"
    },
    {
      "sura": 68,
      "verse": 47,
      "text": "Atawa, naha maranéh nyaho anu gaib terus maranéhna nuliskeunana?"
    },
    {
      "sura": 68,
      "verse": 48,
      "text": "Nya sing sabar baé hidep (Muhammad) nyanghareupan katangtuan Pangéran hidep. Kadé ulah jiga jalma anu aya dina jero (beuteng) lauk (Yunus) waktu anjeunna ngadoa kalayan haté anu sedih."
    },
    {
      "sura": 68,
      "verse": 49,
      "text": "Lamun seug anjeunna teu disusul ku ni’mat ti Pangéranana, tangtu anjeunna dipéngparkeun dina taneuh garing dina kaayaan hina."
    },
    {
      "sura": 68,
      "verse": 50,
      "text": "Tuluy Pangéran milih anjeunna jeung ngajadikeunana kaasup jalma anu soléh."
    },
    {
      "sura": 68,
      "verse": 51,
      "text": "Sabenerna jalma-jalma anu ingkar téh ampir-ampir ngogélastkeun hidep ku paningali mata manéhna waktu maranéhna ngadéngé Al-Qur’an jeung ngucap, “Sabenerna hidep (Muhammad) téh bener-bener jalma gélo. 889)"
    },
    {
      "sura": 68,
      "verse": 52,
      "text": "Padahal Al-Qur’an téh taya lian anging panggeuing pikeun sakumna alam."
    },
    {
      "sura": 69,
      "verse": 1,
      "text": "Al-Ḥāqqah (Poé Kiamat anu pasti datangna). 890)"
    },
    {
      "sura": 69,
      "verse": 2,
      "text": "Naon ari Al-Ḥāqqah téh?"
    },
    {
      "sura": 69,
      "verse": 3,
      "text": "Naha anjeun nyaho naon ari Al-Ḥāqqah téh?"
    },
    {
      "sura": 69,
      "verse": 4,
      "text": "Kaom Samud jeung Kaom ‘Ad geus ngabohongkeun kana Poé Kiamat. 891)"
    },
    {
      "sura": 69,
      "verse": 5,
      "text": "Anapon kaom Samud, maranéhna geus dibinasakeun ku sora nu tarik pisan. 892)"
    },
    {
      "sura": 69,
      "verse": 6,
      "text": "Sedengkeun kaom ‘Ad, maranéhna geus dibinasakeun ku angin topan nu tiis pisan."
    },
    {
      "sura": 69,
      "verse": 7,
      "text": "Allah nibankeun angin ka maranéhna salila tujuh peuting dalapan poé terus-terusan. Nya anjeun nénjo kaom ‘Ad dina éta waktu paraéh tinggarolépak jiga catang korma nu geus bobo (lapuk)."
    },
    {
      "sura": 69,
      "verse": 8,
      "text": "Naha anjeun nénjo sajalma baé nu nyésa ti antara maranéhna? 893)"
    },
    {
      "sura": 69,
      "verse": 9,
      "text": "Kitu deui, Fir’aun jeung jalma-jalma anu saméméhna, sarta (pangeusi) nagri anu dijungkir-balikkeun datang kalayan mawa kasalahan nu pohara gedéna. 894)"
    },
    {
      "sura": 69,
      "verse": 10,
      "text": "Maranéhna wangkelang ka utusan Pangéranana, tuluy Mantenna nyiksa ka maranéhna ku siksaan anu kacida tarikna."
    },
    {
      "sura": 69,
      "verse": 11,
      "text": "Sabenerna waktu cai naék (nepi ka gunung), Kami mawa (karuhun) maranéh (Nuh) 895) ka jero parahu"
    },
    {
      "sura": 69,
      "verse": 12,
      "text": "sangkan Kami ngajadikeun (éta kajadian) téh minangka panggeuing pikeun maranéh jeung sangkan diregepkeun ku ceuli anu daék ngadéngé."
    },
    {
      "sura": 69,
      "verse": 13,
      "text": "Upama sangkakala ditiup sakali tiupan 896)"
    },
    {
      "sura": 69,
      "verse": 14,
      "text": "jeung bumi jeung gunung-gunung diangkat tuluy diadukeun duanana kalayan sakaligus."
    },
    {
      "sura": 69,
      "verse": 15,
      "text": "Dina éta poé nya kajadian Poé Kiamat téh."
    },
    {
      "sura": 69,
      "verse": 16,
      "text": "Langit ogé barejad sabab dina éta poé langit téh jadi uduh."
    },
    {
      "sura": 69,
      "verse": 17,
      "text": "Para malaikat aya di tiap juru langit. Dina éta poé dalapan malaikat nyuhun arasy (singgasana) Pangéran hidep di luhureun (sirah)na."
    },
    {
      "sura": 69,
      "verse": 18,
      "text": "Dina éta poé maranéh bakal dihadepkeun (ka Pangéran maranéh). Teu aya hiji perkara ogé ti maranéh anu buni (pikeun Allah mah)."
    },
    {
      "sura": 69,
      "verse": 19,
      "text": "Anapon jalma anu catetan amalna 897) dibikeun dina leungeun anu katuhuna, nya manéhna nyarita (ka jalma-jalma anu aya di sabudeureunana), “Pék carokot (jeung) baraca ieu catetan amal kuring."
    },
    {
      "sura": 69,
      "verse": 20,
      "text": "Sabenerna da kuring mah yakin yén (hiji mangsa) kuring bakal narima balitungan amal ti diri kuring.”"
    },
    {
      "sura": 69,
      "verse": 21,
      "text": "Ku kituna, anjeunna aya dina kahirupan nu dipirido"
    },
    {
      "sura": 69,
      "verse": 22,
      "text": "di jero sawarga nu luhur,"
    },
    {
      "sura": 69,
      "verse": 23,
      "text": "buah-buhan dideukeutkeun,"
    },
    {
      "sura": 69,
      "verse": 24,
      "text": "(tuluy ka aranjeunna diucapkeun), “Pék dalahar jeung ngarinum kalayan nikmat (tur) bungah ku lantaran amal nu geus ditataharkeun ku aranjeun dina mangsa-mangsa nu geus kaliwat!”"
    },
    {
      "sura": 69,
      "verse": 25,
      "text": "Anapon jalma anu catetan amalna dibikeun ti leungeun anu kéncaeunana, nya manéhna nyarita, “Duh mun seug (ieu) catetan amal téh henteu dibikeun ka kuring,"
    },
    {
      "sura": 69,
      "verse": 26,
      "text": "jeung kuring henteu nyaho kumaha balitungan kuring."
    },
    {
      "sura": 69,
      "verse": 27,
      "text": "Duh mun seug (maot) téh pamungkas pikeun sagala perkara."
    },
    {
      "sura": 69,
      "verse": 28,
      "text": "Harta kuring kalintang teu guna pikeun kuring."
    },
    {
      "sura": 69,
      "verse": 29,
      "text": "Kakawasaan geus leungit ti kuring.”"
    },
    {
      "sura": 69,
      "verse": 30,
      "text": "(Allah ngadawuh), “Geura téwak manéhna téh tuluy borogodkeun lengeunna kana beuheungna,"
    },
    {
      "sura": 69,
      "verse": 31,
      "text": "uluy gebruskeun manéhna ka jero (seuneu) naraka anu ngéntab-ngéntab,"
    },
    {
      "sura": 69,
      "verse": 32,
      "text": "tuluy beulit manéhna ku ranté anu panjangna tujuh puluh hasta!”"
    },
    {
      "sura": 69,
      "verse": 33,
      "text": "Sabenerna manéhna téh jalma nu teu iman ka Allah Nu Mahaagung."
    },
    {
      "sura": 69,
      "verse": 34,
      "text": "Manéhna ogé tara ngadorong (batur) pikeun méré dahar ka jalma miskin."
    },
    {
      "sura": 69,
      "verse": 35,
      "text": "Ku kituna, dina ieu poé teu aya sajalma ogé sobat keur manéhna."
    },
    {
      "sura": 69,
      "verse": 36,
      "text": "Teu aya dahareun (keur manéhna) salian ti getih campur nanah."
    },
    {
      "sura": 69,
      "verse": 37,
      "text": "Teu aya nu ngadaharna salian jalma-jalma anu darosa."
    },
    {
      "sura": 69,
      "verse": 38,
      "text": "Nya Kami sumpah demi naon anu katénjo ku hidep"
    },
    {
      "sura": 69,
      "verse": 39,
      "text": "jeung demi naon anu teu katénjo ku hidep."
    },
    {
      "sura": 69,
      "verse": 40,
      "text": "Sabenerna ieu (Al-Qur’an) téh bener-bener wahyu (nu diturunkeun ka) Rasul nu mulya"
    },
    {
      "sura": 69,
      "verse": 41,
      "text": "Ieu (Al-Qur’an) téh lain omongan tukang sair. Saeutik pisan maranéh iman (kana éta Al-Qur’an)."
    },
    {
      "sura": 69,
      "verse": 42,
      "text": "Ieu (Al-Qur’an) téh lain omongan tukang tenung. Saeutik pisan maranéh nyokot atikan (tina éta Al-Qur’an)."
    },
    {
      "sura": 69,
      "verse": 43,
      "text": "Ieu (Al-Qur’an) téh nyaéta wahyu nu diturunkeun ti Pangéran nu murbéng sakumna alam."
    },
    {
      "sura": 69,
      "verse": 44,
      "text": "Upama anjeunna (Muhammad) ngaya-aya sawaréh baé tina éta pidawuh kalayan (asma) Kami,"
    },
    {
      "sura": 69,
      "verse": 45,
      "text": "tangtu Kami bakal nyiksa anjeunna ku siksaan anu kuat, 898)"
    },
    {
      "sura": 69,
      "verse": 46,
      "text": "tuluy tangtu Kami megatkeun urat jantungna."
    },
    {
      "sura": 69,
      "verse": 47,
      "text": "Nya moal aya saurang ogé ti antara maranéh nu bisa ngahalangan (Kami pikeun nyiksana)."
    },
    {
      "sura": 69,
      "verse": 48,
      "text": "Sabenerna Al-Qur’an téh panggeuing pikeun jalma-jalma anu takwa."
    },
    {
      "sura": 69,
      "verse": 49,
      "text": "Sabenerna Kami uninga yén di antara maranéh téh aya jalma-jalma anu ngabohongkeun."
    },
    {
      "sura": 69,
      "verse": 50,
      "text": "Sabenerna ieu (Al-Qur’an) téh bakal nimbulkeun pikaduhungeun pikeun jalma-jalma kapir (di ahérat)."
    },
    {
      "sura": 69,
      "verse": 51,
      "text": "Sabenerna ieu (Al-Qur’an) téh bebeneran anu ngayakinkeun."
    },
    {
      "sura": 69,
      "verse": 52,
      "text": "Ku kituna, pék geura tarasbéh kalayan (nyebat) asma Pangéran hidep Nu Mahaagung."
    },
    {
      "sura": 70,
      "verse": 1,
      "text": "Hiji jalma (kalayan nada ngahinakeun) ménta (didatangkeun) siksaan anu pasti bakal kajadian"
    },
    {
      "sura": 70,
      "verse": 2,
      "text": "ka jalma-jalma kapir. Moal aya hiji jalma ogé anu bisa nolak"
    },
    {
      "sura": 70,
      "verse": 3,
      "text": "(siksa) ti Allah anu kagungan tempat-tempat (pikeun) naék."
    },
    {
      "sura": 70,
      "verse": 4,
      "text": "Para malaikat jeung Jibril naék (ngadeuheus) ka Pangéran dina mangsa sapoé anu kadarna lima puluh rébu taun. 899)"
    },
    {
      "sura": 70,
      "verse": 5,
      "text": "Ku kituna, sing sabar hidep (Muhammad) ku kasabaran nu hadé."
    },
    {
      "sura": 70,
      "verse": 6,
      "text": "Sabenerna maranéhna nganggap éta (siksa) téh jauh (mustahil kajadian),"
    },
    {
      "sura": 70,
      "verse": 7,
      "text": "sedengkeun Kami mah nganggap deukeut (pasti kajadian)."
    },
    {
      "sura": 70,
      "verse": 8,
      "text": "(Éta siksa datang) dina poéan (waktu) langit jadi lir ibarat cairan pérak,"
    },
    {
      "sura": 70,
      "verse": 9,
      "text": "gunung-gunung kawas bulu (nu haliber),"
    },
    {
      "sura": 70,
      "verse": 10,
      "text": "jeung henteu aya saurang sobat dalit ogé anu patanya jeung sobatna,"
    },
    {
      "sura": 70,
      "verse": 11,
      "text": "(padahal) maranéhna téh silih ténjo. Dina éta poé jalma nu doraka miharep lamun seug manéhna bisa nebus (dirina) tina siksa ku anak-anakna,"
    },
    {
      "sura": 70,
      "verse": 12,
      "text": "ku pamajikanana, ku dulurna,"
    },
    {
      "sura": 70,
      "verse": 13,
      "text": "ku kulawargana nu nangtayungan manéhna (di dunya),"
    },
    {
      "sura": 70,
      "verse": 14,
      "text": "jeung ku jalma-jalma di bumi sakabéhna, tuluy miharep éta (tebusan) téh bisa nyalametkeun dirina."
    },
    {
      "sura": 70,
      "verse": 15,
      "text": "Sama sakali moal! Sabenerna naraka téh seuneu nu ngéntab-ngéntab,"
    },
    {
      "sura": 70,
      "verse": 16,
      "text": "anu molotokkeun kulit sirah,"
    },
    {
      "sura": 70,
      "verse": 17,
      "text": "anu cumeluk ka jalma anu nukangan jeung anu ngabalieur (tina agama)"
    },
    {
      "sura": 70,
      "verse": 18,
      "text": "sarta jalma anu ngumpulkeun (harta banda) tuluy nimbun. 900)"
    },
    {
      "sura": 70,
      "verse": 19,
      "text": "Sabenerna manusa téh diciptakeun kalayan sipat resep rumahuh."
    },
    {
      "sura": 70,
      "verse": 20,
      "text": "Upama seug ditibanan kasusah, manéhna rumahuh."
    },
    {
      "sura": 70,
      "verse": 21,
      "text": "Upama meunang kahadéan (harta), manéhna jadi pedit,"
    },
    {
      "sura": 70,
      "verse": 22,
      "text": "kajaba jalma-jalma anu ngadegkeun salat."
    },
    {
      "sura": 70,
      "verse": 23,
      "text": "Aranjeunna tetep satia ngalanggengkeun salatna,"
    },
    {
      "sura": 70,
      "verse": 24,
      "text": "anu dina harta bandana aya bagian anu tangtu"
    },
    {
      "sura": 70,
      "verse": 25,
      "text": "pikeun jalma (miskin) anu ménta-ménta jeung anu teu ménta-ménta,"
    },
    {
      "sura": 70,
      "verse": 26,
      "text": "anu ngabalenerkeun kana poé wawales,"
    },
    {
      "sura": 70,
      "verse": 27,
      "text": "jeung anu sieun ku siksa Pangéranana."
    },
    {
      "sura": 70,
      "verse": 28,
      "text": "Sabenerna moal aya hiji jalma nu ngarasa aman (tina) siksa Pangéranana."
    },
    {
      "sura": 70,
      "verse": 29,
      "text": "(Kaasup jalma anu salamet tina siksa téh nyaéta) jalma-jalma anu ngajaga kahormatanana,"
    },
    {
      "sura": 70,
      "verse": 30,
      "text": "kajaba ka pamajikanana atawa ka budak-beulianana anu dipimilik, 901) nya aranjeunna henteu dicawad."
    },
    {
      "sura": 70,
      "verse": 31,
      "text": "Ku kituna, saha baé anu néangan (kasenangan sahwat) di luar ieu (saperti jinah, homosek, jeung lesbian), nya maranéhna téh jalma-jalma anu ngaliwatan wates."
    },
    {
      "sura": 70,
      "verse": 32,
      "text": "(Kaasup jalma anu salamet tina siksa téh nyaéta) jalma-jalma anu ngajaga amanat-amanat jeung jangjina,"
    },
    {
      "sura": 70,
      "verse": 33,
      "text": "anu mikeun panyaksén-panyaksénana,"
    },
    {
      "sura": 70,
      "verse": 34,
      "text": "jeung jalma-jalma anu ngajaga salatna."
    },
    {
      "sura": 70,
      "verse": 35,
      "text": "Aranjeunna téh dimulayakeun di jero sawarga."
    },
    {
      "sura": 70,
      "verse": 36,
      "text": "Naha jalma-jalma kapir téh bet datang rurusahan ka hidep (Muhammad)"
    },
    {
      "sura": 70,
      "verse": 37,
      "text": "ti katuhu jeung ti kénca kalayan sagolongan-sagolongan. 902)"
    },
    {
      "sura": 70,
      "verse": 38,
      "text": "Naha saban jalma ti maranéhna (jalma-jalma kapir) téh hayang diabuskeun ka sawarga nu pinuh ku kani’matan?"
    },
    {
      "sura": 70,
      "verse": 39,
      "text": "Teu mungkin! Sabenerna Kami nyiptakeun maranéhna téh tina naon anu dipikanyaho ku maranéhna (cai mani), 903)"
    },
    {
      "sura": 70,
      "verse": 40,
      "text": "Nya Kami sumpah demi Pangérana anu ngatur tempat-tempat medal jeung surup (panonpoé, bulan, jeung béntang). Sabenerna Kami téh Mahakawasa"
    },
    {
      "sura": 70,
      "verse": 41,
      "text": "pikeun ngaganti (maranéhna) ku kaom nu leuwih hadé tibatan maranéhna, jeung Kami moal bisa diéléhkeun."
    },
    {
      "sura": 70,
      "verse": 42,
      "text": "Ku kituna, keun baé antep maranéhna sina tilelep dina kajongjonan (kasasaran) nepi ka maranéhna manggihan poé anu diancamkeun ka maranéhna,"
    },
    {
      "sura": 70,
      "verse": 43,
      "text": "(nyaéta) poéan waktu maranéhna kaluar tina ti kuburan kalayan gancang kawas rék indit ngajugjug berhala-berhala (sawaktu di dunya)."
    },
    {
      "sura": 70,
      "verse": 44,
      "text": "Panénjo maranéhna tarungkul ka handap pinuh ku kahinaan. Éta téh poé nu diancamkeun ka maranéhna."
    },
    {
      "sura": 71,
      "verse": 1,
      "text": "Sabenerna Kami geus ngutus Nuh ka kaomna (kalayan paréntah), “Prak geura béré pépéling kaom hidep saméméh tumiba ka maranéhna siksa nu peurih!”"
    },
    {
      "sura": 71,
      "verse": 2,
      "text": "Anjeunna (Nuh) nyarios, “Yeuh kaom kuring, sabenerna kuring téh méré pépéling anu jelas pikeun aranjeun,"
    },
    {
      "sura": 71,
      "verse": 3,
      "text": "(nyaéta) geura aribadah jeung tarakwa ka Allah sarta taat ka kuring,"
    },
    {
      "sura": 71,
      "verse": 4,
      "text": "tangtu Mantenna bakal ngahampura kana sawaréh dosa-dosa aranjeun jeung neguhkeun aranjeun (ku cara dipanjangkeun umur) nepi kana waktu anu pinasti. Sabenerna katangtuan Allah mah upama geus tumiba moal bisa dipundurkeun, upama aranjeun nyaho mah.”"
    },
    {
      "sura": 71,
      "verse": 5,
      "text": "Mantenna (Nuh) nyarita, “Nun Gusti, sayaktosna abdi parantos nguar ngajak ka kaom abdi siang sareng wengi,"
    },
    {
      "sura": 71,
      "verse": 6,
      "text": "nanging pangajak abdi téh henteu nambihan (kaimanan) maranéhna, malah maranéhna lumpat (tina kahadéan)."
    },
    {
      "sura": 71,
      "verse": 7,
      "text": "Sayaktosna abdi tiap nguar-ngajak ka maranéhna (pikeun ariman) supados Gusti ngahapunten ka maranéhna, maranéhna nyocokkan ceulina ku ramona tur ngabulenkeun pakéanana (kana beungeutna). Maranéhna tetep baé (ingkar) tur nyombongkeun diri."
    },
    {
      "sura": 71,
      "verse": 8,
      "text": "Sayaktosna abdi nguar-ngajak maranéhna satarikna kalayan cara anu perténgtang. 904)"
    },
    {
      "sura": 71,
      "verse": 9,
      "text": "Salajengna abdi nguar-ngajak ka maranéhna kalayan terang-terangan sareng kalayan rerencepan. 905)"
    },
    {
      "sura": 71,
      "verse": 10,
      "text": "Nya abdi nyarios (ka maranéhna), ‘Geura ménta pangampura ka Pangéran aranjeun. Sabenerna Mantenna téh Maha Jembar-pangampura.’"
    },
    {
      "sura": 71,
      "verse": 11,
      "text": "(Lamun aranjeun ménta pangampura,) tangtu Mantenna bakal nurunkeun hujan nu ngagebrét ti langit ka aranjeun,"
    },
    {
      "sura": 71,
      "verse": 12,
      "text": "ngalobakeun harta banda jeung anak-anak aranjeun, nyawiskeun kebon-kebon pikeun aranjeun, jeung nyawiskeun walungan-walungan keur aranjeun.”"
    },
    {
      "sura": 71,
      "verse": 13,
      "text": "Naha geuning maranéh teu sieun ku kaagungan Allah?"
    },
    {
      "sura": 71,
      "verse": 14,
      "text": "Sabenerna Mantenna geus nyiptakeun maranéh dina sababaraha tingkatan (kajadian). 906)"
    },
    {
      "sura": 71,
      "verse": 15,
      "text": "Naha maranéh henteu mikiran kumaha Allah nyiptakeun langit tujuh lapis?"
    },
    {
      "sura": 71,
      "verse": 16,
      "text": "Di ditu Mantenna nyiptakeun nu cahayaan sarta ngajadikeun panonpoé-panonpoé minangka lampuna (anu harurung)?"
    },
    {
      "sura": 71,
      "verse": 17,
      "text": "Allah nuwuhkeun maranéh tina taneuh kalayan tumuwuh (anu saeutik-saeutik)."
    },
    {
      "sura": 71,
      "verse": 18,
      "text": "Tuluy Mantenna bakal mulangkeun maranéh ka jero (taneuh) sarta ngaluarkeun maranéh (dina Poé Kiamat) kalayan pasti."
    },
    {
      "sura": 71,
      "verse": 19,
      "text": "Allah ngajadikeun bumi pikeun maranéh minangka amparan"
    },
    {
      "sura": 71,
      "verse": 20,
      "text": "supaya maranéh bisa lumampah di dinya dina jalan anu laluasa."
    },
    {
      "sura": 71,
      "verse": 21,
      "text": "Nuh nyarios, “Nun Gusti Pangéran abdi sadaya, sayaktosna maranéhna parantos doraka ka abdi sareng ngingilu ka jalma anu harta-jeung anak-anakna ngan saukur nambihan karugian pikeun dirina."
    },
    {
      "sura": 71,
      "verse": 22,
      "text": "Maranéhna ngalakukeun tipu daya anu kalintang ageungna."
    },
    {
      "sura": 71,
      "verse": 23,
      "text": "Maranéhna nyarita, ‘Ulah sakal-kali maranéh ninggalkeun (sesembahan) pangéran-pangéran maranéh sarta ulah sakal-kali ninggalkeun (nyembah) Wadd, Suwa, Yagus, Ya’uk jeung Nasr.’. 907)"
    },
    {
      "sura": 71,
      "verse": 24,
      "text": "Sayaktosna maranéhna parantos nyasarkeun jalma nu loba pisan. Pamugi Gusti henteu nambihan pikeun jalma anu dolim téh kajaba ti kasasaran.”"
    },
    {
      "sura": 71,
      "verse": 25,
      "text": "Ku lantaran kasalahan-kasalahanana, maranéhna diteuleumkeun tuluy diasupkeun ka jero naraka, nya maranéhna henteu meunang pitulung salian ti Allah."
    },
    {
      "sura": 71,
      "verse": 26,
      "text": "Nuh nyarios, “Nun Gusti Pangéran abdi, mugi Gusti ulah ngantep saurang ogé ti antara jalma-jalma kapir cicing di luhur bumi."
    },
    {
      "sura": 71,
      "verse": 27,
      "text": "Saleresna upami Gusti ngantep maranéhna cicing, tangtu maranéhna bakal nyasarkeun hamba-hamba Gusti, sareng maranéhna ngan saukur ngalahirkeun anak-anak nu jahat jeung teu sukuran."
    },
    {
      "sura": 71,
      "verse": 28,
      "text": "Nun Gusti Pangéran abdi! Mugi Gusti ngahapunten ka abdi, ka pun biang, ka pun bapa abdi, sareng ka saha baé jalma anu lebet ka rorompok abdi kalayan iman, sareng ka sakabéh jalma anu iman, boh lalaki bih awéwé. Sareng mugi Gusti teu nambihan pikeun éta jalma-jalma anu dolim kajaba kabinasaan.”"
    },
    {
      "sura": 72,
      "verse": 1,
      "text": "Pék caritakeun ku hidep (Muhammad), “Geus diwahyukeun ka kuring yén sabenerna sakumpulan jin geus ngareungeukeun (bacaan Al-Qur’an). Tuluy maranéhna nyarita, ‘Kuring saréréa geus ngadéngé bacaan nu ajaib (Al-Qur’an),"
    },
    {
      "sura": 72,
      "verse": 2,
      "text": "(anu) méré pituduh kana jalan anu bener, tuluy kuring saréréa iman ka dirina sarta moal nyarékatkeun sasaha ogé ka Pangéran kuring saréréa."
    },
    {
      "sura": 72,
      "verse": 3,
      "text": "Sabenerna Mahaluhung kaagungan Pangéran kuring saréréa. Mantenna henteu ngabogaan istri jeung henteu puputra."
    },
    {
      "sura": 72,
      "verse": 4,
      "text": "abenerna jalma anu bodo ti kuring saréréa sok nyarita (caritaan) anu kaleuleuwihi ngeunaan Allah. 908)"
    },
    {
      "sura": 72,
      "verse": 5,
      "text": "Sabenerna kuring saréréa nyangka yén manusa jeung jin téh moal nyarita perkara bohong ka Allah."
    },
    {
      "sura": 72,
      "verse": 6,
      "text": "Sabenerna aya sawatara jalma lalaki ti golongan manusa anu ménta panyalindungan 909) ka sawatara lalaki ti golongan jin, tapi maranéhna (jin) ngjadikeun maranéhna (manusa) nambahan kasasaranana."
    },
    {
      "sura": 72,
      "verse": 7,
      "text": "Sabenerna maranéhna (jin) téh nyangka saperti manéh (jalma musrik Mekah) anu ogé nyangka yén Allah moal ngahudangkeun deui saha-saha (dina Poé Kiamat)."
    },
    {
      "sura": 72,
      "verse": 8,
      "text": "Sabenerna kuring saréréa (jin) geus nyobaan nganyahokeun (rasiah) langit, tapi kapanggih di dinyana téh pinuh ku nu ngajaraga anu garagah jeung panah-panah seuneu."
    },
    {
      "sura": 72,
      "verse": 9,
      "text": "Sabenerna kuring saréréa (jin) baréto kungsi cicing di sababaraha tempat di ieu langit pikeun maok déngé (béja-béjana), tapi ayeuna mah 910) saha baé anu (nyoba) maok déngé (saperti kitu), tangtu manggihan panah-panah seuneu nu ngintip (pikeun ngadurukna)."
    },
    {
      "sura": 72,
      "verse": 10,
      "text": "Sabenerna kuring saréréa (jin) téh henteu nyaho naha kagoréngan anu dikersakeun pikeun jalma anu di bumi téh atawa Pangéran maranéhna anu ngersakeun kahadéan pikeun maranéhna téh."
    },
    {
      "sura": 72,
      "verse": 11,
      "text": "Sabenerna ti antara kuring saréréa (jin) aya nu saroleh jeung aya (ogé) kabalikanana. Kuring saréréa nempuh jalan anu béda-béda."
    },
    {
      "sura": 72,
      "verse": 12,
      "text": "Sabenerna kuring saréréa (jin) geus ngaduga yén kuring saréréa teu sanggup ngaleupaskeun diri (tina kakawasaan) Allah di bumi jeung henteu (ogé) bisa ngaleupaskeun diri (ti) Mantenna."
    },
    {
      "sura": 72,
      "verse": 13,
      "text": "Sabenerna waktu ngadéngé pituduh (Al-Qur’an), kuring saréréa (jin) ngimankeun ka Mantenna. Nya saha baé jalma anu iman ka Pangéranana, nya ulah sieun rugi jeung doraka."
    },
    {
      "sura": 72,
      "verse": 14,
      "text": "Di antara kuring saréréa aya nu Islam jeung aya ogé nu nyimpang tina bebeneran. Saha baé anu Islam, nya maranéhna téh geus milih jalan anu lempeng."
    },
    {
      "sura": 72,
      "verse": 15,
      "text": "Sabenerna ari nu nyimpang tina bebeneran mah, nya maranéhna téh jadi suluh naraka Jahanam.’”"
    },
    {
      "sura": 72,
      "verse": 16,
      "text": "Sabenerna upama maranéhna istikomah dina ieu jalan anu lempeng (agama Islam), tangtu Kami maparin ka maranéhna cai anu cukup."
    },
    {
      "sura": 72,
      "verse": 17,
      "text": "Ku (cara) ieu Kami rék nguji ka maranéhna. Saha baé anu ngabalieur tina éling ka Pangéranana, tangtu bakal diasupkeun kana siksa anu kacida beuratna."
    },
    {
      "sura": 72,
      "verse": 18,
      "text": "Sabenerna masjid-masjid téh kagungan Allah. Ku kituna, poma maranéh ulah nyembah ka naon baé di jerona kajaba ka Allah."
    },
    {
      "sura": 72,
      "verse": 19,
      "text": "Sabenerna waktu hamba Allah (Muhammad) nangtung nyembah ka Mantenna (ngalaksanakeun salat), maranéhna (jin-jin) pasedek-sedek ngarubung ka anjeunna."
    },
    {
      "sura": 72,
      "verse": 20,
      "text": "Pék caritakeun ku hidep (Muhammad), “Sabenerna kuring ngan ibadah ka Pangéran kuring jeung kuring henteu nyarékatkeun sagala perkara ogé ka Mantenna"
    },
    {
      "sura": 72,
      "verse": 21,
      "text": "Pék caritakeun ku hidep (Muhammad), “Kuring henteu kawasa nolak kamadorotan jeung henteu kawasa ogé ngadatangkeun kahadéan ka aranjeun.”"
    },
    {
      "sura": 72,
      "verse": 22,
      "text": "Pék caritakeun ku hidep (Muhammad), “Sabenerna henteu aya perkara ogé nu bisa nangtayungan tina (siksa) Allah jeung kuring moal manggih tempat nyalindung salian ti Mantenna."
    },
    {
      "sura": 72,
      "verse": 23,
      "text": "(Kuring ngan) nepikeun (pépéling) ti Allah jeung risalah-risalah-Na. Saha baé jalma anu doraka ka Allah jeung Rasul-Na, nya sabenerna manéhna bakal meunang (siksa) naraka Jahanam. Manéhna langgeng di dinyana salawasna.”"
    },
    {
      "sura": 72,
      "verse": 24,
      "text": "Ku kituna, upama nénjo (siksa) anu diancamkeun ka maranéhna, nya maranéhna bakal nyahoeun saha anu leuwih héngkérpitulungna jeung anu leuwih saeutik jumlahna."
    },
    {
      "sura": 72,
      "verse": 25,
      "text": "Pék caritakeun ku hidep (Muhammad), “Kuring henteu nyaho naha siksa anu diancamkeun ka maranéh téh geus deukeut atawa Pangéran kuring nangtukeun waktu anu masih lila kénéh.”"
    },
    {
      "sura": 72,
      "verse": 26,
      "text": "Mantenna uninga ka nu gaib, tapi Mantenna teu nembrakkeun ka sasaha ogé,"
    },
    {
      "sura": 72,
      "verse": 27,
      "text": "kajaba ka rasul anu dipirido ku Mantenna. Sabenerna Mantenna nempatkeun pangraksa-pangrakasa (malaikat) di hareupeun jeung di tukangeunana."
    },
    {
      "sura": 72,
      "verse": 28,
      "text": "(Anu kitu téh) supaya Mantenna uninga yén ieu (rasul-rasul) téh bener-benergeus nepikeun risalah Pangéranana, sedengkeun (élmu-Na) ngalimpudan sagala rupa nu aya di maranéh. Mantenna ngitung sagala perkara hiji-hiji."
    },
    {
      "sura": 73,
      "verse": 1,
      "text": "Yeuh jalma anu disalimbut (Muhammad)!"
    },
    {
      "sura": 73,
      "verse": 2,
      "text": "Geura hudang (pikeun salat) ti peuting, kajaba 911) sabagian leutik"
    },
    {
      "sura": 73,
      "verse": 3,
      "text": "(nyaéta) satengahna atawa kurang saeutik ti sakitu,"
    },
    {
      "sura": 73,
      "verse": 4,
      "text": "atawa leuwih ti sakitu (saperdua), sarta geura baca Al-Qur’an lalaunan!"
    },
    {
      "sura": 73,
      "verse": 5,
      "text": "Sabenerna Kami dek nurunkeun pidawuh anu beurat ka hidep."
    },
    {
      "sura": 73,
      "verse": 6,
      "text": "Sabenerna nyaring ti peuting téh leuwih kuat (ngeusi jiwa) jeung (bacaan dina waktu éta) leuwih tandes."
    },
    {
      "sura": 73,
      "verse": 7,
      "text": "Sabenerna dina pabeubeurang hidep sakitu sibukna ku urusan-urusan anu panjang."
    },
    {
      "sura": 73,
      "verse": 8,
      "text": "Geura sebut jenengan Pangéran hidep sarta ibadah ka Mantenna kalayan haté nu enya-enya."
    },
    {
      "sura": 73,
      "verse": 9,
      "text": "(Allah téh) Pangéranan wétan jeung kulon, taya deui Pangéran anging Mantenna, nya pék jadikeun Mantenna téh nu nangtayungan."
    },
    {
      "sura": 73,
      "verse": 10,
      "text": "Sing sabar (Muhammad) kana naon anu ku maranéhna diucapkeun sarta singkahan maranéhna ku cara anu hadé!"
    },
    {
      "sura": 73,
      "verse": 11,
      "text": "Antepkeun baé Kuring (anu nindak) ka jalma-jalma anu ngabohongkeun, nu ngabogaan sagala kani’matan hirup. Béré maranéhna témpo sakeudeung."
    },
    {
      "sura": 73,
      "verse": 12,
      "text": "Sabenerna di mungguhing Kami aya pangborogod-pangborogod (nu beurat), (naraka) Jahim,"
    },
    {
      "sura": 73,
      "verse": 13,
      "text": "dahareun nu nyandet dina genggerong, jeung siksa anu peurih."
    },
    {
      "sura": 73,
      "verse": 14,
      "text": "(Sing inget) dina poéan (waktu) bumi jeung gunung-gunung genjlong satarikna jeung éta gunung-gunung téh jadi saperti onggokan keusik anu diancurkeun."
    },
    {
      "sura": 73,
      "verse": 15,
      "text": "Sabenerna Kami geus ngutus Rasul (Muhammad) ka maranéhna anu jadi saksi pikeun maranéh, sakumaha Kami geus ngutus Rasul (Musa) ka Fir’aun,"
    },
    {
      "sura": 73,
      "verse": 16,
      "text": "tapi Fir’aun wangkelang ka éta rasul, nya Kami nibankeun siksaan anu beurat."
    },
    {
      "sura": 73,
      "verse": 17,
      "text": "Tuluy kumaha maranéh bakal ngajaga diri (tina siksa) lamun tetep kapir kana poéan nu matak ngajadikeun barudak jadi huisan?"
    },
    {
      "sura": 73,
      "verse": 18,
      "text": "Dina éta poé langit barejad. Jangji Mantenna mah pasti dicumponan."
    },
    {
      "sura": 73,
      "verse": 19,
      "text": "Sabenerna ieu téh panggeuing. Saha baé anu miharep, tangtu manéhna nyokot jalan (anu lempeng) ka Pangéranana."
    },
    {
      "sura": 73,
      "verse": 20,
      "text": "Sabenerna Pangéran hidep (Muhammad) téh uningaeun yén hidep ngadegkeun (salat) kurang tina dua pertilu peuting atawa saperdua peuting atawa sapert tiluna, jeung (nya kitu deui) sagolongan jalma-jalma anu bareng jeung hidep. Allah nangtukeun ukuran waktu peuting jeung beurang. Allah uningaeun yén maranéh henteu bisa nangtukeun wates-wates éta waktu (nepi ka ngahésékeun maranéh dina ngalaksanakeun salat tahajud). Nya Mantenna méré kalonggaran ka maranéh. Ku kituna, pék baraca naon nu gampang (pikeun maranéh) tina Al-Qur’an. Mantenna uningaeun yén bakal aya ti antara maranéh jalma-jalma anu gering, anu laleumpang di bumi (karana) miharep sawaréh kurnia Allah, jeung nu perang dina jalan Allah. Ku kituna, baraca baé naon nu gampang (keur maranéh) tina Al-Qur’an. Geura aradegkeun salat, carumponan jakat, jeung harutangkeun ka Allah pihutang anu hadé! Kahadéan naon baé anu ku maranéh ditataharkeun pikeun diri maranéh, tangtu bakal meunang (wawales) di mungguhing Allah, minangka wawales nu leuwih hadé jeung anu gedé pisan ganjaranna. Geura marénta pangampura ka Allah. Saleresna Allah téh Maha Jembar-pangampura (tur) Maha Mahaasih."
    },
    {
      "sura": 74,
      "verse": 1,
      "text": "Yeuh jalma anu disalimbut (Muhammad)!"
    },
    {
      "sura": 74,
      "verse": 2,
      "text": "Geura hudang tuluy geura béré pépéling!"
    },
    {
      "sura": 74,
      "verse": 3,
      "text": "Geura agungkeun Pangéran hidep!"
    },
    {
      "sura": 74,
      "verse": 4,
      "text": "Geura sucikeun pakéan hidep!"
    },
    {
      "sura": 74,
      "verse": 5,
      "text": "Geura singkahan sagala (pagawéan) nu jahat!"
    },
    {
      "sura": 74,
      "verse": 6,
      "text": "Poma hidep ulah méré (kalayan maksad) meunang (babales) nu leuwih hadé!"
    },
    {
      "sura": 74,
      "verse": 7,
      "text": "Karana Pangéran hidep, sing sabar!"
    },
    {
      "sura": 74,
      "verse": 8,
      "text": "Upama sangkakala ditiup,"
    },
    {
      "sura": 74,
      "verse": 9,
      "text": "nya éta téh poé anu hésé,"
    },
    {
      "sura": 74,
      "verse": 10,
      "text": "(anu) henteu gampang pikeun jalma-jalma kapir."
    },
    {
      "sura": 74,
      "verse": 11,
      "text": "Pasrahkeun baé ka Kaula (anu nindak) ka jalma anu diciptakeun ku Kaula dina kaayaan sorangan. 912)"
    },
    {
      "sura": 74,
      "verse": 12,
      "text": "Kaula méré ka dirina kabeungharan anu loba,"
    },
    {
      "sura": 74,
      "verse": 13,
      "text": "anak-anak anu terus-terusan babarengan jeung manéhna,"
    },
    {
      "sura": 74,
      "verse": 14,
      "text": "jeung Kaula méré ka manéhna kajembaran (hirup) salega-legana,"
    },
    {
      "sura": 74,
      "verse": 15,
      "text": "tuluy manéhna hayang pisan sangkan Kaula nambahan."
    },
    {
      "sura": 74,
      "verse": 16,
      "text": "Henteu bisa! Sabenerna manéhna geus nolak ayat-ayat Kami (Al-Qur’an)."
    },
    {
      "sura": 74,
      "verse": 17,
      "text": "Kaula bakal ngabeungbeuratan ku tanjakan anu ngaripuhkeun."
    },
    {
      "sura": 74,
      "verse": 18,
      "text": "Sabenerna manéhna geus mikir-mikir jeung nangtukeun (naon anu bakal ditangtukeunana)."
    },
    {
      "sura": 74,
      "verse": 19,
      "text": "Nya cilaka manéhna! Kumaha manéhna nangtukeun?"
    },
    {
      "sura": 74,
      "verse": 20,
      "text": "Sakali deui, cilaka manéhna! Kumaha manéhna nangtukeun?"
    },
    {
      "sura": 74,
      "verse": 21,
      "text": "Tuluy manéhna (nyawang-nyawang) mikir."
    },
    {
      "sura": 74,
      "verse": 22,
      "text": "Tuluy beungeutna geuneuk sarta merengut."
    },
    {
      "sura": 74,
      "verse": 23,
      "text": "Tuluy manéhna nukangan (tina bebeneran) sarta nyombongkeun dirina."
    },
    {
      "sura": 74,
      "verse": 24,
      "text": "Tuluy pok manéhna nyarita, “Ieu (Al-Qur’an) téh taya lian ngan sihir anu diajarkeun (ti jalma-jalma baheula)."
    },
    {
      "sura": 74,
      "verse": 25,
      "text": "Ieu mah taya lian ngan omongan manusa.”"
    },
    {
      "sura": 74,
      "verse": 26,
      "text": "Engké Kaula bakal ngasupkeun manéhna ka jero (naraka) Saqor."
    },
    {
      "sura": 74,
      "verse": 27,
      "text": "Naha hidep nyaho, naon ari (naraka) Saqor téh?"
    },
    {
      "sura": 74,
      "verse": 28,
      "text": "Ieu (Saqor) téh teu nyésakeun (saeutik ogé bagian raga) jeung teu ngantep (luput tina siksa). 913)"
    },
    {
      "sura": 74,
      "verse": 29,
      "text": "Anu matak tutung géhéng kulit manusa."
    },
    {
      "sura": 74,
      "verse": 30,
      "text": "Di luhurna aya salapan welas (malaikat nu ngajaga)."
    },
    {
      "sura": 74,
      "verse": 31,
      "text": "Kami ngajadikeun panjaga dina naraka téh ngan ti malaikat. Kami nangtukeun wilangan maranéhna minangka ngan saukur cocoba pikeun jalma-jalma kapir, supaya jalma-jalma anu dipaparinan Kitab téh jadi yakin, supaya jalma iman tambah kaimanana, supaya jalma-jalma anu dipaparinan Kitab jeung jalma-jalma mu’min henteu mangmang, jeung supaya jalma-jalma anu dina jero haténa aya panyakitan jeung jalma-jalma kapir (nyarita), “Naha anu dimaksud ku Allah ngeunaan ieu (wilangan) téh mangrupakeun hiji paupamaan? Tah jiga kitu Allah ngantep jalma-jalma sasar anu dikersakeun ku Mantenna jeung maparin pituduh ka jalma-jalma anu dikersakeun ku Mantenna. Taya nu nyaho ka wadyabalad Pangéran hidep anging Mantenna. (Naraka) Saqor téh taya lian anging saukur pépéling pikeun manusa."
    },
    {
      "sura": 74,
      "verse": 32,
      "text": "Henteu! 914) Demi bulan,"
    },
    {
      "sura": 74,
      "verse": 33,
      "text": "demi peuting waktu geus mungkur,"
    },
    {
      "sura": 74,
      "verse": 34,
      "text": "jeung demi subuh waktu bray caang."
    },
    {
      "sura": 74,
      "verse": 35,
      "text": "Sabenerna éta (Saqor) téh salah sahiji (musibah) nu gedé pisan,"
    },
    {
      "sura": 74,
      "verse": 36,
      "text": "minangka pépéling pikeun manusa,"
    },
    {
      "sura": 74,
      "verse": 37,
      "text": "(nyaéta) pikeun saha baé ti antara maranéh anu hayang maju (ngahontal kahadéan) atawa mundur (migawé ma’siat)."
    },
    {
      "sura": 74,
      "verse": 38,
      "text": "Saban manusa tanggung jawab kana naon anu geus dilakonan,"
    },
    {
      "sura": 74,
      "verse": 39,
      "text": "kajaba golongan katuhu,"
    },
    {
      "sura": 74,
      "verse": 40,
      "text": "aya dina sawarga. Aranjeunna silih nanyakeun"
    },
    {
      "sura": 74,
      "verse": 41,
      "text": "ngeunaan (kayaan) jalma-jalma doraka,"
    },
    {
      "sura": 74,
      "verse": 42,
      "text": "“Naon anu ngalantarankeun maranéh asup kana (naraka) Saqor?”"
    },
    {
      "sura": 74,
      "verse": 43,
      "text": "Maranéhna ngajawab, “Baréto kuring saréréa lain jalma-jalma anu ngadegkeun salat."
    },
    {
      "sura": 74,
      "verse": 44,
      "text": "Kuring saréréa teu méré dahar ka jalma-jalma miskin."
    },
    {
      "sura": 74,
      "verse": 45,
      "text": "Malah kuring saréréa sok ngobrol (pikeun tujuan anu goréng) jeung jalma-jalma anu ngaromongkeuna."
    },
    {
      "sura": 74,
      "verse": 46,
      "text": "Kuring saréréa ngabohongkeun poé wawales"
    },
    {
      "sura": 74,
      "verse": 47,
      "text": "nepi ka datang ka kuring maot.”"
    },
    {
      "sura": 74,
      "verse": 48,
      "text": "Nya taya guna deui pikeun maranéhna sapa’at (pitulung) ti jalma-jalma nu méré sapa’at."
    },
    {
      "sura": 74,
      "verse": 49,
      "text": "Ku naon maranéh (jalma-jalma kapir) ngabalieur tina panggeuing (Allah)?"
    },
    {
      "sura": 74,
      "verse": 50,
      "text": "Maranéhna téh jiga kaldé-kaldé liar nu ngejat kabur"
    },
    {
      "sura": 74,
      "verse": 51,
      "text": "lumpat ti singa."
    },
    {
      "sura": 74,
      "verse": 52,
      "text": "Malah saban-saban jalma ti maranéhna hayang sangkan manéhna dibéré salambar-salambar (kitab) anu nembrak."
    },
    {
      "sura": 74,
      "verse": 53,
      "text": "Henteu! Sabenerna maranéhna teu sieuneun ku ahérat."
    },
    {
      "sura": 74,
      "verse": 54,
      "text": "Henteu! Sabenerna éta (Al-Qur’an) téh bener-bener hiji panggeuing."
    },
    {
      "sura": 74,
      "verse": 55,
      "text": "Nya saha baé anu ngarepkeun, tangtu manéhna nyokot atikan tina éta (Al-Qur’an)."
    },
    {
      "sura": 74,
      "verse": 56,
      "text": "Maranéhna moal nyokot atikan tina éta (Al-Qur’an) kajaba (lamun) Allah ngersakeun. Mantenna Pangéran nu pantes (pikeun urang saréréa) takwa ka Mantenna sarta anu hak méré pangampura."
    },
    {
      "sura": 75,
      "verse": 1,
      "text": "Kami sumpah demi Poé Kiamat."
    },
    {
      "sura": 75,
      "verse": 2,
      "text": "Kami sumpah demi jiwa anu sok gegetun (dirina sorangan)."
    },
    {
      "sura": 75,
      "verse": 3,
      "text": "Naha manusa téh nyangka yén Kami moal ngumpulkeun (deui) tulang taléngna?"
    },
    {
      "sura": 75,
      "verse": 4,
      "text": "Pasti, (malah) Kami kawasa nyusun (deui) ramo-ramona kalayan sampurna."
    },
    {
      "sura": 75,
      "verse": 5,
      "text": "Tapi manusa téh seja migawé ma’siat terus-terusan."
    },
    {
      "sura": 75,
      "verse": 6,
      "text": "Manéhna nanya, “Iraha atuh Kiamat téh?”"
    },
    {
      "sura": 75,
      "verse": 7,
      "text": "Nya upama panénjo molotot (kasieunan),"
    },
    {
      "sura": 75,
      "verse": 8,
      "text": "bulan ogé geus pareum cahayana,"
    },
    {
      "sura": 75,
      "verse": 9,
      "text": "sarta panonpoé jeung bulan dikumpulkeun."
    },
    {
      "sura": 75,
      "verse": 10,
      "text": "Dina éta poé manusa ngaromong, “Ka mana geusan lumpat?”"
    },
    {
      "sura": 75,
      "verse": 11,
      "text": "Moal! Moal aya tempat panyalindungan."
    },
    {
      "sura": 75,
      "verse": 12,
      "text": "Ngan ka Pangéran manéh tempat pangbalikan dina éta poé."
    },
    {
      "sura": 75,
      "verse": 13,
      "text": "Dina éta poé dibéjakeun ka manusa sagala anu geus dipilampah ku manéhna jeung naon anu geus ditinggalkeunana."
    },
    {
      "sura": 75,
      "verse": 14,
      "text": "Malah manusa jadi saksi pikeun dirina sorangan, 915)"
    },
    {
      "sura": 75,
      "verse": 15,
      "text": "sanajaan manéhna ngajukeun alesan-alesanna."
    },
    {
      "sura": 75,
      "verse": 16,
      "text": "Poma hidep (Muhammad) ulah ngusikkeun létah (pikeun maca Al-Qur’an) ku lantaran hayang buru-buru (ngawasaana)na."
    },
    {
      "sura": 75,
      "verse": 17,
      "text": "Sabenerna Kami nu bakal ngumpulkeunana (dina dada hidep) jeung macakeunana."
    },
    {
      "sura": 75,
      "verse": 18,
      "text": "Ku kituna, upama Kami réngsé macakeunana nya turutan baé bacaanana."
    },
    {
      "sura": 75,
      "verse": 19,
      "text": "Tuluy sabenerna Kami nu bakal nerangkeunana."
    },
    {
      "sura": 75,
      "verse": 20,
      "text": "Henteu! Malah maranéh mikacinta kana kahirupan (dunya)"
    },
    {
      "sura": 75,
      "verse": 21,
      "text": "sarta ngaharé-harékeun (kahirupan) ahérat."
    },
    {
      "sura": 75,
      "verse": 22,
      "text": "Beungeut-beungeut (jalma mu’min) dina éta poé marahmay"
    },
    {
      "sura": 75,
      "verse": 23,
      "text": "ningal Pangéranana."
    },
    {
      "sura": 75,
      "verse": 24,
      "text": "Beunget-beunget (jalma kapir) dina éta poé merengut."
    },
    {
      "sura": 75,
      "verse": 25,
      "text": "Manéhna yakin yén bakal tumiba ka manéhna malapetaka nu kacida rongkahna."
    },
    {
      "sura": 75,
      "verse": 26,
      "text": "Henteu! Upama (nyawa) geus nepi kana tikoro"
    },
    {
      "sura": 75,
      "verse": 27,
      "text": "jeung diucapkeun ka (manéhna), “Saha nu bisa nyageurkeun?"
    },
    {
      "sura": 75,
      "verse": 28,
      "text": "Manéhna yakin yén éta téh waktu papisah (jeung dunya)"
    },
    {
      "sura": 75,
      "verse": 29,
      "text": "Nya patumpak bitis (katuhu) jeung bitis (kénca). 916)"
    },
    {
      "sura": 75,
      "verse": 30,
      "text": "Ka Pangéran manéh dina éta poé manéh digiring."
    },
    {
      "sura": 75,
      "verse": 31,
      "text": "Ku lantaran manéhna (ti heula) teu daék ngabenerkeun (Al-Qur’an tur Rasul) jeung henteu daék ngalakukeun salat,"
    },
    {
      "sura": 75,
      "verse": 32,
      "text": "malahan manéhna ngabohongkeun (Rasul) tur ngbalieur (tina kahadéan)"
    },
    {
      "sura": 75,
      "verse": 33,
      "text": "tuluy manéhna indit ka kulawargana kalayan sombong."
    },
    {
      "sura": 75,
      "verse": 34,
      "text": "Cilaka manéh (manusa)! Nya cilaka!"
    },
    {
      "sura": 75,
      "verse": 35,
      "text": "Sakali deui! Cilaka manéh! Nya cilaka!"
    },
    {
      "sura": 75,
      "verse": 36,
      "text": "Naha manusa téh nyangka yén manéhna bakal diantepkeun jiga kitu (tanpa aya pertanggung jawaban)?"
    },
    {
      "sura": 75,
      "verse": 37,
      "text": "Naha lain manéhna téh asalna tina sakeclak mani nu dikumpulkeun (dina jero rahim),"
    },
    {
      "sura": 75,
      "verse": 38,
      "text": "Tuluy éta (mani) téh jadi hiji benda nu némpél, tuluy Allah nyiptakeun jeung nyampurnakeunana,"
    },
    {
      "sura": 75,
      "verse": 39,
      "text": "tuluy Mantenna ngajadikeun tina éta sajodo lalaki jeung awéwé."
    },
    {
      "sura": 75,
      "verse": 40,
      "text": "Apan (Allah) téh kawasa (ogé) ngahirupkeun jalma nu geus maot?"
    },
    {
      "sura": 76,
      "verse": 1,
      "text": "Naha apan kungsi datang ka manusa hiji mangsa anu harita (manéhna) can mangrupakeun perkara anu bisa disebut?"
    },
    {
      "sura": 76,
      "verse": 2,
      "text": "Sabenerna Kami geus nyiptakeun manusa tina sakeclak cai mani anu pacampur. 917) Kami rék nguji ka manéhna (kalayan paréntah jeung cegahan) nepi ka Kami ngajadikeun manéhna bisa ngadéngé jeung nénjo."
    },
    {
      "sura": 76,
      "verse": 3,
      "text": "Sabenerna Kami geus nuduhkeun ka manéhna jalan (anu lempeng): Aya nu sukuran aya ogé anu kupur."
    },
    {
      "sura": 76,
      "verse": 4,
      "text": "Sabenerna Kami geus nyawiskeun pikeun jalma-jalma kapir ranté, bangkol-bangkol, jeung (api) naraka anu ngéntab-ngéntab."
    },
    {
      "sura": 76,
      "verse": 5,
      "text": "abenerna jalma-jalma anu migawé kahadéan bakal nginum (arak) tina gelas anu campuranana téh cai kapur, 918)"
    },
    {
      "sura": 76,
      "verse": 6,
      "text": "(nyaéta) cinyusu (dina jero sawarga) anu diarinum ku hamba-hamba Allah jeung aranjeunna bisa mancerkeunana kalayan gampang."
    },
    {
      "sura": 76,
      "verse": 7,
      "text": "Aranjeunna nyumponan nadarna 919) jeung sieun ku hiji poé anu siksana rata di mana-mana"
    },
    {
      "sura": 76,
      "verse": 8,
      "text": "Aranjeunna méré dahar nu dipikaresep ka jalma miskin, budak yatim, jeung jalma anu ditawan."
    },
    {
      "sura": 76,
      "verse": 9,
      "text": "(Aranjeunna ngomong), “Sabenerna kuring saréréa méré kadaharan ka maranéh téh ngan karana ngarepkeun rido Allah. Kuring saréréa teu miharep pimulang jeung dinunuhun ti maranéh."
    },
    {
      "sura": 76,
      "verse": 10,
      "text": "Sabenerna kuring saréréa sieun ku (siksa) Allah dina poéan (waktu) jalma-jalma bengeutna haseum jeung loba kasusah.”"
    },
    {
      "sura": 76,
      "verse": 11,
      "text": "Nya Allah nangtayungan aranjeunna tina kasusah éta poé sarta maparin kagumbiraan jeung marahmay ka maranéhna."
    },
    {
      "sura": 76,
      "verse": 12,
      "text": "Mantenna méré walesan ka maranéhna sabab salabar (ku mangrupa) sawarga jeung pakéan sutra."
    },
    {
      "sura": 76,
      "verse": 13,
      "text": "Di ditu aranjeunna diuk nyarandé dina luhur dipan. Di ditu aranjeunna teu ngarasakeun panasna panonpoé jeung tiis anu kabina-bina."
    },
    {
      "sura": 76,
      "verse": 14,
      "text": "Pangiuh (tatangkalan)na deukeut di luhureunana sarta dibabarikeun pikeun metik (buah) na."
    },
    {
      "sura": 76,
      "verse": 15,
      "text": "Ka aranjeunna disuguhkeun wawadahan tina pérak jeung gelas-gelas nu kacida ngagenclang (kacana)."
    },
    {
      "sura": 76,
      "verse": 16,
      "text": "Kaca nu ngagenclang téh dijieunna tina perak. Aranjeunna nangtukeun (sorangan) ukuranna anu saluyu (jeung kahayangna)."
    },
    {
      "sura": 76,
      "verse": 17,
      "text": "Di ditu aranjeunna dibéré sagelas inuman dicampuran jahé"
    },
    {
      "sura": 76,
      "verse": 18,
      "text": "(anu didatangkeun ti) hiji cinyusu (di sawarga) nu diaranan Salsabil."
    },
    {
      "sura": 76,
      "verse": 19,
      "text": "Aranjeunna dikurilingan ku para jajaka nu tetep ngora. Upama ningal ka maranéhna, anjeun bakal nyangka yén maranéhna (para jajaka) téh mutiara anu sumawur."
    },
    {
      "sura": 76,
      "verse": 20,
      "text": "Upama anjeun ningal (kaayaan) dina (sawarga), tangtu di dinya bakal ningal mangrupa-rupa kani’mat jeung karajaan anu gedé."
    },
    {
      "sura": 76,
      "verse": 21,
      "text": "Aranjeunna maké baju sutra halus nu héjo jeung sutra nu kandel sarta maké geulang tina pérak. Pangéran maparin ka aranjeunna nginum nu suci."
    },
    {
      "sura": 76,
      "verse": 22,
      "text": "Ieu téh ganjaran pikeun aranjeun. Sagala upaya aranjeun ditarima jeung diaku ku (Allah)."
    },
    {
      "sura": 76,
      "verse": 23,
      "text": "Sabenerna nya Kami nu nurunkeun éta Al-Qur’an ka hidep (Muhammad) kalayan terus-terusan."
    },
    {
      "sura": 76,
      "verse": 24,
      "text": "Ku kituna, sing sabar dina enggoning (ngalaksanakeun) katangtuan Pangéran hidep. Poma hidep ulah rék nurut ka jalma tukang migawé dosa jeung jalma kapir ti antara maranéhna."
    },
    {
      "sura": 76,
      "verse": 25,
      "text": "Geura sebut jenengan Pangéran hidep dina waktu isuk-isuk jeung pasosoré!"
    },
    {
      "sura": 76,
      "verse": 26,
      "text": "Tina sawaréh peuting, nya prak sarujud ka Mantenna sarta tarasbih ka Mantenna dina peuting anu panjang!"
    },
    {
      "sura": 76,
      "verse": 27,
      "text": "Sabenerna maranéhna (jalma kapir) téh micinta kana kahirupan (dunya) tur ninggalkeun poé nu beurat (Poé Ahérat) di tukangeunana."
    },
    {
      "sura": 76,
      "verse": 28,
      "text": "Kami geus nyiptakeun maranéhna sarta geus nguatkeun warugana. Tapi upama Kami ngersakeun, tangtu Kami ngaganti (maranéhna) ku nu saperti maranéhna,"
    },
    {
      "sura": 76,
      "verse": 29,
      "text": "Sabenerna ieu (ayat-ayat) téh panggeuing. Nya saha baé nu miharep (kahadéan pikeun dirina), tangtu manéhna nyokot jalan ngajugjug ka Pangéranana."
    },
    {
      "sura": 76,
      "verse": 30,
      "text": "Tapi maranéhna henteu sanggup (nempuh éta jalan), anging upama dikersakeun ku Allah. Saleresna Allah téh Mahauninga (tur) Mahawijaksana."
    },
    {
      "sura": 76,
      "verse": 31,
      "text": "Mantenna ngasupkeun saha baé anu dikersakeun ku Mantenna kana rahmat-Na (sawarga). Sedengkeun pikeun jalma-jalma dolim mah disadiakeun siksa anu peurih."
    },
    {
      "sura": 77,
      "verse": 1,
      "text": "Demi (malaikat-malaikat) 920) nu diutus pikeun mawa kahadéan"
    },
    {
      "sura": 77,
      "verse": 2,
      "text": "jeung (malaikat-malaikat) anu ngapung kalayan tarik. 921)"
    },
    {
      "sura": 77,
      "verse": 3,
      "text": "Demi (malaikat-malaikat) anu nyebarkeun (rahmat Allah) kalayan saluas-luasna, 922)"
    },
    {
      "sura": 77,
      "verse": 4,
      "text": "jeung (malaikat-malaikat) anu ngabédakeun (antara nu hadé jeung nu goréng) kalayan sajelas-jelasna,"
    },
    {
      "sura": 77,
      "verse": 5,
      "text": "sarta (malaikat-malaikat) anu nepikeun wahyu"
    },
    {
      "sura": 77,
      "verse": 6,
      "text": "pikeun nolak alesan-alesan atawa (méré) pépéling."
    },
    {
      "sura": 77,
      "verse": 7,
      "text": "Sabenerna anu dijangjikeun ka maranéh téh pasti bakal tumiba."
    },
    {
      "sura": 77,
      "verse": 8,
      "text": "Nya waktu béntang-béntang dipareuman (cahayana);"
    },
    {
      "sura": 77,
      "verse": 9,
      "text": "waktu langit dibejadkeun;"
    },
    {
      "sura": 77,
      "verse": 10,
      "text": "waktu gunung-gunung diancurkeun jadi kebul;"
    },
    {
      "sura": 77,
      "verse": 11,
      "text": "waktu rasul-rasul ditangtukeun waktuna, 923)"
    },
    {
      "sura": 77,
      "verse": 12,
      "text": "(tangtu dtanyakeun ka aranjeunna), “Nepi poé iraha diengkékeun (siksa jalma-jalma kapir téh)?”"
    },
    {
      "sura": 77,
      "verse": 13,
      "text": "Nepi poé kaputusan."
    },
    {
      "sura": 77,
      "verse": 14,
      "text": "Naha anjeun nyaho naon ari poé kaputusan téh?"
    },
    {
      "sura": 77,
      "verse": 15,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 16,
      "text": "Naha lain Kami geus ngabinasakeun jalma-jalma anu baheula?"
    },
    {
      "sura": 77,
      "verse": 17,
      "text": "Tuluy Kami nyusulkeun (siksa Kami pikeun) jalma-jalma nu datang sanggeusna?"
    },
    {
      "sura": 77,
      "verse": 18,
      "text": "Nya jiga kitu Kami nindak jalma-jalma anu doraka."
    },
    {
      "sura": 77,
      "verse": 19,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 20,
      "text": "Naha lain Kami geus nyiptakeun maranéh téh tina cai nu hina (mani)?"
    },
    {
      "sura": 77,
      "verse": 21,
      "text": "Tuluy Kami neundeun éta (cai) dina tempat anu pageuh (rahim)"
    },
    {
      "sura": 77,
      "verse": 22,
      "text": "nepi waktu anu ditangtukeun."
    },
    {
      "sura": 77,
      "verse": 23,
      "text": "Tuluy Kami nangtukeun (bentukna), nya (Kami) panghada-hadéna anu nangtukeun."
    },
    {
      "sura": 77,
      "verse": 24,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 25,
      "text": "Naha lain Kami geus ngajadikeun bumi (tempat) ngumpul"
    },
    {
      "sura": 77,
      "verse": 26,
      "text": "pikeun nu masih hirup jeung nu geus maot  924)"
    },
    {
      "sura": 77,
      "verse": 27,
      "text": "jeung Kami ngajadikeun di dinya gunung-gunung anu luhur, sarta Kami maparin nginum ka maranéh ku cai hambar?"
    },
    {
      "sura": 77,
      "verse": 28,
      "text": "Cilaka dina éta poé téh maranéh anu ngabohongkeun (bebeneran)."
    },
    {
      "sura": 77,
      "verse": 29,
      "text": "(Bakal diucapkeun ka jalma-jalma kapir), “Jig arindit maranéh ngajugjug siksa anu baheula ku maranéh dibohongkeun."
    },
    {
      "sura": 77,
      "verse": 30,
      "text": "Jig arindit ngajugjug iuh-iuhan (haseup seuneu naraka) anu ngabogaan tilu cabang 925)"
    },
    {
      "sura": 77,
      "verse": 31,
      "text": "anu henteu nangtayungan jeung anu henteu bisa nolak hurungna seuneu naraka."
    },
    {
      "sura": 77,
      "verse": 32,
      "text": "Sabenerna (naraka) téh nyemburkeun kembang seuneu (sagedé jeung sajangkung) istana"
    },
    {
      "sura": 77,
      "verse": 33,
      "text": "kawas aleutan onta-onta anu konéng."
    },
    {
      "sura": 77,
      "verse": 34,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 35,
      "text": "Ieu téh poé waktu maranéhna henteu bisa nyarita."
    },
    {
      "sura": 77,
      "verse": 36,
      "text": "Maranéhna teu diidinan (nyarita) pikeun ngajukeun ménta dihampura."
    },
    {
      "sura": 77,
      "verse": 37,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 38,
      "text": "Poé ieu téh poé kaputusan. (Dina ieu poé) Kami ngumpulkeun maranéh jeung jalma-jalma anu ti heula"
    },
    {
      "sura": 77,
      "verse": 39,
      "text": "Nya upama maranéh boga tipu daya, prak geura lakukeun éta (tipu daya) ka Kami."
    },
    {
      "sura": 77,
      "verse": 40,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 41,
      "text": "Sabenerna jalma-jalma anu takwa aya dina iuh-iuh (tatangkalan sawarga) jeung (di sakuriling) cinyusu-cinyusu"
    },
    {
      "sura": 77,
      "verse": 42,
      "text": "jeung bubuahan anu dipikaresep ku aranjeunna."
    },
    {
      "sura": 77,
      "verse": 43,
      "text": "(Diucapkeun ka aranjeunna), “Pék dalahar jeung ngarinum kalayan rasa anu ni’mat, alatan sakabéh anu ku aranjeun diamalkeun."
    },
    {
      "sura": 77,
      "verse": 44,
      "text": "Sabenerna nya kitu Kami méré babales ka jalma-jalma anu milampah kahadéan."
    },
    {
      "sura": 77,
      "verse": 45,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 46,
      "text": "(Diucapkeun ka jalma-jalma kapir), “Pék dalahar jeung sarenang-senang (di dunya) sakeudeng. Sabenerna maranéh téh jalma-jalma anu doraka.”"
    },
    {
      "sura": 77,
      "verse": 47,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 48,
      "text": "Upama diucapkeun ka maranéhna “prak raruku, “maranéhna teu daékeun ruku. 926)"
    },
    {
      "sura": 77,
      "verse": 49,
      "text": "Cilaka dina éta poé maranéhna anu ngabohongkeun (bebeneran)."
    },
    {
      "sura": 77,
      "verse": 50,
      "text": "Nya kana ajaran mana deui (salian Al-Qur’an) maranéh bakal imaan?"
    },
    {
      "sura": 78,
      "verse": 1,
      "text": "Ngeunaan perkara naon maranéhna silih tanya?"
    },
    {
      "sura": 78,
      "verse": 2,
      "text": "Ngeunaan perkara anu gedé (Poé Kiamat),"
    },
    {
      "sura": 78,
      "verse": 3,
      "text": "(perkara) anu halna dipasaliakeun ku maranéhna."
    },
    {
      "sura": 78,
      "verse": 4,
      "text": "Ulah kitu! 927) Engké ogé maranéhna bakal nyahoeun."
    },
    {
      "sura": 78,
      "verse": 5,
      "text": "Sakali deui, ulah kitu! Engké ogé maranéhna bakal nyahoeun."
    },
    {
      "sura": 78,
      "verse": 6,
      "text": "Naha apan Kami geus ngajadikeun (ieu) bumi téh minangka amparan?"
    },
    {
      "sura": 78,
      "verse": 7,
      "text": "(Apan Kami geus ngajadikeun) gunung-gunung téh minangka paseuk(na)?"
    },
    {
      "sura": 78,
      "verse": 8,
      "text": "Kami ogé nyiptakeun maranéh sajodo-sajodo."
    },
    {
      "sura": 78,
      "verse": 9,
      "text": "Kami ngajadikeun saré maranéh pikeun ngaso."
    },
    {
      "sura": 78,
      "verse": 10,
      "text": "Kami ngajadikeun peuting (lir ibarat) pakéan. 928)"
    },
    {
      "sura": 78,
      "verse": 11,
      "text": "Kami ngajadikeun beurang pikeun nyiar panghirupan."
    },
    {
      "sura": 78,
      "verse": 12,
      "text": "Kami geus ngajadikeun luhureun maranéh tujuh (langit) anu kuat."
    },
    {
      "sura": 78,
      "verse": 13,
      "text": "Kami geus ngajadikeun lampu nu kacida caangna (panonpoé)."
    },
    {
      "sura": 78,
      "verse": 14,
      "text": "Kami geus ngucurkeun tina méga cai hujan nu ngagebrét"
    },
    {
      "sura": 78,
      "verse": 15,
      "text": "supaya Kami nuwuhkeun kalayan ieu (cai hujan) sisikian sarta tutuwuhan"
    },
    {
      "sura": 78,
      "verse": 16,
      "text": "jeung kebon-kebon nu rindang."
    },
    {
      "sura": 78,
      "verse": 17,
      "text": "Sabenerna poé papastén téh nyaéta hiji mangsa anu geus ditetepkeun."
    },
    {
      "sura": 78,
      "verse": 18,
      "text": "(Nyaéta) dina poé (waktu) sangkakala ditiup, tuluy maranéh datang (kalayan) ngabring."
    },
    {
      "sura": 78,
      "verse": 19,
      "text": "Langit ogé bakal dibuka, nya aya sababaraha panto."
    },
    {
      "sura": 78,
      "verse": 20,
      "text": "Gunung-gunung dileumpangkeun nepi ka jadi sarab (patamorgana)."
    },
    {
      "sura": 78,
      "verse": 21,
      "text": "Sabenerna (naraka) Jahanam téh (minangka) tempat ngintai (pikeun nu ngajaga nu nalingakeun eusi naraka)."
    },
    {
      "sura": 78,
      "verse": 22,
      "text": "Jadi tempat pambalikan pikeun jalma-jalma anu ngaliwat wates."
    },
    {
      "sura": 78,
      "verse": 23,
      "text": "Maranéhna cicing di dinya dina waktu anu salilana."
    },
    {
      "sura": 78,
      "verse": 24,
      "text": "Di jerona maranéhna moal ngarasa tiis jeung moal (ogé meunang) inumeun"
    },
    {
      "sura": 78,
      "verse": 25,
      "text": "salian ti cai ngagolak jeung getih-nanah,"
    },
    {
      "sura": 78,
      "verse": 26,
      "text": "minangka wawales anu sabobot."
    },
    {
      "sura": 78,
      "verse": 27,
      "text": "Sabenerna baheula maranéhna téh miharep kana hisab."
    },
    {
      "sura": 78,
      "verse": 28,
      "text": "Maranéhna bener-bener ngabohongkeun kana ayat-ayat Kami."
    },
    {
      "sura": 78,
      "verse": 29,
      "text": "Saban perkara geus Kami catet dina Kitab (catetan amal manusa)."
    },
    {
      "sura": 78,
      "verse": 30,
      "text": "Ku kituna, pék rasakeun! Nya moal aya nu ku Kami tambahkeun ka maranéh salian siksa."
    },
    {
      "sura": 78,
      "verse": 31,
      "text": "Sabenerna pikeun jalma-jalma anu takwa mah kauntungan."
    },
    {
      "sura": 78,
      "verse": 32,
      "text": "(Nyaéta) kebon-kebon jeung buah anggur,"
    },
    {
      "sura": 78,
      "verse": 33,
      "text": "mojang-mojang geulis anu sapantar,"
    },
    {
      "sura": 78,
      "verse": 34,
      "text": "jeung gelas-gelas nu parinuh (inumeun)."
    },
    {
      "sura": 78,
      "verse": 35,
      "text": "Di dinya aranjeunna moal nguping omongan gaplah jeung (omongan) bohong,"
    },
    {
      "sura": 78,
      "verse": 36,
      "text": "minangka wawales jeung kurnia anu cukup loba ti Pangéran hidep."
    },
    {
      "sura": 78,
      "verse": 37,
      "text": "Pangéran (nu ngurus) langit jeung bumi jeung sagala nu aya di antarana, Nu Mahamurah. Aranjeunna teu aya nu kawasa unjukan ka Mantenna."
    },
    {
      "sura": 78,
      "verse": 38,
      "text": "Dina poéan waktu roh 929) jeung para malaikat nangtung ngabaris. Aranjeunna teu nyarita salian jalmi anu dipaparinan widi ku Pangéran Nu Mahamurah, jeung anjeunna ngan ngucapkeun nu bener."
    },
    {
      "sura": 78,
      "verse": 39,
      "text": "Éta téh poé anu bener kajadianana. Saha baé anu miharep (kasalametan), pasti milampah jalan pangmulangan ka Allah (kalayan migawé amal soléh)."
    },
    {
      "sura": 78,
      "verse": 40,
      "text": "Sabenerna Kami geus mépélingan maranéh (jalma-jalma kapir) ngeunaan siksaan anu deukeut, dina poé manusa nénjo sagala anu geus dipigawé ku dua leungeunna, jeung jalma kapir ngucap, “Lamun seug simk uring (baheula) jadi taneuh.”"
    },
    {
      "sura": 79,
      "verse": 1,
      "text": "Demi (malaikat-malaikat) nu nyabut (nyawa) kalayan tarik."
    },
    {
      "sura": 79,
      "verse": 2,
      "text": "Demi (malaikat-malaikat) nu nyabut (nyawa) kalayan lalaunan."
    },
    {
      "sura": 79,
      "verse": 3,
      "text": "Demi (malaikat-malaikat) nu turun ti langit kalayan gancang pisan,"
    },
    {
      "sura": 79,
      "verse": 4,
      "text": "(malaikat-malaikat) anu miheulaan kalayan gancang pisan,"
    },
    {
      "sura": 79,
      "verse": 5,
      "text": "jeung (malaikat-malaikat) nu ngatur urusan (dunya). 930)"
    },
    {
      "sura": 79,
      "verse": 6,
      "text": "(Sabenerna Kami bakal ngahudangkeun) dina poé nalika tiupan kahiji (sanggup) ngagenjlongkeun alam,"
    },
    {
      "sura": 79,
      "verse": 7,
      "text": "(tiupan kahiji) nu disusul ku tiupan nu kadua."
    },
    {
      "sura": 79,
      "verse": 8,
      "text": "Haté manusa dina éta poé ngarasa kacida sieunna."
    },
    {
      "sura": 79,
      "verse": 9,
      "text": "Panénjona tarungkul alum."
    },
    {
      "sura": 79,
      "verse": 10,
      "text": "(Jalma-jalma kapir) nyarita, “Naha urang bener-bener bakal dibalikkeun kana kahirupan anu asal? 931)"
    },
    {
      "sura": 79,
      "verse": 11,
      "text": "Naha (bakal dihirupkeun deui) waktu urang geus jadi tulang taléng nu ancur?”"
    },
    {
      "sura": 79,
      "verse": 12,
      "text": "Maranéhna nyarita (deui), “Lamun kitu mah éta pangbalikan nu matak ngarugikeun.”"
    },
    {
      "sura": 79,
      "verse": 13,
      "text": "Tapi seenyana éta ngan ku sakali tiupan wungkul."
    },
    {
      "sura": 79,
      "verse": 14,
      "text": "Dadak sakala maranéhna hirup deui di bumi (nu anyar)."
    },
    {
      "sura": 79,
      "verse": 15,
      "text": "Naha geus nepi ka hidep (Muhammad) lalakon Musa?"
    },
    {
      "sura": 79,
      "verse": 16,
      "text": "Waktu Pangéranana cumeluk ka (Musa) di lengkob suci, nyaéta Lengkob Tuwa,"
    },
    {
      "sura": 79,
      "verse": 17,
      "text": "“Geura indit hidep (nepungan) Fir’aun lantaran manéhna geus ngaliwatan wates."
    },
    {
      "sura": 79,
      "verse": 18,
      "text": "Nya caritakeun (ka Fir’aun), ‘Naha aya kahayang pikeun ngabersihkeun diri (tina kasasaran)?"
    },
    {
      "sura": 79,
      "verse": 19,
      "text": "jeung anjeun bakal dituntun ku kuring kana jalan Pangéran anjeun supaya sieun (ka Mantenna?’”"
    },
    {
      "sura": 79,
      "verse": 20,
      "text": "Terus (Musa) mintonkeun ka manéhna mujijat nu gedé,"
    },
    {
      "sura": 79,
      "verse": 21,
      "text": "tapi manéhna (Fir’aun) ngabohongkeun jeung migawé doraka."
    },
    {
      "sura": 79,
      "verse": 22,
      "text": "Terus manéhna nukangan jeung nangtang (Musa)"
    },
    {
      "sura": 79,
      "verse": 23,
      "text": "terus ngumpulkeun (pupuhu-pupuhu) sarta susumbar (ngagero kaomna)"
    },
    {
      "sura": 79,
      "verse": 24,
      "text": "(bari) pokna, “Kami pangéran anu mahalinuhung.”"
    },
    {
      "sura": 79,
      "verse": 25,
      "text": "Nya Allah nyiksa manéhna kalayan siksaan di ahérat jeung di dunya."
    },
    {
      "sura": 79,
      "verse": 26,
      "text": "Saenyana dina éta parkara téh aya atikan pikeun jalma anu ajrih (ku Allah)."
    },
    {
      "sura": 79,
      "verse": 27,
      "text": "Naha nu nyiptakeun manéh téh nu leuwih hébat atawa langit nu geus diwangun ku Mantenna?"
    },
    {
      "sura": 79,
      "verse": 28,
      "text": "Mantenna geus ngaluhungkeun adeganna tur nyampurnakeunana."
    },
    {
      "sura": 79,
      "verse": 29,
      "text": "Mantenna geus ngajadikeun peutingna (poék mongkléng) jeung beurangna (caang ngempray)."
    },
    {
      "sura": 79,
      "verse": 30,
      "text": "sanggeus kitu bumi diamparkeun ku Mantenna."
    },
    {
      "sura": 79,
      "verse": 31,
      "text": "Ti dinya Mantenna ngaluarkeun sumber cai jeung (dijadikeun) jujukutanana."
    },
    {
      "sura": 79,
      "verse": 32,
      "text": "Gunung-gunungna dipancangkeun (ka jero taneuh) ku Mantenna kalayan kuat."
    },
    {
      "sura": 79,
      "verse": 33,
      "text": "(Éta kabéhanana) keur kasenangan maranéh jeung ingon-ingon maranéh."
    },
    {
      "sura": 79,
      "verse": 34,
      "text": "Nya upama kaributan anu rongkah (Poé Kiamat) geus datang"
    },
    {
      "sura": 79,
      "verse": 35,
      "text": "(nyaéta) dina poéan (waktu) manusa ingeteun kana sagala anu geus dilampahkeunana"
    },
    {
      "sura": 79,
      "verse": 36,
      "text": "sarta naraka ditémbongkeun kalayan jelas pikeun sakur jalma anu nénjo."
    },
    {
      "sura": 79,
      "verse": 37,
      "text": "Nya saha baé jalma anu ngaliwatan wates"
    },
    {
      "sura": 79,
      "verse": 38,
      "text": "jeung leuwih ngutamakeun kahirupan dunya,"
    },
    {
      "sura": 79,
      "verse": 39,
      "text": "mangka sabenerna (naraka) Jahim téh padumukanana."
    },
    {
      "sura": 79,
      "verse": 40,
      "text": "Anapon jalma-jalma anu ajrih ku kaluhungan Pangéranana sarta ngajaga dirina tina (kahayang) hawa napsuna,"
    },
    {
      "sura": 79,
      "verse": 41,
      "text": "mangka sabenerna sawarga téh padumukanana."
    },
    {
      "sura": 79,
      "verse": 42,
      "text": "Maranéhna (jalma-jalma kapir) nanya ka hidep (Muhammad) ngeunaan Poé Kiamat, “Iraha kajadianana?”"
    },
    {
      "sura": 79,
      "verse": 43,
      "text": "Keur naon manéh perlu nyebutkeun (waktuna)?"
    },
    {
      "sura": 79,
      "verse": 44,
      "text": "Ngan ka Pangéran manéh (dibalikkeun) panugtunganana (katangtuan waktu)na."
    },
    {
      "sura": 79,
      "verse": 45,
      "text": "Hidep (Muhammad) ngan saukur méré pépéling pikeun jalma anu sieuneun kana éta (Poé Kiamat)"
    },
    {
      "sura": 79,
      "verse": 46,
      "text": "Dina poé waktu maranéhna nénjo Poé Kiamat (ku sabab rongkahna), maranéhna ngarasa saolah-olah ngan (sakeudeung baé) cicing (di dunya) téh dina waktu soré atawa isuk-isuk."
    },
    {
      "sura": 80,
      "verse": 1,
      "text": "Anjeunna (Muhammad) rarayna baeud sarta ngabalieur,"
    },
    {
      "sura": 80,
      "verse": 2,
      "text": "pédah aya jalma lolong (Abdullah bin Umi Maktum) datang ka anjeunna."
    },
    {
      "sura": 80,
      "verse": 3,
      "text": "Regepkeun ku hidep (Muhammad) boa-boa manéhna téh hayangeun nyucikeun diri (tina dosa),"
    },
    {
      "sura": 80,
      "verse": 4,
      "text": "atawa manéhna (hayang) meunang panggeuing anu méré mangpaat keur manéhna?"
    },
    {
      "sura": 80,
      "verse": 5,
      "text": "Ka jalma anu ngarasa dirina sarba kacukupan (pupuhu Qurés),"
    },
    {
      "sura": 80,
      "verse": 6,
      "text": "hidep (Muhammad) mah méré panggeuing ka manéhna."
    },
    {
      "sura": 80,
      "verse": 7,
      "text": "Padahal moal aya (rugina) pikeun hidep lamun seug manéhna teu nyucikeun diri (iman)."
    },
    {
      "sura": 80,
      "verse": 8,
      "text": "Anapon (ka) jalma nu datang ka hidep kalayan gancang (pikeun ngalap panggeuing),"
    },
    {
      "sura": 80,
      "verse": 9,
      "text": "bari manéhna sieun ku (Allah),"
    },
    {
      "sura": 80,
      "verse": 10,
      "text": "hidep (Muhammad) malah teu maliré."
    },
    {
      "sura": 80,
      "verse": 11,
      "text": "Ulah (kitu)! Sabenerna (ajaran-ajaran Allah) téh mangrupakeun panggeuing."
    },
    {
      "sura": 80,
      "verse": 12,
      "text": "Ku kituna, saha baé nu miharep kana éta (panggeuing), tangtu manéhna bakal nengetkeunana,"
    },
    {
      "sura": 80,
      "verse": 13,
      "text": "dina jero kitab-kitab anu diagungkeun (di mungguhing Allah),"
    },
    {
      "sura": 80,
      "verse": 14,
      "text": "anu diluhungkeun (tur) disucikeun,"
    },
    {
      "sura": 80,
      "verse": 15,
      "text": "dina leungeun para utusan (para malaikat),"
    },
    {
      "sura": 80,
      "verse": 16,
      "text": "nu agung ogé ngabakti."
    },
    {
      "sura": 80,
      "verse": 17,
      "text": "Cilaka manusa! Kacida kupurna manéhna téh!"
    },
    {
      "sura": 80,
      "verse": 18,
      "text": "Tina naon Mantenna (Allah) nyiptakeun manéhna?"
    },
    {
      "sura": 80,
      "verse": 19,
      "text": "Mantenna nyiptakeunana tina sakeclak cai mani, terus nangtukeun (takdir)na, 932)"
    },
    {
      "sura": 80,
      "verse": 20,
      "text": "terus Mantenna ngagampangkeun jalanna, 933)"
    },
    {
      "sura": 80,
      "verse": 21,
      "text": "terus Mantenna ngamaotkeun jeung nguburkeunana,"
    },
    {
      "sura": 80,
      "verse": 22,
      "text": "terus lamun seug ngersakeun, Mantenna pasti ngahudangkeunana deui."
    },
    {
      "sura": 80,
      "verse": 23,
      "text": "Sakali deui ulah (kitu)! Manéhna (manusa) téh can nyumponan kana naon anu ku Mantenna diparéntahkeun ka manéhna."
    },
    {
      "sura": 80,
      "verse": 24,
      "text": "Ku kituna, atuh sakuduna manusa téh niténan kana kadaharanana."
    },
    {
      "sura": 80,
      "verse": 25,
      "text": "Sabenerna Kami geus ngucurkeun cai (ti langit) nu walatra,"
    },
    {
      "sura": 80,
      "verse": 26,
      "text": "terus Kami ngabeulah bumi kalayan sahadé-hadéna,"
    },
    {
      "sura": 80,
      "verse": 27,
      "text": "terus di dinya Kami nuwuhkeun sisikian,"
    },
    {
      "sura": 80,
      "verse": 28,
      "text": "anggur, sayur-sayuran,"
    },
    {
      "sura": 80,
      "verse": 29,
      "text": "jaitun, tangkal korma,"
    },
    {
      "sura": 80,
      "verse": 30,
      "text": "kebon-kebon (nu) éndah,"
    },
    {
      "sura": 80,
      "verse": 31,
      "text": "bubuahan, jeung jujukutan."
    },
    {
      "sura": 80,
      "verse": 32,
      "text": "(Kabéhanana) pikeun kabungahan jeung ingon-ingon maranéh."
    },
    {
      "sura": 80,
      "verse": 33,
      "text": "Nya upama datang sora nu matak torék (tiupan sangkakala nu kadua),"
    },
    {
      "sura": 80,
      "verse": 34,
      "text": "dina poéan jalma lalumpatan ti dulurna,"
    },
    {
      "sura": 80,
      "verse": 35,
      "text": "ti indung tur bapana,"
    },
    {
      "sura": 80,
      "verse": 36,
      "text": "jeung ti anak tur pamajikanana."
    },
    {
      "sura": 80,
      "verse": 37,
      "text": "Sakur jalma ti maranéhna dina éta poé ngabogaan urusan nu matak ngaripuhkeun."
    },
    {
      "sura": 80,
      "verse": 38,
      "text": "Dina éta poé aya beungeut-beungeut nu marahmay,"
    },
    {
      "sura": 80,
      "verse": 39,
      "text": "seuri, tur bungah."
    },
    {
      "sura": 80,
      "verse": 40,
      "text": "Dina éta poé aya (ogé) beungeut-beungeut anu katutupan kebul (burem)"
    },
    {
      "sura": 80,
      "verse": 41,
      "text": "tur katutup ku poék (ditibanan ku kahinaan jeung kasusah)."
    },
    {
      "sura": 80,
      "verse": 42,
      "text": "Maranéhna téh jalma-jalma kapir anu doraka."
    },
    {
      "sura": 81,
      "verse": 1,
      "text": "Upama panonpoé digulungkeun,"
    },
    {
      "sura": 81,
      "verse": 2,
      "text": "upama béntang-béntang muruluk,"
    },
    {
      "sura": 81,
      "verse": 3,
      "text": "upama gunung-gunung dirungkadkeun,"
    },
    {
      "sura": 81,
      "verse": 4,
      "text": "upama onta-onta nu keur reuneuh diantep (teu diurus),"
    },
    {
      "sura": 81,
      "verse": 5,
      "text": "upama sasatoan nu liar dikumpulkeun,"
    },
    {
      "sura": 81,
      "verse": 6,
      "text": "upama laut dipanaskeun,"
    },
    {
      "sura": 81,
      "verse": 7,
      "text": "upama roh-roh geus dipanggihkeun (jeung ragana),"
    },
    {
      "sura": 81,
      "verse": 8,
      "text": "jeung upama orok-orok awéwé anu diruang kérépés ditanya,"
    },
    {
      "sura": 81,
      "verse": 9,
      "text": "alatan dosa naon manéhna dipaténi?"
    },
    {
      "sura": 81,
      "verse": 10,
      "text": "Upama lambaran-lambaran (catetan amal) geus dibuka salébar-lébarna,"
    },
    {
      "sura": 81,
      "verse": 11,
      "text": "upama langit dimusnahkeun,"
    },
    {
      "sura": 81,
      "verse": 12,
      "text": "upama (naraka) Jahim dihurungkeun,"
    },
    {
      "sura": 81,
      "verse": 13,
      "text": "upama sawarga dideukeutkeun,"
    },
    {
      "sura": 81,
      "verse": 14,
      "text": "sakur jalma bakal nyaho naon anu geus dipigawé."
    },
    {
      "sura": 81,
      "verse": 15,
      "text": "Kami sumpah demi béntang-béntang"
    },
    {
      "sura": 81,
      "verse": 16,
      "text": "anu muter jeung teuleum."
    },
    {
      "sura": 81,
      "verse": 17,
      "text": "Demi peuting waktu geus janari."
    },
    {
      "sura": 81,
      "verse": 18,
      "text": "Demi subuh waktu pajar geus moncorong."
    },
    {
      "sura": 81,
      "verse": 19,
      "text": "Sabenerna (Al-Qur’an) téh bener-bener dawuhan (Allah anu dibawa ku) utusan anu mulya (Jibril),"
    },
    {
      "sura": 81,
      "verse": 20,
      "text": "nu bogaeun kakuatan jeung nu ngabogaan kalungguhan luhur di mungguhing (Allah) nu kagungan Arasy,"
    },
    {
      "sura": 81,
      "verse": 21,
      "text": "nu di ditu (Jibril téh) diturut tur dipercaya."
    },
    {
      "sura": 81,
      "verse": 22,
      "text": "Sobat hidep (Muhammad) téh lain jalma gélo."
    },
    {
      "sura": 81,
      "verse": 23,
      "text": "Sabenerna anjeunna (Muhammad) geus ningali anjeunna (Jibril) di upuk nu caang."
    },
    {
      "sura": 81,
      "verse": 24,
      "text": "Anjeunna (Muhammad) lain jalma nu kikir (embung) nerangkeun nu gaib."
    },
    {
      "sura": 81,
      "verse": 25,
      "text": "(Al-Qur’an) téh lain ucapan sétan anu di la’nat."
    },
    {
      "sura": 81,
      "verse": 26,
      "text": "Nya dek ka mana maranéh bakal indit? 934)"
    },
    {
      "sura": 81,
      "verse": 27,
      "text": "(Al-Qur’an) téh teu aya lian kajaba pangéling-ngéling keur sakumna pangeusi alam."
    },
    {
      "sura": 81,
      "verse": 28,
      "text": "(Nyaéta) pikeun saha baé ti antara maranéh anu miharep nyukcruk jalan nu lempeng."
    },
    {
      "sura": 81,
      "verse": 29,
      "text": "Maranéh moal bisa miharep (nyukcruk éta jalan), kajaba lamun dikersakeun ku Allah, Pangéran sakumna alam."
    },
    {
      "sura": 82,
      "verse": 1,
      "text": "Upama langit bejad,"
    },
    {
      "sura": 82,
      "verse": 2,
      "text": "upama béntang-béntang geus ragrag muruluk,"
    },
    {
      "sura": 82,
      "verse": 3,
      "text": "upama laut geus mawér (nepi ka ngahiji),"
    },
    {
      "sura": 82,
      "verse": 4,
      "text": "jeung upama pakuburan dibongkar,"
    },
    {
      "sura": 82,
      "verse": 5,
      "text": "(mangka) saban jiwa bakal nyaho kana naon nu geus dipilampah jeung naon nu geus ditinggalkeun."
    },
    {
      "sura": 82,
      "verse": 6,
      "text": "Hé manusa, naon nu geus nipu manéh (migawé doraka) ka Pangéran manéh Nu Mahamulya?"
    },
    {
      "sura": 82,
      "verse": 7,
      "text": "Anu geus nyiptakeun manéh, tuluy nyampurnakeun kajadian manéh, jeung ngajadikeun (éntépan awak) manéh saimbang."
    },
    {
      "sura": 82,
      "verse": 8,
      "text": "Dina rupa kumaha baé ogé anu dipikahayang, Mantenna nyusun dedeg pangandeg manéh."
    },
    {
      "sura": 82,
      "verse": 9,
      "text": "Ulah kitu! Malah maranéh ngabohongkeun kana ayana poé wawales."
    },
    {
      "sura": 82,
      "verse": 10,
      "text": "Sabenerna pikeun maranéh aya (malaikat-malaikat) nu nalingakeun (pagawéan maranéh),"
    },
    {
      "sura": 82,
      "verse": 11,
      "text": "nu mulya (di mungguhing Allah) jeung nu nuliskeun (amal maranéh),"
    },
    {
      "sura": 82,
      "verse": 12,
      "text": "jeung nu nyahoeun kana sakabéh anu ku dipigawé ku maranéh."
    },
    {
      "sura": 82,
      "verse": 13,
      "text": "Sabenerna jalma-jalma anu bakti téh bener-bener aya dina jero (sawarga nu pinuh) kani’matan."
    },
    {
      "sura": 82,
      "verse": 14,
      "text": "Sabenerna jalma-jalma nu doraka téh bener-bener aya dina jero naraka."
    },
    {
      "sura": 82,
      "verse": 15,
      "text": "Maranéhna bakal asup ka dinya dina poé wawales."
    },
    {
      "sura": 82,
      "verse": 16,
      "text": "Maranéhna moal bisa kaluar tina éta (naraka)."
    },
    {
      "sura": 82,
      "verse": 17,
      "text": "Ari manéh nyaho naon poé wawales téh?"
    },
    {
      "sura": 82,
      "verse": 18,
      "text": "Sakali deui, ari manéh nyaho naon poé wawales téh?"
    },
    {
      "sura": 82,
      "verse": 19,
      "text": "(Nyaéta) poé (nalika) saha ogé teu daya teu upaya (nulungan) ka batur saeutik ogé. Sagala urusan dina éta poé mah aya dina kakawasaan Allah."
    },
    {
      "sura": 83,
      "verse": 1,
      "text": "Kacilakaan pikeun jalma-jalma nu curang (dina takeran jeung timbangan)!"
    },
    {
      "sura": 83,
      "verse": 2,
      "text": "(Nyaéta) jalma-jalma anu upama narima takaran ti batur, maranéhna ménta dicukupkeun."
    },
    {
      "sura": 83,
      "verse": 3,
      "text": "(Sabalikna) upama maranéhna naker atawa nimbang (keur batur), maranéhna sok ngurangan."
    },
    {
      "sura": 83,
      "verse": 4,
      "text": "Naha maranéhna téh henteu nyangka yén sabenerna maranéhna téh bakal dihudangkeun"
    },
    {
      "sura": 83,
      "verse": 5,
      "text": "dina poé anu gedé (Kiamat),"
    },
    {
      "sura": 83,
      "verse": 6,
      "text": "(nyaéta) dina poé (nalika) sakabéh manusa dihudangkeun pikeun madep ka Pangéran?"
    },
    {
      "sura": 83,
      "verse": 7,
      "text": "Sakali deui ulah kitu! Sabab sabenerna catetan jalma nu doraka téh diteundeun dina jero sijjīn. 935)"
    },
    {
      "sura": 83,
      "verse": 8,
      "text": "Naha anjeun nyaho naon ari sijjīn téh?"
    },
    {
      "sura": 83,
      "verse": 9,
      "text": "(Nyaéta) kitab nu eusina catetan (amal)."
    },
    {
      "sura": 83,
      "verse": 10,
      "text": "Kacilakaan (dina) éta poé pikeun jalma-jalma anu ngabohongkeun!"
    },
    {
      "sura": 83,
      "verse": 11,
      "text": "(Nyaéta) jalma-jalma anu ngabohongkeun kana poé wawales."
    },
    {
      "sura": 83,
      "verse": 12,
      "text": "Teu aya anu ngabohongkeun (kana poé wawales) anging jalma-jalma anu ngaliwatan wates (tur) doraka."
    },
    {
      "sura": 83,
      "verse": 13,
      "text": "Upama dibacakeun ka manéhna ayat-ayat Kami, manéhna ngomong kieu, “Éta mah dongéng-dongéng jalma-jalma baheula.”"
    },
    {
      "sura": 83,
      "verse": 14,
      "text": "Sakali deui ulah kitu! Malah naon nu ku maranéhna dipigawé téh geus nutupan haténa."
    },
    {
      "sura": 83,
      "verse": 15,
      "text": "Sakali deui ulah kitu! 936) Sabenerna maranéhna dina éta poé téh bener-bener kahalangan tina (rahmat) Pangéranana."
    },
    {
      "sura": 83,
      "verse": 16,
      "text": "Sabenerna maranéhna téh bener-bener diasupkeun ka naraka."
    },
    {
      "sura": 83,
      "verse": 17,
      "text": "Terus diucapkeun (ka maranéhna), “Tah ieu téh (siksa) anu baréto ku maranéh dibohongkeun.”"
    },
    {
      "sura": 83,
      "verse": 18,
      "text": "Sakali deui ulah kitu! Sabenerna catetan jalma-jalma nu hadé bener-bener diteundeun dina jero illiyīn 937)"
    },
    {
      "sura": 83,
      "verse": 19,
      "text": "Ari anjeun nyaho naon ari illiyīn téh?"
    },
    {
      "sura": 83,
      "verse": 20,
      "text": "(Nyaéta) kitab nu eusina catetan (amal),"
    },
    {
      "sura": 83,
      "verse": 21,
      "text": "anu disaksian ku (malaikat-malaikat) anu dideukeutkeun (ka Allah)."
    },
    {
      "sura": 83,
      "verse": 22,
      "text": "Sabenerna jalma-jalma anu bakti téh bener-bener aya di jero (sawarga nu pinuh) kani’matan."
    },
    {
      "sura": 83,
      "verse": 23,
      "text": "Aranjeunna (calik) di luhureun dipan-dipan (bari) ngaleupaskeun paningal."
    },
    {
      "sura": 83,
      "verse": 24,
      "text": "Anjeun bisa ningal tina raray aranjeunna kani’matan anu kalintang limpahna."
    },
    {
      "sura": 83,
      "verse": 25,
      "text": "Aranjeunna dipaparinan inuman tina arak asli (teu ngamabokkeun) anu (tempatna) masih dicapan (minangka jaminan kana kaaslianana)."
    },
    {
      "sura": 83,
      "verse": 26,
      "text": "Tutupna ku kastori. Pikeun nu kitu téh sakuduna jalma-jalma paheula-heula."
    },
    {
      "sura": 83,
      "verse": 27,
      "text": "Campuranana tina cai tasnīm"
    },
    {
      "sura": 83,
      "verse": 28,
      "text": "(nyaéta) sumber cai nu diinum ku maranéhna anu dideukeutkeun (ka Allah)."
    },
    {
      "sura": 83,
      "verse": 29,
      "text": "Sabenerna jalma-jalma doraka téh nyaéta anu baheulana sok ngageuhgeuykeun ka jalma-jalma anu iman."
    },
    {
      "sura": 83,
      "verse": 30,
      "text": "Upama ningali (jalma-jalma mu’min) ngaliwat di hareupeun maranéhna, matana sok silih delék."
    },
    {
      "sura": 83,
      "verse": 31,
      "text": "Upama balik ka kaomna, maranéhna balikna téh kalayan gumbira."
    },
    {
      "sura": 83,
      "verse": 32,
      "text": "Upama ningali (jalma-jalma mu’min), pok maranéhna nyarita kieu, “Sabenerna maranéhna téh jalma-jalma anu sasar.”"
    },
    {
      "sura": 83,
      "verse": 33,
      "text": "Padahal maranéhna (jalma-jalma anu doraka téh) henteu diutus pikeun ngajaga (jalma-jalma mu’min)."
    },
    {
      "sura": 83,
      "verse": 34,
      "text": "Nya dina ieu Poé (Kiamat) jalma-jalma nu iman nu ngageuhgeuykeun jalma-jalma kapir."
    },
    {
      "sura": 83,
      "verse": 35,
      "text": "Aranjeunna (calik) dina luhur dipan-dipan (bari) ngalepaskeun paningal."
    },
    {
      "sura": 83,
      "verse": 36,
      "text": "Naha jalma-jalma kapir téh diwales (hukuman) kana sakabéh nu geus dipilampah ku maranéhna?"
    },
    {
      "sura": 84,
      "verse": 1,
      "text": "Lamun langit beulah"
    },
    {
      "sura": 84,
      "verse": 2,
      "text": "tur turut ka Pangéranana, jeung kitu kuduna."
    },
    {
      "sura": 84,
      "verse": 3,
      "text": "Lamun bumi diratakeun,"
    },
    {
      "sura": 84,
      "verse": 4,
      "text": "ngaluarkeun sakabéh nu aya dina eusina nepi ka kosong,"
    },
    {
      "sura": 84,
      "verse": 5,
      "text": "tur turut ka Pangéranana, jeung kitu kuduna."
    },
    {
      "sura": 84,
      "verse": 6,
      "text": "Hé manusa, sabenerna manéh geus gawé tohaga ngajugjug kana (papanggihna jeung) Pangéran manéh. Nya manéh pasti bakal papanggih jeung Mantenna. 938)"
    },
    {
      "sura": 84,
      "verse": 7,
      "text": "Ku kituna, saha baé jalma anu dibéré kitab ti beulah katuhueunana,"
    },
    {
      "sura": 84,
      "verse": 8,
      "text": "Nya anjeunna bakal dipariksa kalayan pamariksaan anu énténg"
    },
    {
      "sura": 84,
      "verse": 9,
      "text": "jeung anjeunna bakal mulang ka ahlina (nu sarua iman) kalayan sumbringah."
    },
    {
      "sura": 84,
      "verse": 10,
      "text": "Sedengkeun saha baé jalma anu dibéré kitab ti tukangeun tonggongna,"
    },
    {
      "sura": 84,
      "verse": 11,
      "text": "nya manéhna bakal sasambat, “Cilaka kuring!”"
    },
    {
      "sura": 84,
      "verse": 12,
      "text": "Manéhna bakal abus kana seuneu nu ngéntab-ngéntab (naraka)."
    },
    {
      "sura": 84,
      "verse": 13,
      "text": "Sabenerna manéhna baheula (di dunya) bungah di kulawargana (nu sarua kapir)."
    },
    {
      "sura": 84,
      "verse": 14,
      "text": "Sabenerna manéhna nyangka yén manéhna moal balik deui (ka Allah)."
    },
    {
      "sura": 84,
      "verse": 15,
      "text": "Teu kitu! Sabenerna Pangéranana salawasna ningali ka manéhna."
    },
    {
      "sura": 84,
      "verse": 16,
      "text": "Kami sumpah demi layung dina waktu pasosoré,"
    },
    {
      "sura": 84,
      "verse": 17,
      "text": "demi peuting jeung naon anu dikumpulkeunana,"
    },
    {
      "sura": 84,
      "verse": 18,
      "text": "(jeung) demi bulan waktu jadi purnama."
    },
    {
      "sura": 84,
      "verse": 19,
      "text": "Sabenerna manéh bakal ngaléngkah sahambalan-sahambalan (dina kahirupan). 939)"
    },
    {
      "sura": 84,
      "verse": 20,
      "text": "Mangka, naha maranéhna teu daék iman?"
    },
    {
      "sura": 84,
      "verse": 21,
      "text": "Waktu Al-Qur’an dibacakeun ka maranéhna, maranéhna teu (daékeun) sujud,"
    },
    {
      "sura": 84,
      "verse": 22,
      "text": "malah jalma-jalma kapir mah ngabohongkeun."
    },
    {
      "sura": 84,
      "verse": 23,
      "text": "Allah langkung uninga kana sakabéh nu disumputkeun (dina haté maranéhna)."
    },
    {
      "sura": 84,
      "verse": 24,
      "text": "Ku kituna, tepikeun ka maranéhna (siksaan) nu peurih pisan."
    },
    {
      "sura": 84,
      "verse": 25,
      "text": "Kajaba jalma-jalma nu iman tur anu milampah amal soléh. Aranjeunna mah bakal meunang ganjaran nu teu aya kendatna."
    },
    {
      "sura": 85,
      "verse": 1,
      "text": "Demi langit anu ngabogaan kumpulan béntang-béntang."
    },
    {
      "sura": 85,
      "verse": 2,
      "text": "Demi poé anu dijangjikeun."
    },
    {
      "sura": 85,
      "verse": 3,
      "text": "Demi anu nyaksian jeung nu disaksian."
    },
    {
      "sura": 85,
      "verse": 4,
      "text": "Cilaka jalma-jalma nu nyieun kamalir (tempat nyiksa jalma mu’min)"
    },
    {
      "sura": 85,
      "verse": 5,
      "text": "nu hurung ngéntab-ngéntab (nu ngabogaan) suluh."
    },
    {
      "sura": 85,
      "verse": 6,
      "text": "Waktu (éta) maranéhna diuk di sakurilingna."
    },
    {
      "sura": 85,
      "verse": 7,
      "text": "Maranéhna nyaksian naon nu dipilampah ku maranéhna ka jalma-jalma mu’min."
    },
    {
      "sura": 85,
      "verse": 8,
      "text": "Teu pati-pati maranéhna nyiksa (ngaduruk) jalma-jalma mu’min, iwal ti pédah aranjeunna (jalma-jalma mu’min) iman ka Allah Nu Mahagagah (tur) Nu Mahapinuji,"
    },
    {
      "sura": 85,
      "verse": 9,
      "text": "anu kagungan karajaan langit jeung bumi. Allah téh nyaksian kana sagala perkara."
    },
    {
      "sura": 85,
      "verse": 10,
      "text": "Sabenerna jalma-jalma anu ngadatangkeun cobaan (siksa) ka mu’minin jeung mu’minat, tuluy maranéhna teu tobat, nya maranéhna bakal meunang siksaan (naraka) anu ngaduruk."
    },
    {
      "sura": 85,
      "verse": 11,
      "text": "Sabenerna jalma-jalma anu iman tur milampah amal soléh, aranjeunna bakal meunang sawarga anu di handapeunana cur-cor walungan-walungan. Éta téh kaunggulan nu kacida gedéna."
    },
    {
      "sura": 85,
      "verse": 12,
      "text": "Sabenerna siksaan Pangéran téh kacida rongkahna."
    },
    {
      "sura": 85,
      "verse": 13,
      "text": "Sabenerna nya Mantenna nu mimiti (nyiptakeun mahluk) jeung anu ngabalikkeun deui (hirup sanggeusna maot)."
    },
    {
      "sura": 85,
      "verse": 14,
      "text": "Nya Mantenna Nu Maha Jembar-pangampura (tur) Nu Mahadeudeuh."
    },
    {
      "sura": 85,
      "verse": 15,
      "text": "Anu kagungan Arsy (tur) Nu Mahapinuji."
    },
    {
      "sura": 85,
      "verse": 16,
      "text": "Nu Mahakawasa midamel naon baé nu dikersakeun ku Mantenna."
    },
    {
      "sura": 85,
      "verse": 17,
      "text": "Naha geus nepi ka anjeun béja ngeunaan baladna"
    },
    {
      "sura": 85,
      "verse": 18,
      "text": "Fir’aun jeung Samud?"
    },
    {
      "sura": 85,
      "verse": 19,
      "text": "Mémang jalma-jalma kapir téh (salawasna) ngabohongkeun,"
    },
    {
      "sura": 85,
      "verse": 20,
      "text": "padahal Allah ngepung ti tukangeun maranéhna (nepi ka moal lolos)."
    },
    {
      "sura": 85,
      "verse": 21,
      "text": "Malah (anu didustakeun téh) nyaéta Al-Qur’an nu agung,"
    },
    {
      "sura": 85,
      "verse": 22,
      "text": "nu (diteundeun) di jero (tempat) anu kajaga (Loh Mahpud)."
    },
    {
      "sura": 86,
      "verse": 1,
      "text": "Demi langit jeung sakabéh anu datang dina waktu peuting."
    },
    {
      "sura": 86,
      "verse": 2,
      "text": "Naha ari anjeun nyaho nu datang dina éta peuting?"
    },
    {
      "sura": 86,
      "verse": 3,
      "text": "(Nyaéta) béntang nu cahayana narawangan."
    },
    {
      "sura": 86,
      "verse": 4,
      "text": "Sabenerna saban-saban jalma pasti aya nu ngajagana."
    },
    {
      "sura": 86,
      "verse": 5,
      "text": "Ku sabab éta, manusa kudu niténan tina naon manéhna diciptakeun."
    },
    {
      "sura": 86,
      "verse": 6,
      "text": "Manéhna diciptakeun tina cai (mani) anu mancer,"
    },
    {
      "sura": 86,
      "verse": 7,
      "text": "anu kaluarna tina antara tulang tonggong (sulbi) jeung tulang dada."
    },
    {
      "sura": 86,
      "verse": 8,
      "text": "Saleresna Allah kawasa pikeun ngabalikeunana (hirup sanggeusna maot)."
    },
    {
      "sura": 86,
      "verse": 9,
      "text": "Dina poéan ditémbongkeun sagala rasiah."
    },
    {
      "sura": 86,
      "verse": 10,
      "text": "Nya manusa teu boga deui kakuatan jeung henteu (ogé) aya nu nulungan."
    },
    {
      "sura": 86,
      "verse": 11,
      "text": "Demi langit anu miboga cai hujan 940)"
    },
    {
      "sura": 86,
      "verse": 12,
      "text": "jeung bumi anu miboga rekah (tempat tumuwuhna tatangkalan)."
    },
    {
      "sura": 86,
      "verse": 13,
      "text": "Saenyana ieu (Al-Qur’an) téh bener-bener pidawuh pamisah (antara anu hak jeung anu batil)."
    },
    {
      "sura": 86,
      "verse": 14,
      "text": "(Al-Qur’an téh) lain pidawuh heuheureuyan."
    },
    {
      "sura": 86,
      "verse": 15,
      "text": "Saenyana maranéhna (jalma-jalma kapir) téh nyieun tipu daya."
    },
    {
      "sura": 86,
      "verse": 16,
      "text": "Kami ogé males ku tipu daya."
    },
    {
      "sura": 86,
      "verse": 17,
      "text": "Ku kituna, tangguhkeun baé éta jalma-jalma téh. Béré maranéhna kasempatan saméntara waktu (pikeun sukan-sukan)."
    },
    {
      "sura": 87,
      "verse": 1,
      "text": "Pék sucikeun Pangéran anjeun Nu Mahaluhung,"
    },
    {
      "sura": 87,
      "verse": 2,
      "text": "Anu nyiptakeun sarta nu nyampurnakeun (ciptaana-Na),"
    },
    {
      "sura": 87,
      "verse": 3,
      "text": "Anu nangtukeun kadar (séwang-séwang) sarta maparin pituduh,"
    },
    {
      "sura": 87,
      "verse": 4,
      "text": "jeung Anu nuwuhkeun (jukut) tegal angonan."
    },
    {
      "sura": 87,
      "verse": 5,
      "text": "Terus Mantenna ngajadikeun éta (jukut) téh nya garing nya géhéng."
    },
    {
      "sura": 87,
      "verse": 6,
      "text": "Kami bakal ngabacakeun (Al-Qur’an) ka hidep (Muhammad) nepi ka hidep moal poho,"
    },
    {
      "sura": 87,
      "verse": 7,
      "text": "kajaba lamun seug Allah ngersakeun. Saleresna Mantenna uninga ka nu nembrak jeung ka nu nyumput."
    },
    {
      "sura": 87,
      "verse": 8,
      "text": "Kami bakal ngagampangkeun hidep kana jalan anu gampang (pikeun kabagjaan di dunya jeung ahérat)"
    },
    {
      "sura": 87,
      "verse": 9,
      "text": "Ku kituna, prak geura tepikeun pépéling, sabab sabenerna éta pépéling téh aya mangpaatna."
    },
    {
      "sura": 87,
      "verse": 10,
      "text": "Jalma anu sieun (ku Allah) bakal ngalap atikan."
    },
    {
      "sura": 87,
      "verse": 11,
      "text": "Anapon jalma anu cilaka (kapir) mah bakal ngajauhan,"
    },
    {
      "sura": 87,
      "verse": 12,
      "text": "(nyaéta) jalma anu bakal asup kana seuneu (naraka) anu gedé."
    },
    {
      "sura": 87,
      "verse": 13,
      "text": "Saterusna manéhna di dituna téh teu paéh ogé teu hirup."
    },
    {
      "sura": 87,
      "verse": 14,
      "text": "Tétéla bagja pisan jalma anu geus nyucikeun dirina (kalayan iman)"
    },
    {
      "sura": 87,
      "verse": 15,
      "text": "jeung inget kana Asma Pangéranana, tuluy manéhna ngadegkeun salat."
    },
    {
      "sura": 87,
      "verse": 16,
      "text": "Tapi maranéh (jalma-jalma kapir) milih kahirupan dunyawi,"
    },
    {
      "sura": 87,
      "verse": 17,
      "text": "padahal kahirupan ahérat téh leuwih hadé jeung leuwih langgeng."
    },
    {
      "sura": 87,
      "verse": 18,
      "text": "Sabenerna ieu (katerangan) téh aya dina suhup (lambaran-lambaran) anu baheula,"
    },
    {
      "sura": 87,
      "verse": 19,
      "text": "(nyaéta) suhup (nu diturunkeun ka) Ibrahim jeung Musa."
    },
    {
      "sura": 88,
      "verse": 1,
      "text": "Naha geus nepi ka anjeun béja ngeunaan (Poé Kiamat)?"
    },
    {
      "sura": 88,
      "verse": 2,
      "text": "Dina éta poé loba beungeut anu tarungkul alum"
    },
    {
      "sura": 88,
      "verse": 3,
      "text": "(karana) digawé tohaga (pikeun ngajauhan siksa) tur ngalempréh (karana dibelenggu)."
    },
    {
      "sura": 88,
      "verse": 4,
      "text": "Maranéhna asup kana seuneu (naraka) anu panas pisan."
    },
    {
      "sura": 88,
      "verse": 5,
      "text": "(Maranéhna) dibéré inuman tina sumber cai nu kacida panasna."
    },
    {
      "sura": 88,
      "verse": 6,
      "text": "Taya dahareun pikeun maranéhna salian ti tangkal nu cucukan,"
    },
    {
      "sura": 88,
      "verse": 7,
      "text": "nu teu matak lintuh jeung henteu matak ngaleungitkeun lapar."
    },
    {
      "sura": 88,
      "verse": 8,
      "text": "Dina éta poé loba beunget anu sura-seuri,"
    },
    {
      "sura": 88,
      "verse": 9,
      "text": "ngarasa bungah karana usahana (sorangan)."
    },
    {
      "sura": 88,
      "verse": 10,
      "text": "(Aranjeunna) di jero sawarga anu luhur."
    },
    {
      "sura": 88,
      "verse": 11,
      "text": "Di dinyana (anjeun) moal ngadéngé omongan nu teu aya gunana."
    },
    {
      "sura": 88,
      "verse": 12,
      "text": "Di dinya aya cinyusu anu ngocor."
    },
    {
      "sura": 88,
      "verse": 13,
      "text": "Di dinya aya dipan-dipan anu dijangkungan,"
    },
    {
      "sura": 88,
      "verse": 14,
      "text": "gelas-gelas anu disadiakeun (dina deukeuteunana),"
    },
    {
      "sura": 88,
      "verse": 15,
      "text": "bantal-bantal panyarandéan anu ngéntép,"
    },
    {
      "sura": 88,
      "verse": 16,
      "text": "jeung karpét-karpét nu diamparkeun."
    },
    {
      "sura": 88,
      "verse": 17,
      "text": "Naha maranéhna teu niténan kana onta, kumaha diciptakeun?"
    },
    {
      "sura": 88,
      "verse": 18,
      "text": "Kana langit, kumaha diluhurkeun?"
    },
    {
      "sura": 88,
      "verse": 19,
      "text": "Kana gunung-gunung kumaha ditancepkeun?"
    },
    {
      "sura": 88,
      "verse": 20,
      "text": "Kana bumi kumaha diamparkeun?"
    },
    {
      "sura": 88,
      "verse": 21,
      "text": "Ku kituna, prak geura tepikeun pépéling, sabab sabenerna hidep (Muhammad) téh ngan saukur tukang ngélingan."
    },
    {
      "sura": 88,
      "verse": 22,
      "text": "Hidep lain jalma anu kawasa ka maranéhna,"
    },
    {
      "sura": 88,
      "verse": 23,
      "text": "kajaba lamun aya jalma anu ngabalieur tur kupur."
    },
    {
      "sura": 88,
      "verse": 24,
      "text": "Ku kituna, Allah bakal nyiksa ku siksaan nu pangrongkahna."
    },
    {
      "sura": 88,
      "verse": 25,
      "text": "Sabenerna ka Kami pangbalikan maranéhna téh."
    },
    {
      "sura": 88,
      "verse": 26,
      "text": "Sabenerna nya Kami nu boga hak ngabalitungkeun amal maranéhna."
    },
    {
      "sura": 89,
      "verse": 1,
      "text": "Demi pajar."
    },
    {
      "sura": 89,
      "verse": 2,
      "text": "Demi peuting-peuting anu sapuluh. 941)"
    },
    {
      "sura": 89,
      "verse": 3,
      "text": "Demi nu genap jeung nu ganjil."
    },
    {
      "sura": 89,
      "verse": 4,
      "text": "Demi peuting upama ngaliwat."
    },
    {
      "sura": 89,
      "verse": 5,
      "text": "Naha aya dina nu kitu téh sumpah (nu bisa ditarima) pikeun jalma anu boga akal?"
    },
    {
      "sura": 89,
      "verse": 6,
      "text": "Naha hidep (Muhammad) henteu niténan kumaha Pangéran hidep nindak ka Kaom ‘Ad?"
    },
    {
      "sura": 89,
      "verse": 7,
      "text": "(Nyaéta) Kaom Iram (puseurna Kaom ‘Ad) anu miboga wangunan-wangunan anu jangkung,"
    },
    {
      "sura": 89,
      "verse": 8,
      "text": "anu can kungsi diwangun (hiji kota ogé) saperti kitu di nagri-nagri séjénna,"
    },
    {
      "sura": 89,
      "verse": 9,
      "text": "(pikeun kaom) Samud anu motongan batu-batu gédé dina léngkob, 942)"
    },
    {
      "sura": 89,
      "verse": 10,
      "text": "ogé (pikeun) Fir’aun anu miboga paseuk-paseuk (wangunan anu gédé),"
    },
    {
      "sura": 89,
      "verse": 11,
      "text": "anu migawé sawenang-wenang di jero nagri,"
    },
    {
      "sura": 89,
      "verse": 12,
      "text": "terus maranéhna loba nimbulkeun karuksakan di jero éta nagri."
    },
    {
      "sura": 89,
      "verse": 13,
      "text": "Ku kituna, Pangéran hidep nibankeun cambeti siksaan (anu rongkah) ka maranéhna."
    },
    {
      "sura": 89,
      "verse": 14,
      "text": "Sabenerna Pangéran hidep téh bener-bener ngawaskeun."
    },
    {
      "sura": 89,
      "verse": 15,
      "text": "Nya aya manusa, lamun Pangéran méré cocoba terus méré kamulyaan jeung méré ka manéhna kani’matan, nya manéhna nyarita kieu, “Pangéran kuring parantos ngamulyakeun kuring.”"
    },
    {
      "sura": 89,
      "verse": 16,
      "text": "(Tapi,) lamun seug Pangéran maparin cocoba terus ngurangan rejekina, nya manéhna nyarita kieu, “Pangéran kuring geus ngahinakeun kuring.” 943)"
    },
    {
      "sura": 89,
      "verse": 17,
      "text": "Lain kitu! Malah maranéh téh teu ngamulyakeun budak yatim. 944)"
    },
    {
      "sura": 89,
      "verse": 18,
      "text": "teu daék silih ajak méré ka jalma miskin,"
    },
    {
      "sura": 89,
      "verse": 19,
      "text": "ngadalahar harta banda warisan ku cara dihijikeun (nu halal jeung nu haram),"
    },
    {
      "sura": 89,
      "verse": 20,
      "text": "jeung mikadeudeuh harta kalayan kadeudeuh anu ka bina-bina."
    },
    {
      "sura": 89,
      "verse": 21,
      "text": "Ulah kitu! Waktu bumi digénjlongkeun terus-terusan (silih padu)"
    },
    {
      "sura": 89,
      "verse": 22,
      "text": "jeung sumping Pangéran anjeun, sedengkeun para malaikat bakal ngajajar."
    },
    {
      "sura": 89,
      "verse": 23,
      "text": "Dina éta poé naraka Jahanam didatangkeun. Dina éta poé ogé manusa aréling, padahal geus teu aya gunana keur maranéhna éling."
    },
    {
      "sura": 89,
      "verse": 24,
      "text": "Pok manéhna nyarita, “Aduh kacida hadéna upama baheula kuring tatahar (kahadéan) keur ieu kahirupan kuring.”"
    },
    {
      "sura": 89,
      "verse": 25,
      "text": "Nya dina éta poé moal aya anu bisa nyiksa cara siksaan Mantenna (anu adil)."
    },
    {
      "sura": 89,
      "verse": 26,
      "text": "Sarta moal aya sajalma ogé nu ngaborogod cara ngaborogodna Mantenna."
    },
    {
      "sura": 89,
      "verse": 27,
      "text": "Hé jiwa anu ngahenang-hening,"
    },
    {
      "sura": 89,
      "verse": 28,
      "text": "baralik ka Pangéran manéh kalayan haté anu rido jeung diridoan ku Mantenna."
    },
    {
      "sura": 89,
      "verse": 29,
      "text": "Ku kituna, pék arasup ka jero golongan hamba-hamba Kami"
    },
    {
      "sura": 89,
      "verse": 30,
      "text": "jeung pék arasup ka jero sawarga Kami."
    },
    {
      "sura": 90,
      "verse": 1,
      "text": "Kaula sumpah kalayan ieu nagri (Mekah),"
    },
    {
      "sura": 90,
      "verse": 2,
      "text": "Sedengkeun hidep (Muhammad) cicing di ieu nagri (Mekah)."
    },
    {
      "sura": 90,
      "verse": 3,
      "text": "(Kaula ogé sumpah) demi (patalian) bapa jeung anakna."
    },
    {
      "sura": 90,
      "verse": 4,
      "text": "Tétéla Kami bener-bener geus nyiptakeun manusa dina kaayaan susah payah."
    },
    {
      "sura": 90,
      "verse": 5,
      "text": "Naha manéhna (manusa) nyangka yén teu aya saurang ogé nu kumawasa ka dirina?"
    },
    {
      "sura": 90,
      "verse": 6,
      "text": "Manéhna nyarita, “Kuring geus ngahamburkeun harta nu kacida lobana.”"
    },
    {
      "sura": 90,
      "verse": 7,
      "text": "Naha manéhna nyangka yén taya saurang ogé nu ningalikeunana?"
    },
    {
      "sura": 90,
      "verse": 8,
      "text": "Apan Kami geus ngajadikeun keur manéhna sapasang panon,"
    },
    {
      "sura": 90,
      "verse": 9,
      "text": "létah, jeung sapasang biwir?"
    },
    {
      "sura": 90,
      "verse": 10,
      "text": "Kami geus nuduhkeun ka manéhna dua jalan (kahadéan jeung kagoréngan)."
    },
    {
      "sura": 90,
      "verse": 11,
      "text": "Ku kituna, naha teu saalusna manéhna nempuh jalan nu nanjak jeung hésé?"
    },
    {
      "sura": 90,
      "verse": 12,
      "text": "Naha anjeun nyaho naon ari jalan nu nanjak jeung hésé téh?"
    },
    {
      "sura": 90,
      "verse": 13,
      "text": "(Nyaéta) ngabébaskeun abid (budak beulian),"
    },
    {
      "sura": 90,
      "verse": 14,
      "text": "atawa méré dahar dina mangsa kalaparan,"
    },
    {
      "sura": 90,
      "verse": 15,
      "text": "(ka) budak yatim nu boga patalian kakarabatan,"
    },
    {
      "sura": 90,
      "verse": 16,
      "text": "atawa ka jalma miskin nu pakir pisan."
    },
    {
      "sura": 90,
      "verse": 17,
      "text": "sanggeus éta manéhna kaasup kana golongan jalma-jalma anu iman jeung anu silih wasiatan pikeun sabar sarta silih wasiatan pikeun silih pikaasih."
    },
    {
      "sura": 90,
      "verse": 18,
      "text": "Aranjeunna (jalma-jalma nu iman jeung silih wasiatan téh) nyaéta golongan katuhu."
    },
    {
      "sura": 90,
      "verse": 19,
      "text": "Anapon jalma-jalma anu kupur kana ayat-ayat Kami, nya maranéhna téh golongan kénca."
    },
    {
      "sura": 90,
      "verse": 20,
      "text": "Maranéhna aya dina naraka anu dirungkupkeun."
    },
    {
      "sura": 91,
      "verse": 1,
      "text": "Demi panonpoé jeung cahayana dina mangsa isuk-isuk."
    },
    {
      "sura": 91,
      "verse": 2,
      "text": "Demi bulan waktu nuturkeunana."
    },
    {
      "sura": 91,
      "verse": 3,
      "text": "Demi beurang waktu brayna."
    },
    {
      "sura": 91,
      "verse": 4,
      "text": "Demi peuting waktu nutupanana (poék mongkléng)."
    },
    {
      "sura": 91,
      "verse": 5,
      "text": "Demi langit jeung nu ngadegkeunana."
    },
    {
      "sura": 91,
      "verse": 6,
      "text": "Demi bumi jeung ngamparkeunana."
    },
    {
      "sura": 91,
      "verse": 7,
      "text": "Demi jiwa jeung nyampurnakeun (ciptaana)na."
    },
    {
      "sura": 91,
      "verse": 8,
      "text": "Nya Mantenna ngailhamkeun ka manéhna (jalan) kadorakaan jeung katakwaan."
    },
    {
      "sura": 91,
      "verse": 9,
      "text": "Tétéla untung jalma anu nyucikeun (jiwana)."
    },
    {
      "sura": 91,
      "verse": 10,
      "text": "Tétéla rugi jalma nu ngotoranana."
    },
    {
      "sura": 91,
      "verse": 11,
      "text": "(Kaom) Samud geus ngabohongkeun (ka rasul-rasulna) sabab maranéhna ngaleuwihan wates."
    },
    {
      "sura": 91,
      "verse": 12,
      "text": "Waktu jalma nu pangcilakana ti antara maranéhna hudang (pikeun meuncit sapi bikang ti Allah)."
    },
    {
      "sura": 91,
      "verse": 13,
      "text": "Terus Rasul Allah (Soléh) nyarita ka maranéhna, “(Antepkeun baé) onta bikang ti Allah téh jeung inumeunana (ulah diganggu).”"
    },
    {
      "sura": 91,
      "verse": 14,
      "text": "Tapi maranéhna (kalah ka) ngabohongkeun (Soléh) sarta meuncit (éta onta). Ku kituna, Pangéran ngabinasakeun maranéhna lantaran dosana, terus ngaratakeunana jeung taneuh."
    },
    {
      "sura": 91,
      "verse": 15,
      "text": "Mantenna teu sieun kana akibatna."
    },
    {
      "sura": 92,
      "verse": 1,
      "text": "Demi peuting lamun nutupan (caang ti beurang)."
    },
    {
      "sura": 92,
      "verse": 2,
      "text": "Demi beurang waktu caang."
    },
    {
      "sura": 92,
      "verse": 3,
      "text": "Demi diciptakeunana lalaki jeung awéwé."
    },
    {
      "sura": 92,
      "verse": 4,
      "text": "Sabenerna upaya maranéh téh rupa-rupa macemna."
    },
    {
      "sura": 92,
      "verse": 5,
      "text": "Nya saha baé anu mikeun (hartana di jalan Allah) jeung takwa,"
    },
    {
      "sura": 92,
      "verse": 6,
      "text": "sarta ngabanerkeun (ayana pahala) nu hadé (sawarga),"
    },
    {
      "sura": 92,
      "verse": 7,
      "text": "nya Kami bakal gampangkeun pikeun dirina jalan ngajugjug kagampangan (kabagjaan)."
    },
    {
      "sura": 92,
      "verse": 8,
      "text": "Aya ogé jalma anu korét tur ngarasa dirina cukup (teu butuh kana pitulung Allah),"
    },
    {
      "sura": 92,
      "verse": 9,
      "text": "sarta ngabohongkeun (ganjaran) nu hadé,"
    },
    {
      "sura": 92,
      "verse": 10,
      "text": "nya Kami bakal gampangkeun pikeun dirina jalan nu hésé-béléké (kasangsaraan)."
    },
    {
      "sura": 92,
      "verse": 11,
      "text": "Harta bandana teu mangpaat pikeun dirina lamun manéhna geus binasa."
    },
    {
      "sura": 92,
      "verse": 12,
      "text": "Saenyana Kami nu maparin pituduh."
    },
    {
      "sura": 92,
      "verse": 13,
      "text": "Saenyana kagungan Kami ahérat jeung dunya téh."
    },
    {
      "sura": 92,
      "verse": 14,
      "text": "Nya Kami mépélingan maranéh ku naraka nu ngéntab-ngéntab."
    },
    {
      "sura": 92,
      "verse": 15,
      "text": "Ngan diasupan ku jalma nu pangcilaka-cilakana,"
    },
    {
      "sura": 92,
      "verse": 16,
      "text": "anu ngabohongkeun (bebeneran) tur ngabalieur (tina kaimanan)."
    },
    {
      "sura": 92,
      "verse": 17,
      "text": "Jalma nu pangtakwana bakal dijauhkeun tina éta (naraka),"
    },
    {
      "sura": 92,
      "verse": 18,
      "text": "(nyaéta) anu ngainpakkeun hartana (di jalan Allah) pikeun ngabersihkeun (jiwana),"
    },
    {
      "sura": 92,
      "verse": 19,
      "text": "jeung taya saurang ogé anu dibéré ni’mat (inpak) ku manéhna nu kudu males budina,"
    },
    {
      "sura": 92,
      "verse": 20,
      "text": "tapi (manéhna méré éta téh ngan saukur) néangan karidoan Pangéranana Nu Mahaluhung."
    },
    {
      "sura": 92,
      "verse": 21,
      "text": "Tangtu jaga manéhna bakal rido (meunang kabungah nu sampurna)."
    },
    {
      "sura": 93,
      "verse": 1,
      "text": "Demi waktu duha."
    },
    {
      "sura": 93,
      "verse": 2,
      "text": "Demi peuting lamun geus sepi jempling."
    },
    {
      "sura": 93,
      "verse": 3,
      "text": "Pangéran hidep (Muhammad) teu ninggalkeun jeung teu (ogé) bendu ka hidep. 945)"
    },
    {
      "sura": 93,
      "verse": 4,
      "text": "Sabenerna nu sapandeurian (ahérat) téh leuwih hadé pikeun hidep tibatan anu mimiti. 946)"
    },
    {
      "sura": 93,
      "verse": 5,
      "text": "Sabenerna engké Pangéran hidep bakal maparin kanyaah-Na ka hidep, nepi ka hidep jadi rido."
    },
    {
      "sura": 93,
      "verse": 6,
      "text": "Naha lain Mantenna téh mendakan hidep minangka jalma yatim, terus Mantenna ngajaga hidep?"
    },
    {
      "sura": 93,
      "verse": 7,
      "text": "Mantenna mendakan hidep jalma nu teu nyaho (kana saréat), 947) terus Mantenna maparin pituduh?"
    },
    {
      "sura": 93,
      "verse": 8,
      "text": "Allah mendakan hidep minangka jalma anu kakurangan, terus Mantenna méré kacukupan?"
    },
    {
      "sura": 93,
      "verse": 9,
      "text": "Nya ka budak yatim hidep ulah ngalakukeun sakarepna."
    },
    {
      "sura": 93,
      "verse": 10,
      "text": "Ka jalma anu barang pénta, hidep ulah nyentak."
    },
    {
      "sura": 93,
      "verse": 11,
      "text": "Kana ni’mat Pangéran hidep, hidep kudu ngadermakeun (kalayan sukuran)."
    },
    {
      "sura": 94,
      "verse": 1,
      "text": "Naha lain Kami geus ngajembarkeun dada hidep (Muhammad)?"
    },
    {
      "sura": 94,
      "verse": 2,
      "text": "Apan Kami geus nyinglarkeun beban (tugas-tugas kanabian) hidep 948)"
    },
    {
      "sura": 94,
      "verse": 3,
      "text": "anu ngabeungbeuratan tonggong hidep?"
    },
    {
      "sura": 94,
      "verse": 4,
      "text": "Apan Kami ogé geus ngangkat sebutan (ngaran) hidep? 949)"
    },
    {
      "sura": 94,
      "verse": 5,
      "text": "Saenyana dina kasusah téh aya kagampangan."
    },
    {
      "sura": 94,
      "verse": 6,
      "text": "(Sakali deui) saenyana dina kasusah téh aya kagampangan."
    },
    {
      "sura": 94,
      "verse": 7,
      "text": "Ku sabab kitu, upama hidep geus bérés (dina hiji urusan), tetep kudu digawé getol (pikeun urusan nu séjén). 950)"
    },
    {
      "sura": 94,
      "verse": 8,
      "text": "Ngan ka Pangéran hidep, hidep kudu miharep."
    },
    {
      "sura": 95,
      "verse": 1,
      "text": "Demi (buah) Tin jeung (buah) Jaitun. 951)"
    },
    {
      "sura": 95,
      "verse": 2,
      "text": "Demi gunung Sinai 952)"
    },
    {
      "sura": 95,
      "verse": 3,
      "text": "jeung demi ieu dayeuh (Mekah) nu aman."
    },
    {
      "sura": 95,
      "verse": 4,
      "text": "Saenyana Kami geus nyiptakeun manusa kalayan dedeg-pangadeg nu panghadéna."
    },
    {
      "sura": 95,
      "verse": 5,
      "text": "Terus ku Kami manéhna dibalikkeun kana tempat nu panghadap-handapna,"
    },
    {
      "sura": 95,
      "verse": 6,
      "text": "kajaba jalma-jalma nu iman tur migawé amal soléh. Nya pikeun aranjeunna ganjaran nu moal aya kendatna."
    },
    {
      "sura": 95,
      "verse": 7,
      "text": "Naon nu ngalantarankeun (maranéhna) ngabohongkeun (ngeunaan) poé wawales sanggeus ieu (katerangan-katerangan)?"
    },
    {
      "sura": 95,
      "verse": 8,
      "text": "Apan Allah téh hakim nu pangadil-adilna?"
    },
    {
      "sura": 96,
      "verse": 1,
      "text": "Pék baca kalayan (nyebut) jenenganAllah Anu nyiptakeun!"
    },
    {
      "sura": 96,
      "verse": 2,
      "text": "Mantenna nyiptakeun manusa tina saguruntul getih."
    },
    {
      "sura": 96,
      "verse": 3,
      "text": "Pék baca! Pangéran hidep Nu Mahamulya,"
    },
    {
      "sura": 96,
      "verse": 4,
      "text": "nu ngajar (manusa) maké péna."
    },
    {
      "sura": 96,
      "verse": 5,
      "text": "Mantenna ngajar manusa perkara nu teu dipikanyaho."
    },
    {
      "sura": 96,
      "verse": 6,
      "text": "Lain kitu! Sabenerna manusa téh bener-bener geus kamalinaan"
    },
    {
      "sura": 96,
      "verse": 7,
      "text": "waktu nénjo dirina sarwa cukup."
    },
    {
      "sura": 96,
      "verse": 8,
      "text": "Sabenerna ngan ka Pangéran tempat pambalikan (hidep)"
    },
    {
      "sura": 96,
      "verse": 9,
      "text": "Naha hidep nyaho jalma nu nyarék"
    },
    {
      "sura": 96,
      "verse": 10,
      "text": "hiji hamba waktu manéhna ngadegkeun salat? 953)"
    },
    {
      "sura": 96,
      "verse": 11,
      "text": "Naha hidep nyaho lamun seug manéhna (anu dicarék salat) aya dina bebeneran (pituduh)"
    },
    {
      "sura": 96,
      "verse": 12,
      "text": "atawa manéhna nitah takwa (ka Allah)?"
    },
    {
      "sura": 96,
      "verse": 13,
      "text": "Naha hidep nyaho lamun seug manéhna (anu nyarék) téh ngabohongkeun jeung ngabalieur?"
    },
    {
      "sura": 96,
      "verse": 14,
      "text": "Naha manéhna teu nyaho yén saleresna Allah ningali (sakabéh pagawéanana)?"
    },
    {
      "sura": 96,
      "verse": 15,
      "text": "Sakali deui lain kitu! Sabenerna lamun manéhna teu eureun (migawé kos kitu), Kami bakal metot embun-embunana (ka jero naraka)"
    },
    {
      "sura": 96,
      "verse": 16,
      "text": "(nyaéta) embun-embunana jalma anu tukang ngabohongkeun tur doraka."
    },
    {
      "sura": 96,
      "verse": 17,
      "text": "Nya keun baé manéhna nyalukan komplotanana (pikeun nulungan)"
    },
    {
      "sura": 96,
      "verse": 18,
      "text": "Engké Kami bakal nyalukan malaikat Jabaniah (tukang nyiksa jalma-jalma nu daroka)"
    },
    {
      "sura": 96,
      "verse": 19,
      "text": "Sakali deui lain kitu! Hidep ulah nurut ka manéhna, sarta geura sujud jeung ngadeuketkeun diri hidep (ka Allah)."
    },
    {
      "sura": 97,
      "verse": 1,
      "text": "Sabenerna Kamis geus nurunkeun (Al-Qur’an) dina peuting kodar. 954)"
    },
    {
      "sura": 97,
      "verse": 2,
      "text": "Naha hidep nyaho naon peuting kodar téh?"
    },
    {
      "sura": 97,
      "verse": 3,
      "text": "Peuting kodar téh leuwih hadé tibatan sarébu bulan."
    },
    {
      "sura": 97,
      "verse": 4,
      "text": "Dina éta peuting turun malaikat-malaikat jeung roh (Jibril) kalayan widi Pangéranana pikeun ngurus sakabéh urusan."
    },
    {
      "sura": 97,
      "verse": 5,
      "text": "Makmur wéh peuting harita téh nepi ka moncorong pajar."
    },
    {
      "sura": 98,
      "verse": 1,
      "text": "Jalma-jalma kapir ti golongan Ahli Kitab jeung jalma-jalma musrik moal ninggalkeun (agamana) nepi ka datang ka maranéhna katerangan nu nyata,"
    },
    {
      "sura": 98,
      "verse": 2,
      "text": "(nyaéta) hiji rasul ti Allah (Muhammad) nu macakeun lambaran-lambaran anu suci (Al-Qur’an)."
    },
    {
      "sura": 98,
      "verse": 3,
      "text": "Di jerona aya (eusi) kitab-kitab nu lempeng (bener). 955)"
    },
    {
      "sura": 98,
      "verse": 4,
      "text": "Jalma-jalma nu dipaparin Kitab (Ahli Kitab) henteu pabalencar kajaba sanggeus datang ka maranéhna katerangan anu nyata."
    },
    {
      "sura": 98,
      "verse": 5,
      "text": "Padahal maranéhna ngan diparéntah supaya ibadah ka Allah kalayan ihlas taat ka Mantenna saukur karana (ngajalankeun) agama jeung ogé supaya ngadegkeun salat jeung ngaluarkeun jakat. Anu saperti kitu téh agama anu lempeng (bener). 956)"
    },
    {
      "sura": 98,
      "verse": 6,
      "text": "Sabenerna jalma-jalma anu kupur ti Ahli Kitab jeung jalma-jalma musrik (bakal abus) naraka Jahanam. Maranéhna langgeng di jerona salila-lilana. Maranéhna téh nyaéta pangjahat-jahatna mahluk."
    },
    {
      "sura": 98,
      "verse": 7,
      "text": "Sabenerna jalma-jalma anu iman jeung midamel amal soléh, aranjeunna téh mahluk nu panghadé-hadéna."
    },
    {
      "sura": 98,
      "verse": 8,
      "text": "Wawales keur aranjeunna ti Pangéranana téh nyaéta sawarga Aden anu cur-cor di handapeunana walungan-walungan. Aranjeunna langgeng di jerona salawasna. Allah rido ka aranjeunna, sarta aranjeunna ogé rido kana (wawales ti) Mantenna. Anu kitu téh pikeun jalma anu sieun ku Pangéranana."
    },
    {
      "sura": 99,
      "verse": 1,
      "text": "Waktu bumi digénjlongkeun kalayan génjlongan anu rongkah,"
    },
    {
      "sura": 99,
      "verse": 2,
      "text": "(waktu) bumi geus ngabudalkeun beban-beban beurat (anu dikandungna),"
    },
    {
      "sura": 99,
      "verse": 3,
      "text": "jeung (waktu) manusa naranya, “Naon nu keur kajadian kana ieu bumi téh”?"
    },
    {
      "sura": 99,
      "verse": 4,
      "text": "Dina éta poé bumi bakal nepikeun béja-béjana,"
    },
    {
      "sura": 99,
      "verse": 5,
      "text": "yén sabenerna Pangéran hidep (Muhammad) geus maréntahkeun (nu saperti kitu) ka manéhna."
    },
    {
      "sura": 99,
      "verse": 6,
      "text": "Dina éta poé jalma-jalma kaluar tina kuburanana dina kaayaan rupa-rupa pikeun ditingalikeun ka maranéhna (walesan) sagala pagawéanana. 957)"
    },
    {
      "sura": 99,
      "verse": 7,
      "text": "Nya saha baé nu milampah kahadéan (sanajan) sagedé ¿arrah (barang nu pangleutikna) ogé, pasti manéhna bakal nénjo (walesana)na"
    },
    {
      "sura": 99,
      "verse": 8,
      "text": "jeung saha baé nu migawé kagoréngan (sanajan) sagedé ¿arrah ogé, pasti manéhna bakal nénjo (walesana)na."
    },
    {
      "sura": 100,
      "verse": 1,
      "text": "Demi kuda perang nu lumpat gancang (tur) ngahégak,"
    },
    {
      "sura": 100,
      "verse": 2,
      "text": "kuda anu ting burinyay seuneu (ku sabab paketrok kuku sukuna),"
    },
    {
      "sura": 100,
      "verse": 3,
      "text": "jeung kuda anu (ujug-ujug) narajang dina wanci subuh,"
    },
    {
      "sura": 100,
      "verse": 4,
      "text": "nepi ka ngahamburkeun kebul,"
    },
    {
      "sura": 100,
      "verse": 5,
      "text": "terus narajang ka tengah-tengah kumpulan musuh."
    },
    {
      "sura": 100,
      "verse": 6,
      "text": "Sabenerna manusa téh ingkar, (henteu sukuran) ka Pangéranana."
    },
    {
      "sura": 100,
      "verse": 7,
      "text": "Sabenerna manéhna (manusa) téh jadi saksi (ngaku) kana éta (kaingkaranana)."
    },
    {
      "sura": 100,
      "verse": 8,
      "text": "Sabenerna manéhna (manusa) téh, ku sabab mikacintana kana harta, kacida korétna."
    },
    {
      "sura": 100,
      "verse": 9,
      "text": "Naha manéhna teu nyaho lamun seug naon anu di jero kubur dibudalkeun"
    },
    {
      "sura": 100,
      "verse": 10,
      "text": "jeung naon anu aya dina jero dada dilahirkeun?"
    },
    {
      "sura": 100,
      "verse": 11,
      "text": "Sabenerna Pangéran maranéhna dina éta poé Mahataliti kana (kaayaan) maranéhna."
    },
    {
      "sura": 101,
      "verse": 1,
      "text": "Poé Kimat."
    },
    {
      "sura": 101,
      "verse": 2,
      "text": "Naon ari nu Poé Kimat téh?"
    },
    {
      "sura": 101,
      "verse": 3,
      "text": "Naha ari anjeun nyaho naon ari Poé Kimat téh?"
    },
    {
      "sura": 101,
      "verse": 4,
      "text": "Dina éta poé manusa lir ibarat laron nu ngarapung."
    },
    {
      "sura": 101,
      "verse": 5,
      "text": "Gunung-gunung lir ibarat bulu-bulu nu sumawur."
    },
    {
      "sura": 101,
      "verse": 6,
      "text": "Nya aya ogé jalma nu beurat timbangana (kahadéan) na."
    },
    {
      "sura": 101,
      "verse": 7,
      "text": "Manéhna bakal aya dina kahirupan anu bagja."
    },
    {
      "sura": 101,
      "verse": 8,
      "text": "Aya ogé jalma nu hampang timbangan (kahadéana)na."
    },
    {
      "sura": 101,
      "verse": 9,
      "text": "Mangka, tempat pambalikanana nyaéta naraka Hawiyah."
    },
    {
      "sura": 101,
      "verse": 10,
      "text": "Ari anjeun nyaho naon ari Hawiyah téh?"
    },
    {
      "sura": 101,
      "verse": 11,
      "text": "Nyaéta seuneu nu kacida panasna."
    },
    {
      "sura": 102,
      "verse": 1,
      "text": "Paméntéréng-méntéréng téh geus mohokeun maranéh, 958)"
    },
    {
      "sura": 102,
      "verse": 2,
      "text": "nepi ka maranéh abus ka jero kubur."
    },
    {
      "sura": 102,
      "verse": 3,
      "text": "Sakali deui ulah kitu! Engké maranéh bakal nyaho (akibat pagawéan maranéh)."
    },
    {
      "sura": 102,
      "verse": 4,
      "text": "Sakali deui, ulah kitu! Engké maranéh bakal nyaho."
    },
    {
      "sura": 102,
      "verse": 5,
      "text": "Sakali deui ulah kitu! Saupamana maranéh nyaho kalayan yakin,"
    },
    {
      "sura": 102,
      "verse": 6,
      "text": "pasti maranéh bener-bener bakal nénjo naraka Jahim."
    },
    {
      "sura": 102,
      "verse": 7,
      "text": "Terus pasti sabenerna maranéh bakal nénjo kalayan mata manéh sorangan."
    },
    {
      "sura": 102,
      "verse": 8,
      "text": "Terus saenyana bener-bener bakal ditanya dina éta poé ngeunaan ni’mat (di dunyana)."
    },
    {
      "sura": 103,
      "verse": 1,
      "text": "Demi wanci."
    },
    {
      "sura": 103,
      "verse": 2,
      "text": "Sabenerna manusa aya dina karugian,"
    },
    {
      "sura": 103,
      "verse": 3,
      "text": "Kajaba jalma-jalma anu iman jeung milampah amal soléh, anu silih pépélingan pikeun (migawé) kahadéan jeung silih pépéling pikeun (nandangan) kasabaran."
    },
    {
      "sura": 104,
      "verse": 1,
      "text": "Cilaka pikeun tukang nyawad jeung ngahina,"
    },
    {
      "sura": 104,
      "verse": 2,
      "text": "anu numpuk-numpuk harta jeung ngitungan-ngitungan. 959)"
    },
    {
      "sura": 104,
      "verse": 3,
      "text": "Manéhna (manusa) nyangka yén harta bandana téh bakal ngalanggengkeun manéhna."
    },
    {
      "sura": 104,
      "verse": 4,
      "text": "Lain kitu! Pasti manéhna bakal dikunclungkeun ka jero (naraka) Hutomah."
    },
    {
      "sura": 104,
      "verse": 5,
      "text": "Naha anjeun nyaho naon ari (naraka) Hutomah téh?"
    },
    {
      "sura": 104,
      "verse": 6,
      "text": "(Éta téh) seuneu (siksa) Allah anu dihurungkeun"
    },
    {
      "sura": 104,
      "verse": 7,
      "text": "anu (ngalérab) nepi kana haté."
    },
    {
      "sura": 104,
      "verse": 8,
      "text": "Sabenerna éta seuneu téh ditutup rapet pikeun (diri) maranéhna."
    },
    {
      "sura": 104,
      "verse": 9,
      "text": "(Maranéhna téh) ditalian dina tihang-tihang anu panjang."
    },
    {
      "sura": 105,
      "verse": 1,
      "text": "Naha hidep (Muhammad) henteu niténan, kumaha Pangéran hidep geus nindak ka pasukan gajah? 960)"
    },
    {
      "sura": 105,
      "verse": 2,
      "text": "Apan Mantenna geus ngajadikeun tipu daya maranéhna téh mubah?"
    },
    {
      "sura": 105,
      "verse": 3,
      "text": "Mantenna ngirimkeun ka maranéhna manuk anu abrul-abrulan,"
    },
    {
      "sura": 105,
      "verse": 4,
      "text": "anu ngabalédogan maranéhna ku batu tina taneuh liket anu diduruk,"
    },
    {
      "sura": 105,
      "verse": 5,
      "text": "nepi ka Mantenna ngajadikeun maranéhna jiga daun-daun anu dihakan (ku hileud)."
    },
    {
      "sura": 106,
      "verse": 1,
      "text": "Ku sabab kabiasaan urang Qurés,"
    },
    {
      "sura": 106,
      "verse": 2,
      "text": "nyaéta kabiasaan maranéhna nyanyabaan dina usum ngijih jeung usum halodo. 961)"
    },
    {
      "sura": 106,
      "verse": 3,
      "text": "Ku kituna, samistina maranéhna ibadah ka Pangéranana (nu ngabogaan) ieu imah (Ka’bah),"
    },
    {
      "sura": 106,
      "verse": 4,
      "text": "anu geus méré dahareun ka maranéhna keur ngaleungitkeun lapar tur ngajaga maranéhna tina rasa kasieun."
    },
    {
      "sura": 107,
      "verse": 1,
      "text": "Naha anjeun nyaho (jalma) nu ngabohongkeun Poé Ahir?"
    },
    {
      "sura": 107,
      "verse": 2,
      "text": "Nya nu kitu téh jalma nu nganyerikeun budak yatim."
    },
    {
      "sura": 107,
      "verse": 3,
      "text": "Tara daék nitah méré dahar ka jalma miskin."
    },
    {
      "sura": 107,
      "verse": 4,
      "text": "Ku kituna, nara Wél pikeun jalma nu sok salat,"
    },
    {
      "sura": 107,
      "verse": 5,
      "text": "(nyaéta) jalma-jalma nu talobéh dina salatna, 962)"
    },
    {
      "sura": 107,
      "verse": 6,
      "text": "nu migawé riya, 963)"
    },
    {
      "sura": 107,
      "verse": 7,
      "text": "sarta teu tulung-tinulung (méré) ku barang nu mangpaat. 964)"
    },
    {
      "sura": 108,
      "verse": 1,
      "text": "Sabenerna Kami geus maparin ka hidep (Muhammad) ni’mat anu loba."
    },
    {
      "sura": 108,
      "verse": 2,
      "text": "Prak geura adegkeun salat karana Pangéran hidep jeung prak laksanakeun kurban (pikeun ibadah jeung ngadeukeutkeun diri ka Allah)."
    },
    {
      "sura": 108,
      "verse": 3,
      "text": "Sabenerna jalma nu moyok ka manéh, nya manéhna pisan nu pegat (tina rahmat Allah)."
    },
    {
      "sura": 109,
      "verse": 1,
      "text": "Pék caritakeun ku hidep (Muhammad), “Hé jalma-jalma kapir!"
    },
    {
      "sura": 109,
      "verse": 2,
      "text": "Kuring moal nyembah naon anu ku aranjeun disembah."
    },
    {
      "sura": 109,
      "verse": 3,
      "text": "Aranjeun lain nu nyembah naon anu ku kuring disembah."
    },
    {
      "sura": 109,
      "verse": 4,
      "text": "Kuring can kungsi jadi (jalma) nu nyembah kana naon nu ku aranjeun disembah."
    },
    {
      "sura": 109,
      "verse": 5,
      "text": "Aranjeun can kungsi (ogé) jadi (jalma-jalma) nu nyembah kana naon nu ku kuring disembah."
    },
    {
      "sura": 109,
      "verse": 6,
      "text": "Keur aranjeun agama aranjeun, jeung keur kuring agama kuring.”"
    },
    {
      "sura": 110,
      "verse": 1,
      "text": "Waktu geus datang pitulung Allah jeung kaunggulan."
    },
    {
      "sura": 110,
      "verse": 2,
      "text": "Hidep nempo jalma-jalma ngaleut ngeungkeuy abus agama Allah."
    },
    {
      "sura": 110,
      "verse": 3,
      "text": "Prak (maca) tasbéh kalayan muji Pangéran hidep sarta ménta hampura ka Mantenna. Saleresna Mantenna Maha Nampi Tobat."
    },
    {
      "sura": 111,
      "verse": 1,
      "text": "Cilaka dua leungeun Abu Lahab. Manéhna bener-bener cilaka. 965)"
    },
    {
      "sura": 111,
      "verse": 2,
      "text": "Taya mangpaatna keur manéhna harta bandana jeung naon baé anu diusahakeunana."
    },
    {
      "sura": 111,
      "verse": 3,
      "text": "Engké manéhna bakal asup kana seuneu nu ngéntab-ngéntab (naraka)."
    },
    {
      "sura": 111,
      "verse": 4,
      "text": "(Jiga kitu) pamajikanana tukang mawa suluh (tukang nyebarkeun pitnah)."
    },
    {
      "sura": 111,
      "verse": 5,
      "text": "Dina beuheungna aya tali tina injuk nu meulit."
    },
    {
      "sura": 112,
      "verse": 1,
      "text": "Pék caritakeun ku hidep (Muhammad), “Allah téh nyaéta Nu Mahatunggal."
    },
    {
      "sura": 112,
      "verse": 2,
      "text": "Allah tempat gumantungna sagala perkara."
    },
    {
      "sura": 112,
      "verse": 3,
      "text": "(Allah) henteu putraan jeung henteu dibabarkeun."
    },
    {
      "sura": 112,
      "verse": 4,
      "text": "Henteu aya perkara anu nyaruaan Mantenna.”"
    },
    {
      "sura": 113,
      "verse": 1,
      "text": "Pék caritakeun ku hidep (Muhammad), “Kuring nyalindung ka Pangéran nu nguasaan subuh (pajar),"
    },
    {
      "sura": 113,
      "verse": 2,
      "text": "tina kajahatan (mahluk) nu diciptakeun ku Mantenna,"
    },
    {
      "sura": 113,
      "verse": 3,
      "text": "tina kajahatan peuting dina mangsa poék mongkléng,"
    },
    {
      "sura": 113,
      "verse": 4,
      "text": "tina kajahatan (awéwé) tukang sihir nu niup kana simpul (talina),"
    },
    {
      "sura": 113,
      "verse": 5,
      "text": "jeung tina kajahatan jalma nu dengki waktu manéhna dengki.”"
    },
    {
      "sura": 114,
      "verse": 1,
      "text": "Pék caritakeun ku hidep (Muhammad), “Kuring nyalindung ka Pangéran manusa,"
    },
    {
      "sura": 114,
      "verse": 2,
      "text": "Maharaja kabéh manusa,"
    },
    {
      "sura": 114,
      "verse": 3,
      "text": "Sesembahan manusa,"
    },
    {
      "sura": 114,
      "verse": 4,
      "text": "tina kajahatan (haréwos) sétan nu nyumput,"
    },
    {
      "sura": 114,
      "verse": 5,
      "text": "anu sok ngaharéwoskeun (kajahatan) kana jero dada manusa,"
    },
    {
      "sura": 114,
      "verse": 6,
      "text": "ti (golongan) jin jeung manusa.”"
    }
  ],
  "footnote": [
    {
      "sura": 1,
      "verse": 4,
      "index": 1,
      "text": "Yaumid-dīn (dinten wawales), poé nalika manusa narima wawales amalna, alus atawa goréng. Disebut ogé yaumul qiyāmah, yaumul ḥisāb, jeung sajabana."
    },
    {
      "sura": 1,
      "verse": 6,
      "index": 2,
      "text": "Jalan anu lempeng nyaéta jalan hirup anu bener, anu ngadatangkeun kabagjaan di dunya tur di ahérat."
    },
    {
      "sura": 1,
      "verse": 7,
      "index": 3,
      "text": "Jalma-jalma anu dibenduan (ku Gusti) nyaéta anu ngahaja nolak ajaran Islam. Jalma-jalma anu sasar nyaéta anu ngahaja nyokot jalan séjén salain ajaran Islam."
    },
    {
      "sura": 2,
      "verse": 1,
      "index": 4,
      "text": "Sababaraha surat dina Al-Qur’an dibuka ku hurup abjad saperti Alif Lām Mīm, Alif Lām Rā, jeung sajabana. Makna éta hurup-hurup téh mung Allah anu uninga. Aya anu boga pamadegan yén éta hurup-hurup téh nyaéta ngaran surat; Aya ogé anu boga pamadegan yén éta hurup-hurup téh gunana keur narik perhatian, atawa keur ngaisaratkeun yén Al-Qur’an téh diturunkeun dina basa Arab anu disusun tina hurup-hurup abjad nu kasebut tadi."
    },
    {
      "sura": 2,
      "verse": 2,
      "index": 5,
      "text": "Takwa nyaéta ngalaksanakeun sagala peréntah Allah jeung ngajauhan sagala larangana-Na."
    },
    {
      "sura": 2,
      "verse": 3,
      "index": 6,
      "text": "Kaasup “ngainpakkeun harta di jalan Allah” nyaéta ngabalanjakeun harta pikeun kapentingan jihad, pangwangunan masjid, rumah sakit, upaya panaluntikan ilmiah, jeung sajabana."
    },
    {
      "sura": 2,
      "verse": 4,
      "index": 7,
      "text": "Anu diturunkeun ka nabi-nabi seméméh Nabi Muhammad Saw. nyaéta Torét, Jabur, Injil, jeung Suhuf-suhuf (lembaran-lembaran) anu henteu saperti Kitab."
    },
    {
      "sura": 2,
      "verse": 6,
      "index": 8,
      "text": "Kapir/nu kupur nyaéta jalma nu teu percaya ka Allah, rasul-rasul-Na, malaikat-malaikat-Na, kitab-kitab-Na, sarta Poé Kiamat."
    },
    {
      "sura": 2,
      "verse": 7,
      "index": 9,
      "text": "Ku lantaran kitu, naséhat atawa pituduh moal bisa asup ka jero haté maranéhna."
    },
    {
      "sura": 2,
      "verse": 10,
      "index": 10,
      "text": "Kasakit haté téh contona mangmang sarta teu yakin kana bebeneran, munapék, jeung teu boga iman."
    },
    {
      "sura": 2,
      "verse": 11,
      "index": 11,
      "text": "Ngarémpang ajén-ajén anu ditetepkeun agama bakal ngakibatkeun ieu alam ruksak malah ancur."
    },
    {
      "sura": 2,
      "verse": 26,
      "index": 12,
      "text": "Éta jalma téh kasasar ku lantaran ingkar sarta embung nurut kana pituduh-pituduh Allah. Dina ieu ayat dijelaskeun: Ku lantaran éta jalma ingkar kana naon sababna Allah ngajantenkeun rambetuk minangka paupamaan, mangka éta jalma téh barobah jadi kasasar."
    },
    {
      "sura": 2,
      "verse": 26,
      "index": 13,
      "text": "Jalma pasék nyaéta anu ngarempak katangtuan-katangtuan agama, boh mangrupa omongan boh mangrupa pagawéan."
    },
    {
      "sura": 2,
      "verse": 30,
      "index": 14,
      "text": "Kalipah téh ngandung arti pangganti, pamingpin, tur pangawasa."
    },
    {
      "sura": 2,
      "verse": 34,
      "index": 15,
      "text": "Iblis téh kaasup kelompok jin sarta kaasup anu diperéntah pikeun sujud."
    },
    {
      "sura": 2,
      "verse": 35,
      "index": 16,
      "text": "Ceuk Iblis, saha anu ngadahar buah éta tangkal bakal abadi salilana aya di jero sawarga."
    },
    {
      "sura": 2,
      "verse": 35,
      "index": 17,
      "text": "Dolim hartina kaniaya. Jalma anu dolim nyaéta anu ngalakukeun paggawéan kaniaya, anu ngarugikeun ka dirina sorangan atawa batur."
    },
    {
      "sura": 2,
      "verse": 37,
      "index": 18,
      "text": "Kecap “kalimah” nurutkeun sawaréh ahli tapsir nyaéta omongan pikeun ménta pangampura (tobat)."
    },
    {
      "sura": 2,
      "verse": 38,
      "index": 19,
      "text": "Nabi Adam a.s. sarta Hawa nuang buah tangkal anu dicegah téa, anu ngabalukarkeun aranjeunna diusir ku Allah ti sawarga sarta diturunkeun ka dunya."
    },
    {
      "sura": 2,
      "verse": 40,
      "index": 20,
      "text": "Israél nyaéta sebutan pikeun Nabi Yaqub a.s. Bani Israél nyaéta turunan anjeunna. Ayeuna dipikawanoh ku ngaran bangsa Yahudi."
    },
    {
      "sura": 2,
      "verse": 40,
      "index": 21,
      "text": "Ti antara jangji Bani Israél ka Allah nyaéta ngan nyembah ka Mantenna, henteu ngayakeun tandingan kanggo Mantenna, sarta iman ka Nabi Muhammad Saw. sakumaha anu kasebut di jero Torét."
    },
    {
      "sura": 2,
      "verse": 42,
      "index": 22,
      "text": "Batil hartina kesalahan, kejahatan, kemungkaran, jeung sajabana."
    },
    {
      "sura": 2,
      "verse": 48,
      "index": 23,
      "text": "Sapa’at téh nyaéta pitulung nu dibikeun ku rasul atawa jalma-jalma nu tinangtu pikeun ngahampangkeun siksa atawa tanggungan hiji jalma di ahérat, tangtuna kalayan widi Allah."
    },
    {
      "sura": 2,
      "verse": 49,
      "index": 24,
      "text": "Fir’aun nyaéta gelar pikeun raja-raja Mesir di mangsa-mangsa nu geus kaliwat. Nurutkeun babad, Fir’aun di jaman Nabi Musa a.s. ngaranna Menephthan (1232-1224 SM) anakna Ramses."
    },
    {
      "sura": 2,
      "verse": 51,
      "index": 25,
      "text": "Hiji témpo mangsa nu dijangjikeun ku Allah pikeun narima pitunjuk (Torét); tapi umat Nabi Musa a.s. teu sabar nungguanana. Ku kituna, maranéhna nyembah patung anak sapi nu dijieun ku Samiri."
    },
    {
      "sura": 2,
      "verse": 53,
      "index": 26,
      "text": "Nu dimaksud Kitab téh nyaéta Torét, sedengkeun nu dimaksud Furqān téh nyaéta katerangan-katerangan séjén pikeun ngabédakeun nu bener ti nu salah."
    },
    {
      "sura": 2,
      "verse": 54,
      "index": 27,
      "text": "”Ngabunuh diri anjeun” aya nu ngartikeun jalma-jalma nu teu nyembah kana patung anak sapi maéhan jalma nu nyembah kana éta patung. Aya ogé nu ngartikeun yén jalma nu nyembah patung anak sapi silih paéhan. Aya ogé nu ngartikeun maranéhna dititah maéhan diri maranéhna séwang-séwang dina ngalaksanakeun tobat."
    },
    {
      "sura": 2,
      "verse": 57,
      "index": 28,
      "text": "Mannā téh sarupa madu, sedengkeun Salwā sarupa jeung manuk puyuh."
    },
    {
      "sura": 2,
      "verse": 60,
      "index": 29,
      "text": "Sakabéhna aya12 rombongan ti Bani Israél, sakumaha disebutkeun dina surat Al-A‘rāf/7:160."
    },
    {
      "sura": 2,
      "verse": 62,
      "index": 30,
      "text": "Sabi`in téh umat saméméh umat Nabi Muhammad Saw. anu nyahoeun ayana Pangéran Anu Mahatunggal, sarta percaya kana pangaruh béntang-béntang."
    },
    {
      "sura": 2,
      "verse": 65,
      "index": 31,
      "text": "Poé Sabat nyaéta dinten Saptu, poé husus pikeun ngalaksanakan ibadah jeur urang Yahudi."
    },
    {
      "sura": 2,
      "verse": 65,
      "index": 32,
      "text": "Monyét: Bener-bener barobah kaayaan jadi monyét minangka kutukan ti Allah. Sabagian ahli tapsir ngartikeun “ngabogaan sipat-sipat saperti monyét.”"
    },
    {
      "sura": 2,
      "verse": 75,
      "index": 33,
      "text": "Anu dimaksud nyaéta jalma-urang Yahudi di Madinah anu ngarobah-robah eusi Torét, utamana ngeunaan Nabi Muhammad Saw."
    },
    {
      "sura": 2,
      "verse": 76,
      "index": 34,
      "text": "Di jero Torét dijelaskeun ngeunaan Nabi Muhammad Saw. anu badé sumping minangka nabi pamungkas, tapi éta katerangan téh disumputkeun ku urang Yahudi, sabab rémpan bakal jadi bumérang pikeun maranéhna."
    },
    {
      "sura": 2,
      "verse": 85,
      "index": 35,
      "text": "Sakabéh jangji sarta sumpah anu diucapkeun ku Bani Israél sakumaha disebut dina ayat 83 jeung 84 di luhur dirempak. Ieu téh kanyataan sajarah antara dua suku Yahudi di Madinah, nyaéta Bani Quraézah sarta Bani Nadir sok perang. Tapi lamun aya urang Yahudi di antara kadua suku éta kaboyong ku suku séjén, contona ku suku Aus sakutuna Bani Quraézah, atawa suku Khazraj sakutuna Bani Nadir, maranéhna ngahiji pikeun nebusna."
    },
    {
      "sura": 2,
      "verse": 89,
      "index": 36,
      "text": "Al-Qur’an ogé ngajarkeun taohid anu diajarkeun Torét."
    },
    {
      "sura": 2,
      "verse": 90,
      "index": 37,
      "text": "Wahyu (kanabian) ka Nabi Muhammad Saw."
    },
    {
      "sura": 2,
      "verse": 90,
      "index": 38,
      "text": "Bebendon kahiji ku sabab maranéhna mantangul ka Nabi Musa a.s. Bebendon kadua ku sabab maranéhna ingkar ka Nabi Muhammad Saw."
    },
    {
      "sura": 2,
      "verse": 96,
      "index": 39,
      "text": "Musrik nyaéta jalma anu nyarékatkeun Allah jeung anu lian-Na."
    },
    {
      "sura": 2,
      "verse": 104,
      "index": 40,
      "text": "Rāinā hartina “perhatoskeun abdi sadaya!” Tapi urang Yahudi waktu ngedalkeunana bari monyongkeun biwirna, nepi ka anu dipimaksud ku maranéhna nyaéta “ru‘ūnah” anu hartina “kalintang beletna”, minangka poyokan ka Rasulullah. Éta pisan sababna kunaon Allah miwarang para sahabat pikeun nukeur kecap “rāinā” ku kecap“unẓurnā” anu hartina sarua jeung “rāinā.”"
    },
    {
      "sura": 2,
      "verse": 111,
      "index": 41,
      "text": "Urang Yahudi ngomong yén maranéhana baé anu bakal asup sawarga téh. Urang Nasrani ogé ngomong yén maranéhna baé anu bakal asup sawarga téh."
    },
    {
      "sura": 2,
      "verse": 125,
      "index": 42,
      "text": "Nyaéta tempat Nabi Ibrahim a.s. ngadeg waktu ngawangun Ka’bah."
    },
    {
      "sura": 2,
      "verse": 138,
      "index": 43,
      "text": "Sibgah Allah maksudna agama Mantenna."
    },
    {
      "sura": 2,
      "verse": 140,
      "index": 44,
      "text": "Nyaéta kasaksian Allah anu kasebut dina Torét sarta Injil, yén Nabi Ibrahim a.s. sarta anak incuna lain pangagem agama Yahudi atawa Nasrani, sarta yén Allah badé ngutus Nabi Muhammad Saw."
    },
    {
      "sura": 2,
      "verse": 143,
      "index": 45,
      "text": "Umat anu adil anu teu beurat sabeulah, boh ka dunya atawa ka ahérat, tapi saimbang di antara duanana."
    },
    {
      "sura": 2,
      "verse": 146,
      "index": 46,
      "text": "Nyahoeun kana kanabian Muhammad Saw. sarta sipat-sipatna sakumaha anu kasebut dina Torét jeung Injil."
    },
    {
      "sura": 2,
      "verse": 152,
      "index": 47,
      "text": "Kami ngalimpahkeun rahmat jeung pangampura ka aranjeun."
    },
    {
      "sura": 2,
      "verse": 154,
      "index": 48,
      "text": "Hirup dina alam séjén anu béda jeung alam urang ieu. Di dinya aranjeunna meunang kani’matan-kani’matan ti mungguhing Allah. Mung Allah anu uninga kumaha kaayaan kahirupan di éta alam."
    },
    {
      "sura": 2,
      "verse": 156,
      "index": 49,
      "text": "Ieu kalimah dingaranan “kalimah istirjā'” (ujaran nandakeun balik ka Allah). Disunnahkeun ngucapkeunana dina wanci ditimpa musibah, boh gedé boh leutik."
    },
    {
      "sura": 2,
      "verse": 158,
      "index": 50,
      "text": "Tempat-tempat ibadah ka Allah."
    },
    {
      "sura": 2,
      "verse": 158,
      "index": 51,
      "text": "Leumpang jeung lulumpatan tujuh kali antara Sofa jeung Marwah waktu ngalaksanakeun ibadah haji atawa umroh. Allah ngungkabkeun kalayan dawuhan “teu aya dosa” sabab sabagian sahabat Nabi ngarasa beurat ngalaksanakeun sa‘i di dinya, sabab éta tempat téh urut tempatna berhala. Ogé dina mangsa Jahiliah éta tempat téh dipaké tempat sa‘i. Pikeun ngaleungitkeun éta rasa beurat, Allah ngalungsurkeun ieu ayat."
    },
    {
      "sura": 2,
      "verse": 158,
      "index": 52,
      "text": "Allah nyukurkeun ka hamba-hamba-Na, maparin ganjaran kana amal alusna, ngahampura kana kasalahanana, nambahan kana ni’matna, jeung sajabana."
    },
    {
      "sura": 2,
      "verse": 160,
      "index": 53,
      "text": "Hartina ngalakukeun pagawéan-pagawéan alus pikeun ngaleungitkeun akibat-akibat anu goréng lantaran kasalahan-kasalahan anu geus dipigawé, sarta ngajelaskeun bebeneran anu disumputkeun."
    },
    {
      "sura": 2,
      "verse": 165,
      "index": 54,
      "text": "Jalma anu dolim dina ieu ayat maksudna anu nyembah salian ti Allah. Maksud ieu ayat: Nalika éta jalma anu dolim nempo sesembahanana henteu méré mangpaat saeutik ogé dina Poé Kiamat, maranéhna tangtu ngayakinan yén sakabéh kakuatan téh ngan wungkul kagungan Allah."
    },
    {
      "sura": 2,
      "verse": 174,
      "index": 55,
      "text": "Barang anu didahar asalna tina meunang ngajual ayat-ayat anu diturunkeun ku Allah. Éta téh nyebabkeun maranéhna asup naraka."
    },
    {
      "sura": 2,
      "verse": 178,
      "index": 56,
      "text": "Qisos téh nyaéta hukuman anu sapadan jeung kajahatan anu dipigawé."
    },
    {
      "sura": 2,
      "verse": 180,
      "index": 57,
      "text": "Wasiat teu meunang ngaleuwihan sapertilu harta jalma anu méré wasiat. Ieu ayat, hususna pikeun ahli waris, di-nasakh (digantian hukumna) ku ayat ngeunaan waris (an-Nisā’/4:11)."
    },
    {
      "sura": 2,
      "verse": 182,
      "index": 58,
      "text": "Maksud ngarukunkeun di dieu nyaéta nitah jalma anu méré wasiat adil dina wasiatna luyu jeung katangtuan agama. Kaasup kana maksud ieu ayat nyaéta ngarobah eusi wasiat lamun ngarempak kana katangtuan."
    },
    {
      "sura": 2,
      "verse": 184,
      "index": 59,
      "text": "Nyaéta jalma anu gering parna, jalma anu kolot pisan, tur jalma anu keur kakandungan atawa nyusuan budak."
    },
    {
      "sura": 2,
      "verse": 184,
      "index": 60,
      "text": "Méré dahareun ka leuwih ti saurang jalma miskin keur sahiji poé."
    },
    {
      "sura": 2,
      "verse": 187,
      "index": 61,
      "text": "Maksudna: Dihalalkeunana pasatemon dina peutingna bulan Romadon. Maksud “naon nu geus ditetepkeun ku Allah” nyaéta katurunan anu geus ditangtukeun ku Allah."
    },
    {
      "sura": 2,
      "verse": 187,
      "index": 62,
      "text": "I`tikap nyaéta aya di masjid kalayan niat ibadah sarta ngadeukeutkeun diri ka Allah."
    },
    {
      "sura": 2,
      "verse": 189,
      "index": 63,
      "text": "Dina mangsa jahiliah, jalma anu keur ihrom dina waktu haji asup ka imahna tina luhurna, lain tina pantona. Kabiasaan ieu ditaroskeun ku para sahabat ka Rasulullah Saw. Ku kituna, mangka turun ieu ayat."
    },
    {
      "sura": 2,
      "verse": 191,
      "index": 64,
      "text": "Pitnah (ngabalukarkeun bancang pakéwuh) saperti ngusir dulur ti lemburna, ngajabel harta, sarta nganyenyeri atawa ngaganggu kabébasan hiji jalma dina ngajalankeun agamana."
    },
    {
      "sura": 2,
      "verse": 194,
      "index": 65,
      "text": "Lamun umat Islam diserang dina bulan haram, anu sabenerna di éta bulan téh teu meunang perang, mangka meunang males éta serangan dina éta bulan ogé."
    },
    {
      "sura": 2,
      "verse": 194,
      "index": 66,
      "text": "Maksud antara lain nyaéta bulan haram (Julkaidah, Julhijah, Muharam, sarta Rajab), tanah haram (Mekah), jeung ihrom."
    },
    {
      "sura": 2,
      "verse": 196,
      "index": 67,
      "text": "Hadyu nyaéta sato anu dipeuncit minangka gantina (dam) pagawéan wajib haji anu ditinggalkan; atawa minangka denda sabab ngarempak perkara-perkara anu dicegah migawéna di jero ngalaksanakeun ibadah haji."
    },
    {
      "sura": 2,
      "verse": 197,
      "index": 68,
      "text": "Nyaéta bulan Syawal, Julkaidah, jeung Julhijah."
    },
    {
      "sura": 2,
      "verse": 197,
      "index": 69,
      "text": "Jorok (rafaṡ) hartina ngaluarkan omongan anu nimbulkeun birahi, ngalakukan pagawéan anu teu pantes, atawa ngalakukeun hubungan séksual."
    },
    {
      "sura": 2,
      "verse": 200,
      "index": 70,
      "text": "Kabiasaan jalma-jalma Arab Jahiliah sanggeusna ngalaksanakeun haji téh nyaéta ngagungkeun karuhun-karuhunna. Sanggeus ieu ayat diturunkeun, kabiasaan nu tadi diganti ku dikir ka Allah."
    },
    {
      "sura": 2,
      "verse": 203,
      "index": 71,
      "text": "Maksud dikir di dieu nyaéta maca takbir, tasbih, tahmid, sarta sajabana. “Sababaraha poé anu ditantukeun jumlahna” nyaéta tilu poé sanggeusna lebaran haji, nyaéta ping 11,12 sarta 13 bulan Julhijah, dingaranan ogé poé tasrék."
    },
    {
      "sura": 2,
      "verse": 217,
      "index": 72,
      "text": "Pitnah di dieu hartina pagawéan aniaya sarta sagala rupa pagawéan anu dimaksudkeun pikeun nindes Islam sarta kaom muslimin."
    },
    {
      "sura": 2,
      "verse": 219,
      "index": 73,
      "text": "Segala inuman anu ngamabokkeun."
    },
    {
      "sura": 2,
      "verse": 222,
      "index": 74,
      "text": "Teu meunang pasatemon/campur jeung istri dina waktu héd."
    },
    {
      "sura": 2,
      "verse": 222,
      "index": 75,
      "text": "Anu dimaksud suci di dieu téh nyaéta sanggeusna mandi wajib sarengséna héd. Aya deui anu napsirkeun sanggeusna getih héd eureun kaluarna."
    },
    {
      "sura": 2,
      "verse": 224,
      "index": 76,
      "text": "Teu meunang sumpah kalayan ngagunakeun Asma Allah keur tujuan nahan migawé anu hadé, saperti “Demi Allah, abdi moal ngabantuan anak yatim.” Tapi, lamun éta sumpah geus tanggung kaucapkeun, mangka kudu dirempak ku cara mayar kiparat."
    },
    {
      "sura": 2,
      "verse": 225,
      "index": 77,
      "text": "Anu dimaksud “Santun” téh nyaéta henteu gura-giru nyiksa jalma anu migawé kasalahan."
    },
    {
      "sura": 2,
      "verse": 226,
      "index": 78,
      "text": "Nga-ila istri maksudna sumpah moal nyampur jeung istri. Ku sumpah ieu, istri katalangsara sabab teu dicampur, henteu ogé diserahkeun. Ku turunna ieu ayat, mangka salaki sanggeusna opat bolan tina ngedalkeun sumpah kudu milih antara pasatemon deui jeung pamajikanana kalayan mayar kiparat sumpah, atawa nyerahkeun pamajikanana."
    },
    {
      "sura": 2,
      "verse": 228,
      "index": 79,
      "text": "Qurū' jama tina kecap qar' anu hartina suci atawa héd."
    },
    {
      "sura": 2,
      "verse": 228,
      "index": 80,
      "text": "Sabab salaki, di antarana, ngabogaan tanggung jawab kana kasalametan sarta karaharjaan rumah tangga (an-Nisā’/4:34)."
    },
    {
      "sura": 2,
      "verse": 229,
      "index": 81,
      "text": "Ieu ayat jadi dasar hukum ngeunaan khulu' sarta panarimaan ‘iwaḍ (tebusan). Khulu' téh hak pamajikan pikeun pisah ti salakina kalayan mayar ‘iwaḍ ngaliwatan pangadilan."
    },
    {
      "sura": 2,
      "verse": 231,
      "index": 82,
      "text": "Idah téh mangsa nungguan (teu meunang kawin deui) pikeun awéwé ku sabab pepegatan atawa ditinggal maot salakina."
    },
    {
      "sura": 2,
      "verse": 232,
      "index": 83,
      "text": "Kawin deui jeung urut salakina atawa jeung lalaki anu séjén."
    },
    {
      "sura": 2,
      "verse": 234,
      "index": 84,
      "text": "Saperti ngahias diri, indit-inditan, atawa narima lamaran."
    },
    {
      "sura": 2,
      "verse": 235,
      "index": 85,
      "text": "Awéwé anu meunang dilamar ku cara sindiran nyaéta awéwé anu aya dina jero idah ku sabab ditinggal maot salakina, atawa ku sabab talak bā’in, sedengkeun awéwé anu aya dina jero idah talak raj‘i teu meunang dilamar sanaja ku cara sindiran."
    },
    {
      "sura": 2,
      "verse": 235,
      "index": 86,
      "text": "Ucapan sindiran anu hadé."
    },
    {
      "sura": 2,
      "verse": 236,
      "index": 87,
      "text": "Nyaéta paméré salaki ka pamajikan anu dipasrahkeun minangka panglilipur haté. Éta téh di luar napakah anu luyu jeung kamampuhanana."
    },
    {
      "sura": 2,
      "verse": 237,
      "index": 88,
      "text": "Salaki atawa wali. Lamun walina anu ngabébaskeun, mangka salaki dibébaskeun tina kawajiban mayar separoh maskawin. Tapi lamun salakina anu ngabébaskeun, mangka manéhna kudu mayar sakabéh jumlah maskawin anu geus ditangtukeun."
    },
    {
      "sura": 2,
      "verse": 238,
      "index": 89,
      "text": "Salat wusto nurutkeun hadis anu sohih mah nyaéta salat Asar."
    },
    {
      "sura": 2,
      "verse": 243,
      "index": 90,
      "text": "Nyaéta Bani Israél anu kaluar ti nagarana ku lantaran katibanan paceklik."
    },
    {
      "sura": 2,
      "verse": 245,
      "index": 91,
      "text": "Maksud méré injeuman ka Allah téh nyaéta ngainpakkeun harta di jalan Mantenna."
    },
    {
      "sura": 2,
      "verse": 246,
      "index": 92,
      "text": "Maksudna, maranéhna diusir bari anak-incuna diboyong."
    },
    {
      "sura": 2,
      "verse": 248,
      "index": 93,
      "text": "Tabut nyaéta hiji peti tempat nyimpen Torét."
    },
    {
      "sura": 2,
      "verse": 253,
      "index": 94,
      "text": "Mungguhing sabagian ahli tapsir, anu dimaksud Rohulkudus téh nyaéta Malaikat Jibril."
    },
    {
      "sura": 2,
      "verse": 255,
      "index": 95,
      "text": "Ku sabagian ahli tapsir, kursi dihartikeun élmu Allah. Aya deui anu ngartikeun kakawasaana-Na, sarta aya ogé anu ngartikeun séjén. Tingal ogé catetan kaki surat al-A`raf/7:54."
    },
    {
      "sura": 2,
      "verse": 256,
      "index": 96,
      "text": "Tāgūt nyaéta sétan sarta naon baé anu disembah salian ti Allah Swt."
    },
    {
      "sura": 2,
      "verse": 258,
      "index": 97,
      "text": "Nurutkeun hiji riwayat, nu dimaksud téh nyaéta Namrud, raja Babilonia."
    },
    {
      "sura": 2,
      "verse": 258,
      "index": 98,
      "text": "Nu dimaksud “ngahirupkeun” ku manéhna nyaéta ngantep hirup, jeung anu dimaksudkeun “ngamaotan” téh nyaéta maéhan. Caritaan kitu téh ditujukeun ku éta jalma kapir pikeun ngahina Nabi Ibrahim a.s."
    },
    {
      "sura": 2,
      "verse": 263,
      "index": 99,
      "text": "Omongan anu hadé téh maksudna nampik ku cara anu hadé, sedengkeun méré hampura maksudna téh ngahampura kana paripolah anu kurang sopan ti jalma anu ménta-ménta."
    },
    {
      "sura": 2,
      "verse": 266,
      "index": 100,
      "text": "Ieu téh paupamaan jalma anu ngainpakkeun hartana bari jeung riya, ngabangga-banggakeun pangbéréna ka batur, sarta nganyenyeri haté jalma anu dibéré."
    },
    {
      "sura": 2,
      "verse": 269,
      "index": 101,
      "text": "“Hikmah” di dieu maksudna téh pangabisa pikeun mahaman rasiah-rasiah saréat agama."
    },
    {
      "sura": 2,
      "verse": 270,
      "index": 102,
      "text": "Jangji ngalakukeun hiji kahadéan ka Allah Swt. geusan ngaraketkeun diri ka Mantenna, boh kalayan sarat atawa henteu."
    },
    {
      "sura": 2,
      "verse": 271,
      "index": 103,
      "text": "Némbongkeun sidekah kalayan tujuan supaya diconto batur, lain pikeun riya."
    },
    {
      "sura": 2,
      "verse": 275,
      "index": 104,
      "text": "Jalma anu nyokot riba henteu aman jiwana saperti jalma kaasupan sétan."
    },
    {
      "sura": 2,
      "verse": 275,
      "index": 105,
      "text": "Riba anu geus dicokot saméméh turun ieu ayat meunang teu dibalikkeun deui."
    },
    {
      "sura": 2,
      "verse": 276,
      "index": 106,
      "text": "Ngamusnahkeun riba hartina ngamusnahkeun éta harta atawa ngeuweuhkeun berkahna. Nyuburkeun sidekah hartina ngembangkeun harta anu geus dikaluarkeun sidekahna atawa ngalipat-lipat berkahna."
    },
    {
      "sura": 2,
      "verse": 276,
      "index": 107,
      "text": "Jalma-jalma anu ngahalalkeun riba sarta angger ngalakonana."
    },
    {
      "sura": 3,
      "verse": 1,
      "index": 108,
      "text": "Tingal catetan kaki surat al-Baqarah/2:1."
    },
    {
      "sura": 3,
      "verse": 2,
      "index": 109,
      "text": "Allah ngatur langit jeung bumi sarta eusina."
    },
    {
      "sura": 3,
      "verse": 4,
      "index": 110,
      "text": "Al-Furqān (Al-Qur’an) nyaéta Kitab anu ngabédakeun antara anu bener jeung nu salah."
    },
    {
      "sura": 3,
      "verse": 7,
      "index": 111,
      "text": "Ayat-ayat anu jelas sarta teges maksudna, bisa dipahaman kalayan gampang."
    },
    {
      "sura": 3,
      "verse": 7,
      "index": 112,
      "text": "Ayat-ayat anu ngandung sababaraha maksud, susah dipahaman, atawa mung Allah nyalira anu uninga."
    },
    {
      "sura": 3,
      "verse": 13,
      "index": 113,
      "text": "Silih adu hareupan antara ѐta dua golongan tѐh nyaѐta antara kaom muslimin jeung kaom musrikin, lumangsung dina Perang Badar. Badar nyaѐta ngaran hiji tempat anu aya beulah kiduleun Madinah."
    },
    {
      "sura": 3,
      "verse": 14,
      "index": 114,
      "text": "Sato-sato mangrupa unta, sapi, embѐ, sarta domba."
    },
    {
      "sura": 3,
      "verse": 19,
      "index": 115,
      "text": "Nyaѐta kitab-kitab anu diturunkeun samѐmѐh Al-Qur’an."
    },
    {
      "sura": 3,
      "verse": 20,
      "index": 116,
      "text": "Ummi hartina jalmi anu teu nyaho kana maca-nulis. Nurutkeun sabagian ahli tapsir, anu dimaksud ummi tѐh nyaѐta jalma musrik Arab anu henteu nyaho kana maca-nulis. Nurutkeun sabagian anu sѐjѐnna nyaѐta jalma-jalma anu teu dibѐrѐ Kitab Suci."
    },
    {
      "sura": 3,
      "verse": 27,
      "index": 117,
      "text": "Sabagian ahli tapsir méré conto nalika ngaguar ieu ayat, nyaéta ngaluarkan anak hayam tina endog, sarta endog tina hayam."
    },
    {
      "sura": 3,
      "verse": 28,
      "index": 118,
      "text": "Waly hartina pamingpin, batur dalit, anu nulungan, atawa anu nangtayungan."
    },
    {
      "sura": 3,
      "verse": 33,
      "index": 119,
      "text": "Ku diangkatna para nabi ti turunan aranjeunna."
    },
    {
      "sura": 3,
      "verse": 37,
      "index": 120,
      "text": "Mihrob téh kamar husus keur ibadah."
    },
    {
      "sura": 3,
      "verse": 39,
      "index": 121,
      "text": "Ngaenyakeun kadatangan saurang nabi anu diciptakeun kalayan dawuhan “kun” (geura jadi!) tanpa bapa, nyaéta Nabi Isa a.s."
    },
    {
      "sura": 3,
      "verse": 44,
      "index": 122,
      "text": "Aya sabagian ahli tapsir anu ngartikeun “jamparing.” Hartina, undian éta dipigawé ku cara ngabalangkeun jamparing."
    },
    {
      "sura": 3,
      "verse": 48,
      "index": 123,
      "text": "Kitab di dieu aya anu napsirkeun “pangajaran nulis.” Aya deui anu napsirkeun “kitab-kitab anu dilungsurkeun ku Allah samѐmѐhna Nabi Isa salain Torét jeung Injil”."
    },
    {
      "sura": 3,
      "verse": 61,
      "index": 124,
      "text": "Mubāhalah tѐh masing-masing pihak ti antara jalma-jalma anu bѐda pamadegan ngadoa ka Allah kalayan soson-soson sangkan Mantenna nibankeun la’nat ka pihak anu ngabohong. Nabi ngajak utusan Nasrani Najran mubāhalah, tapi maranѐhna teu wanieun. Ku kituna, ieu tѐh jadi bukti bebeneran Nabi Muhammad Saw."
    },
    {
      "sura": 3,
      "verse": 65,
      "index": 125,
      "text": "Boh Yahudi boh Nasrani ngaku yѐn Nabi Ibrahim a.s. tѐh ti golongan maranѐhna. Lajeng Allah ngabantah maranѐhna kalayan alesan yѐn anjeunna datang samѐmѐh maranѐhna."
    },
    {
      "sura": 3,
      "verse": 66,
      "index": 126,
      "text": "Nyaѐta ngeunaan Nabi Musa a.s., Nabi Isa a.s., sarta Nabi Muhammad Saw."
    },
    {
      "sura": 3,
      "verse": 66,
      "index": 127,
      "text": "Nyaѐta ngeunaan Nabi Ibrahim a.s."
    },
    {
      "sura": 3,
      "verse": 67,
      "index": 128,
      "text": "Lempeng hartina jauh tina sirik (nyarékatkeun Allah) sarta jauh tina kasasaran."
    },
    {
      "sura": 3,
      "verse": 70,
      "index": 129,
      "text": "Ayat-ayat Allah anu diturunkeun ka Nabi Muhammad Saw."
    },
    {
      "sura": 3,
      "verse": 71,
      "index": 130,
      "text": "Nutupan dawuh-dawuh Allah anu aya dina Torét sarta Injil kalayan ucapan-ucapan anu dijieun-jieun ku maranѐhna (Ahli Kitab) sorangan."
    },
    {
      "sura": 3,
      "verse": 71,
      "index": 131,
      "text": "Bebeneran ngeunaan kanabian Muhammad Saw. anu kasebut dina Torét sarta Injil."
    },
    {
      "sura": 3,
      "verse": 73,
      "index": 132,
      "text": "Maksudna percaya ka jalma anu saagama jeung manéhna (nyaéta Yahudi/Nasrani) sangkan maranѐhna teu jadi asup Islam, atawa percaya ka jalma Islam anu asalna ti agama manéhna sangkan oyag imanna sarta balik deui kana kekapiran."
    },
    {
      "sura": 3,
      "verse": 81,
      "index": 133,
      "text": "Para nabi jangji ka Allah Swt. yén saupama sumping rasul anu namina Muhammad, aranjeunna badé iman sarta nulungan ka anjeunna. Jangji-pasini nabi-nabi ieu ngabeungkeut ogé para umatna."
    },
    {
      "sura": 3,
      "verse": 93,
      "index": 134,
      "text": "Sanggeus Torét diturunkeun, aya sababaraha inuman anu diharamkeun ka Bani Israél minangka hukuman. Ngaran-ngaran ѐta inuman disebut di jerona. Tingal an-Nisā'/4: 160 sarta al-An`ām/6:46."
    },
    {
      "sura": 3,
      "verse": 93,
      "index": 135,
      "text": "Nyaéta daging sapi."
    },
    {
      "sura": 3,
      "verse": 94,
      "index": 136,
      "text": "Bohong ka Allah tѐh kalayan ngomong yѐn samѐmѐh Torét diturunkeun, Allah tos ngaharamkeun sababaraha inuman ka Bani Israél."
    },
    {
      "sura": 3,
      "verse": 96,
      "index": 137,
      "text": "Ahli Kitab ngomong yѐn imah geusan tempat ibadah anu kahiji diadegkeun tѐh aya di Baitulmaqdis, ku sabab ѐta Allah ngabantah kana ѐta omongan."
    },
    {
      "sura": 3,
      "verse": 97,
      "index": 138,
      "text": "Tingal al-Baqarah/2:125."
    },
    {
      "sura": 3,
      "verse": 97,
      "index": 139,
      "text": "Nyaѐta jalma anu boga bebekelan sarta pakakas-pakakas angkutan tur sѐhat jasmani. Di jalanna ogѐ aman sarta kulawarga anu ditinggalkeun dijamin kahirupanana."
    },
    {
      "sura": 3,
      "verse": 99,
      "index": 140,
      "text": "Nyaksian, maksudna nyaho yѐn agama anu diridoi ku Allah tѐh wungkul Islam."
    },
    {
      "sura": 3,
      "verse": 104,
      "index": 141,
      "text": "Ma’rup tѐh sagala pagawѐan anu matak ngaraketkeun diri ka Allah, sedengkeun mungkar tѐh sagala pagawѐan anu ngajauhkeun diri ti Allah."
    },
    {
      "sura": 3,
      "verse": 113,
      "index": 142,
      "text": "Golongan Ahli Kitab anu geus nganut agama Islam."
    },
    {
      "sura": 3,
      "verse": 121,
      "index": 143,
      "text": "Kajadian ieu lumangsung dina Perang Uhud anu nurutkeun ahli sajarah lumangsung dina tahun ka-3 H."
    },
    {
      "sura": 3,
      "verse": 122,
      "index": 144,
      "text": "Nyaѐta Bani Salamah ti suku Khazraj sarta Bani Harisah ti suku Aus. Duanana ti jajaran kaom muslimin."
    },
    {
      "sura": 3,
      "verse": 123,
      "index": 145,
      "text": "Kaayaan kaom muslimin lemah ku sabab aranjeunna saeutik sarta perlengkapanana kurang."
    },
    {
      "sura": 3,
      "verse": 127,
      "index": 146,
      "text": "Nyaѐta dipaѐhanana tujuh puluh pamingpin maranѐhna sarta diboyongna tujuh puluh jalma lianna."
    },
    {
      "sura": 3,
      "verse": 128,
      "index": 147,
      "text": "Nurutkeun riwayat Bukhari (ngeunaan turunna ieu ayat) nyaѐta margi Nabi Muhammad Saw. Ngadoa ka Allah supados nyalametkeun sabagian pamingpin musrikin sarta ngabinasakan sabagian lianna."
    },
    {
      "sura": 3,
      "verse": 130,
      "index": 148,
      "text": "Anu dimaksud riba di dieu nyaéta riba nasi'ah. Nurutkeun kalolobaan ulama, riba nasi’ah tѐh salilana haram sanajan teu ngalipet-lipet."
    },
    {
      "sura": 3,
      "verse": 135,
      "index": 149,
      "text": "Anu dimaksud kalakuan anu goréng (fāhisyah) nyaéta kasalahan gedé anu balukarna henteu ukur tumiba ka diri sorangan, tapi ogé ka batur, saperti jinah jeung riba. Dolim ka diri sorangan nyaéta ngalakukeun kasalahan anu balukarna ngan tumiba ka dirina sorangan, boh gedé boh leutik."
    },
    {
      "sura": 3,
      "verse": 137,
      "index": 150,
      "text": "Anu dimaksud “sunnah Allah” di dieu téh nyaѐta katangtuan-katangtuan Allah mangrupa kacilakaan jeung musibah anu ditimpakeun ka jalma-jalma anu ngabohongkeun ka rasul."
    },
    {
      "sura": 3,
      "verse": 142,
      "index": 151,
      "text": "Jihad ngandung harti: a). Perang pikeun ngadegkeun Islam sarta nangtayungan jalma Islam; b). Merangan hawa napsu; c). Ngainpakkeun harta banda pikeun kaalusan Islam sarta umat Islam; d). Numpes kajahatan sarta ngadegkeun bebeneran."
    },
    {
      "sura": 3,
      "verse": 144,
      "index": 152,
      "text": "Nabi Muhammad Saw. tѐh jalmi anu diangkat ku Allah janten rasul. Rasul-rasul sateuacana atos wapat margi ditelasan atawa udur/teu damang. Nabi Muhammad ogѐ pasti wapat saperti rasul-rasul anu ti heula. Dina waktu Perang Uhud lumangsung, nyebar bѐja yѐn Nabi Muhammad wapat ditelasan. Ieu béja nyebakeun kaom muslimin tagiwur, nepi ka aya ti antara kaom muslimin anu boga maksud mѐnta panangtayungan ka Abu Sufyan (pamingpin kaom Qurés). Samentara ѐta, aya jalma munapѐk ngomong yѐn lamun Muhammad bener saurang nabi, tinangtu moal maot bisa ditelasan. Mangka, Allah nurunkeun ieu ayat pikeun nengtremkeun hatѐ kaom muslimin sarta ngabantah kana omongan-omongan jalma munapѐk tѐa (Saḥīḥ al-Bukhārī bab “Jihad”). Abu Bakar r.a. maca ieu ayat dina poѐan wapatna Nabi Muhammad pikeun nengtremkeun Umar Ibnul Khattab r.a. katut sahabat-sahabat sѐjѐnna anu teu percaya kana wapatna Nabi. (Saḥīḥ al-Bukhārī bab “Katakwaan Sahabat”)."
    },
    {
      "sura": 3,
      "verse": 147,
      "index": 153,
      "text": "Maksudna: Ngaleuleuwihi hukum anu geus ditetepkeun ku Allah Swt."
    },
    {
      "sura": 3,
      "verse": 148,
      "index": 154,
      "text": "Ganjaran dunya bisa mangrupa kaunggulanh perang, meunang harta rampasan, dipuji-dipuji, sarta anu sѐjѐnna."
    },
    {
      "sura": 3,
      "verse": 152,
      "index": 155,
      "text": "Nyaѐta urusan ngajalankeun parѐntah Nabi Muhammad Saw. supaya pasukan panah tetep panceg di tempat anu geus ditunjukkeun, dina kaayaan kumaha ogѐ."
    },
    {
      "sura": 3,
      "verse": 152,
      "index": 156,
      "text": "Yakni kaunggulan perang jeung harta rampasan."
    },
    {
      "sura": 3,
      "verse": 152,
      "index": 157,
      "text": "Kaom muslimin henteu junun ngéléhkeun kaom musrikin."
    },
    {
      "sura": 3,
      "verse": 153,
      "index": 158,
      "text": "Kasedih kaom muslimin jalaran henteu taat kana paréntah Rasul anu ngabalukarkeun éléh perang."
    },
    {
      "sura": 3,
      "verse": 154,
      "index": 159,
      "text": "Jalma-jalma Islam anu kuat kayakinana."
    },
    {
      "sura": 3,
      "verse": 154,
      "index": 160,
      "text": "Jalma-jalma Islam anu mangmang kѐnѐh."
    },
    {
      "sura": 3,
      "verse": 154,
      "index": 161,
      "text": "Nyaѐta sangkaan yѐn lamun Nabi Muhammad Saw. bener-bener saurang nabi tur rasul Allah, tangtu moal bisa diѐlѐhkeun dina peperangan."
    },
    {
      "sura": 3,
      "verse": 155,
      "index": 162,
      "text": "Nyaѐta pasukan kaom muslimin jeung pasukan kaom musrikin dina Perang Uhud."
    },
    {
      "sura": 3,
      "verse": 157,
      "index": 163,
      "text": "Maot dina jalan Allah lain karana perang."
    },
    {
      "sura": 3,
      "verse": 159,
      "index": 164,
      "text": "Urusan peperangan sarta urusan-urusan dunya lianna saperti urusan pulitik, ekonomi, kamasarakatan, jeung lian-lianna."
    },
    {
      "sura": 3,
      "verse": 167,
      "index": 165,
      "text": "Ieu ucapan ditujukeun ka Nabi tur sahabat-sahabatna minangka poyokan, sabab maranéhna nganggap Nabi henteu terang strategi perang margi ngalaksanakeun perang sabot jumlah kaom muslimin saeutik. Ieu omongan dipaké ogé ku jalma-jalma munapék pikeun nolak cawadan anu ditujukeun ka maranéhna."
    },
    {
      "sura": 3,
      "verse": 169,
      "index": 166,
      "text": "Hirup di alam anu séjén lain alam urang ieu. Aranjeunna meunang sagala rupa ni’mat di mungguhing Allah. Mung Allah nyalira anu uninga kumaha kaayaan hirup di alam anu séjén téh."
    },
    {
      "sura": 3,
      "verse": 170,
      "index": 167,
      "text": "Batur-baturna anu hirup kénéh sarta terus-terusan jihad dina jalan Allah."
    },
    {
      "sura": 3,
      "verse": 176,
      "index": 168,
      "text": "Jalma-jalma kapir Mekah atawa jalma-jalma munapѐk anu sok ngaganggu agama Islam."
    },
    {
      "sura": 3,
      "verse": 178,
      "index": 169,
      "text": "Ku manjangkeun umur maranѐhana sarta ngantep migawѐ kasalahan sesuka hatѐna."
    },
    {
      "sura": 3,
      "verse": 179,
      "index": 170,
      "text": "Kaayaan kaom muslimin nyampur jeung kaom munapikin."
    },
    {
      "sura": 3,
      "verse": 179,
      "index": 171,
      "text": "Ti antara rasul-rasul, Nabi Muhammad Saw. dipilih ku Allah kalayan masihkeun kaistimѐwaan mangrupa kauninga maca eusi hatѐ jalma. Ku sabab kitu, anjeunna uninga saha ti antara sahabat-sahabatna anu bener-bener iman tur saha deui anu munapѐk atawa kapir."
    },
    {
      "sura": 3,
      "verse": 184,
      "index": 172,
      "text": "Jabur nyaѐta lambaran-lambaran anu eusina wahyu anu dibikeun ka nabi-nabi sateuacan Nabi Muhammad Saw. anu eusina ngandung hikmah-hikmah."
    },
    {
      "sura": 3,
      "verse": 184,
      "index": 173,
      "text": "Kitab-kitab anu diturunkeun ka nabi-nabi anu eusina hukum sarѐ’at saperti Torét, Injil, sarta Jabur."
    },
    {
      "sura": 3,
      "verse": 187,
      "index": 174,
      "text": "Ti antara katerangan anu disumputkeun téh nyaéta ngeunaan kasumpingan Nabi Muhammad Saw."
    },
    {
      "sura": 3,
      "verse": 195,
      "index": 175,
      "text": "Maksudna: Lalaki asalna ti lalaki-lalaki jeung awéwé, kitu deui awéwé asalna ti lalaki-lalaki jeung awéwé. Dua-duana sarua jalmana, teu aya leuwih anu hiji tinu séjénna ngeunaan pameunteun iman tur amalna."
    },
    {
      "sura": 4,
      "verse": 1,
      "index": 176,
      "text": "Nurutkeun kabiasaan urang Arab, lamun nanyakeun hiji hal atawa ménta ka batur, maranéhna ngedalkeun jenengan Allah saperti as'aluka billāh, hartina kuring nanya atawa ménta ka anjeun kalayan jenengan Allah."
    },
    {
      "sura": 4,
      "verse": 3,
      "index": 177,
      "text": "Adil di dieu maksudna adil dina nyumponan kaperluan istri saperti baju, tempat, giliran, sarta anu lianna anu sipatna lahiriah jeung batiniah."
    },
    {
      "sura": 4,
      "verse": 3,
      "index": 178,
      "text": "Islam ngameunangkeun ngawayuh kalayan sarat-sarat nu geus ditangtukeun. Saméméh turun ieu ayat, tradisi ngawayuh geus aya tur kungsi dijalankeun ku para nabi sateuacan Nabi Muhammad Saw. Ieu ayat ngabatesan ngawayuh nung dugi ka opat jalmi baé."
    },
    {
      "sura": 4,
      "verse": 3,
      "index": 179,
      "text": "Hamba sahaya tur perbudakan dina harti ieu, dina wanci ayeuna mah tos teu aya."
    },
    {
      "sura": 4,
      "verse": 4,
      "index": 180,
      "text": "Paméréan anu dimaksud nyaéta maskawin anu gedé leutikna ditetepkeun kalayan kasaluyuan kadua pihak, sabab éta paméré téh kudu dipasrahkeun kalayan ihlas."
    },
    {
      "sura": 4,
      "verse": 5,
      "index": 181,
      "text": "Jalma anu can sampurna akalna nyaéta budak yatim anu can balég (sawawa) atawa jalma sawawa anu teu bisaeun ngatur harta bendana."
    },
    {
      "sura": 4,
      "verse": 6,
      "index": 182,
      "text": "Ngayakeun panaluntikan ka maranéhna ngeunaan kaagamaan, lampah, sarta lian-lianna nepi ka dipikanyaho yén éta budak téh bisa dipercaya."
    },
    {
      "sura": 4,
      "verse": 8,
      "index": 183,
      "text": "Kulawarga anu teu boga hak waris tina harta pusaka/waris."
    },
    {
      "sura": 4,
      "verse": 8,
      "index": 184,
      "text": "Paméréan anu teu meunang ngaleuwihan tina sapertilu harta pusaka/waris."
    },
    {
      "sura": 4,
      "verse": 11,
      "index": 185,
      "text": "Bagian salaki dua kali bagian awéwé, sabab kawajiban salaki leuwih beurat tinimbang awéwé, saperti kawajiban mayar maskawin sarta méré napakah (tingal al-Nisā'/4:34)."
    },
    {
      "sura": 4,
      "verse": 12,
      "index": 186,
      "text": "Nyusahkeun ka ahli waris maksudna ku tindakan-tindakan saperti : (a). ngawasiatkeun ngaleuwihan tina sapertilu harta warisan. (b). ngawasiat kalayan maksud ngurangan harta warisan. Sanajan kurang tina sapertilu, lamun aya niat ngurangan hak waris mah tetep teu meunang."
    },
    {
      "sura": 4,
      "verse": 15,
      "index": 187,
      "text": "Nurutkeun kalolobaan ahli tapsir, anu dimaksud téh nyaéta jinah, sedengkeun nurutkeun pamadegan anu sѐjѐnna nyaѐta sakur pagawѐan mesum saperti jinah, homosѐks, sarta anu sarupana. Nurutkeun pamadegan Muslim jeung Mujahid nyaѐta musaḥāqah (lѐsbian)."
    },
    {
      "sura": 4,
      "verse": 15,
      "index": 188,
      "text": "Nurutkeun kalolobaan ahli tapsir, jalan anu sѐjѐn téh maksudnya ku turunna al-Nūr/24:2 ngeunaan hukum dera."
    },
    {
      "sura": 4,
      "verse": 19,
      "index": 189,
      "text": "Ieu ayat teu ngandung harti yѐn ngawariskeun awѐwѐ henteu kalayan jalan paksa dimeunangkun. Nurutkeun sabagian adat Arab Jahiliah, lamun hiji jalma maot, mangka anakna anu pangkolotna atawa anggota kulawargana anu sѐjѐn ngawaris ѐta rangda. Ѐta rangda meunang dikawin ku anakna atawa dikawinkeun ka batur anu maskawinna dicokot ku nu ngawaris, atawa dicegah kawin deui."
    },
    {
      "sura": 4,
      "verse": 23,
      "index": 190,
      "text": "Maksud indung dina mimiti ieu ayat nyaéta indung, nini, tur saterusna ka luhur; Anu dimaksud anak-anak awѐwѐ nyaѐta anak awѐwѐ, incu awѐwѐ, tur saterusna ka handap, kitu ogѐ anu lian-lianna; Anu dimaksud “anak-anak pamajikan anjeun anu aya dina pangasuhan aranjeun” nurutkeun kalolobaan ulama kaasup ogѐ budak kawalon anu henteu aya dina pangasuhan aranjeun."
    },
    {
      "sura": 4,
      "verse": 24,
      "index": 191,
      "text": "Awéwé-awéwé tawanan perang anu dipibanda bari salakina teu bareng jadi tawanan perang. Penjelasan saterusna tingali dina Q.S. al-Nisā’/4:3."
    },
    {
      "sura": 4,
      "verse": 24,
      "index": 192,
      "text": "Salian ti awéwé anu dijelaskeun dina al-Nisā'/4:23."
    },
    {
      "sura": 4,
      "verse": 24,
      "index": 193,
      "text": "Upamana nambah jumlah maskawin, atawa ngurangan jumlahna, atawa teu dibayar sama sakali."
    },
    {
      "sura": 4,
      "verse": 28,
      "index": 194,
      "text": "Dina sabagian syrati’at Islam, lalaki muslim meunang ngawin awéwé abid/amat upama geus dicumponan sarat-saratna."
    },
    {
      "sura": 4,
      "verse": 34,
      "index": 195,
      "text": "Allah geus ngawajibkeun ka salaki pikeun merenahkeun pamajikanana kalayan hadé."
    },
    {
      "sura": 4,
      "verse": 34,
      "index": 196,
      "text": "Nusyuz nyaéta pamajikan ninggalkeun kawajiban salaku pamajikan, saperti ninggalkeun imah tanpa idin salakina."
    },
    {
      "sura": 4,
      "verse": 36,
      "index": 197,
      "text": "Aya ahli tapsir anu ngama’naan “deukeut jeung jauh” di dieu ku tempat jeung hubungan kakulawargaan. Aya ogé anu ngama’naan antara jalma muslim jeung jalma lian ti muslim."
    },
    {
      "sura": 4,
      "verse": 36,
      "index": 198,
      "text": "Ibnu Sabil nyaéta jalma anu keur lalampahan anu lain pikeun ma’siat tur kabéakeun bekel. Kaasup kana golongan Ibn Sabil ogé nyaéta budak anu teu kanyahoan indung-bapana."
    },
    {
      "sura": 4,
      "verse": 40,
      "index": 199,
      "text": "Żarrah nyaéta banda anu pangleutikna jeung panghampangna."
    },
    {
      "sura": 4,
      "verse": 43,
      "index": 200,
      "text": "Sabagian ulama ngajelaskeun ma’na “paantel kulit” di dieu ku ma’na harpiah, tapi sabagian anu lianna ngama’naan “pasatemon/campur”."
    },
    {
      "sura": 4,
      "verse": 46,
      "index": 201,
      "text": "Lisan maranéhna ngarucap, “kupingkeun!”, tapi haténa ngagerentes, “Mudah-mudahan anjeun henteu bisa ngadéngékeun (bongé).”"
    },
    {
      "sura": 4,
      "verse": 46,
      "index": 202,
      "text": "Pakait jeung harti rā’inā, sabagian ahli tapsir ngama’naan ku kecap unẓurnā anu hartina “perhatikeun kuring saréréa!” Satuluyna tingalan ogé surat al-Baqarah/2:104."
    },
    {
      "sura": 4,
      "verse": 46,
      "index": 203,
      "text": "Aya anu ngama’naan “ipisna kadar kaimanan maranéhna”, tapi aya ogé anu ngama’naan “jumlah anu saeutik”."
    },
    {
      "sura": 4,
      "verse": 47,
      "index": 204,
      "text": "Numutkeun kalolobaan ahli tapsir, maksudna nyaéta “ngarobah beungeut maranéhna, terus diputerkeun ka tukang” pikeun maksud ngahinakeun."
    },
    {
      "sura": 4,
      "verse": 51,
      "index": 205,
      "text": "Jibt jeung Tāgūt téh ngandung ma’na anu ampir sarua, nyaéta nuduhken ka sétan jeung naon baé anu disembah salian ti Allah Swt."
    },
    {
      "sura": 4,
      "verse": 60,
      "index": 206,
      "text": "Maranéhna téh jalma-jalma anu ngamusuhan ka Nabi Muhammad Saw. jeung ka kaom muslimin. Aya ogé anu napsirkeun yén ayat ieu téh ngeunaan Abu Barjah, nyaéta salah sahiji tukang teluh (tenung) dina jaman Nabi. Aya ogé anu napsirkeun yén ieu ayat téh ngeunaan Ka’ab bin Asyraf (jalma munapék)."
    },
    {
      "sura": 4,
      "verse": 80,
      "index": 207,
      "text": "Rasul henteu tanggel waler kana kalakuan anu dipilampah ku maranéhna sarta teu ngajamin maranéhna henteu milampah kasalahan."
    },
    {
      "sura": 4,
      "verse": 83,
      "index": 208,
      "text": "Para inohong ti kalangan sohabat kanjeng Nabi Saw."
    },
    {
      "sura": 4,
      "verse": 83,
      "index": 209,
      "text": "Numutkeun ahli tapsir anu séjén, yén maksud ieu ayat téh nyaéta lamun aya hawar (obrolan) ngeunaan kaamanan jeung kasieun téh kudu ditepikeun ka Rasul jeung Ulil Amri, tangtuna aranjeunna anu ahlina dina netepkeun kasimpulan (istinbāṭ) tina éta obrolan."
    },
    {
      "sura": 4,
      "verse": 84,
      "index": 210,
      "text": "Paréntah ngeunaan éta perang kudu dilaksanakeun ku Nabi Muhammad Saw. Sabab anu diparéntah ku éta ayat téh nyaéta anjeunna nyalira. Ieu ayat patali jeung panolakan sabagian urang Madinah pikeun ngilu perang nyarengan Nabi Saw. ka Badar. Ku kituna, ieu ayat turun pikeun maréntahkan supaya Nabi Saw. angkat perang sanajan mung saurang ogé."
    },
    {
      "sura": 4,
      "verse": 88,
      "index": 211,
      "text": "Nyaéta golongan kaom mu’min anu ngabéla jalma munapék sarta golongan jalma anu ngamusuhan jalma munapék."
    },
    {
      "sura": 4,
      "verse": 90,
      "index": 212,
      "text": "Ayat ieu jadi dasar pikeun hukum suaka (ménta panyalindungan)."
    },
    {
      "sura": 4,
      "verse": 90,
      "index": 213,
      "text": "Henteu mihak ka mana baé, sarta geus ngayakeun perjangjian kerja sama jeung kaom muslimin."
    },
    {
      "sura": 4,
      "verse": 94,
      "index": 214,
      "text": "Anu dimaksud nyaéta jalma anu geus ngaikrarkeun kalimah lā ilāha illā-llāh."
    },
    {
      "sura": 4,
      "verse": 94,
      "index": 215,
      "text": "Nyaéta waktu éta jalma can nembrakkeun kaislamanana di hareupeun balaréa. Baheula ogé aranjeun téh apan kungsi ngalaman kaayaan saperti kitu."
    },
    {
      "sura": 4,
      "verse": 97,
      "index": 216,
      "text": "Sabagian kaom muslimin Mekah henteu daék milu hijrah sareng Nabi Saw., padahal maranéhna kawasa pikeun ngalakukeunana. Terus maranéhna dianiyaya jeung dipaksa ku jalma-jalma kapir pikeun ngilu kana Perang Badar. Akhirna ti antara maranéhna aya anu perlaya (kakeunaan panah) dina éta perang."
    },
    {
      "sura": 4,
      "verse": 101,
      "index": 217,
      "text": "Nurutkeun pendapat jumhur (umum), ari ma’na qasr di dieu mah nyaéta ngadegkeun salat anu opat rakaat jadi dua rokaat."
    },
    {
      "sura": 4,
      "verse": 102,
      "index": 218,
      "text": "Nurutkeun kalolobaan ahli tapsir, lamun geus réngsé sarokaat, maka kudu méréskeun sarokaat deui séwang-séwangan (munfarid), sedengkeun Nabi Saw. nungguan golongan kadua (anu acan salat khauf berjamaah)"
    },
    {
      "sura": 4,
      "verse": 102,
      "index": 219,
      "text": "Raka’at kahiji, sedengkeun rakaat kadua dibérékseun ku maranéhna sorangan-sorangan, tapi maranéhna nutup (ngarengsékeun) salat mah babarengan sareng kangjeng Nabi Saw."
    },
    {
      "sura": 4,
      "verse": 102,
      "index": 220,
      "text": "Cara salat khauf saperti dijelaskeun dina ayat 102 bisa dilaksanakeun dina kaayaan anu masih mungkin pikeun ngalaksanakeunana. Lamun henteu mungkin pikeun ngalaksanakeunana, maka salat dilakukeun sabisana baé, sanajan ngan saukur ngucapkeun takbir atawa tasbéh wungkul."
    },
    {
      "sura": 4,
      "verse": 105,
      "index": 221,
      "text": "Ieu ayat tur sababaraha ayat anu saterusna patula-patali jeung kasus “maok” anu dilakukeun ku Tu’mah. Hasil maokna ku manéhna ditunda di hiji imah urang Yahudi. Tu’mah nolak ngaku kana lalampahanana, malahan nyieun pitnah yén anu maokna téh nyaéta urang Yahudi. Hal ieu didugikeun ka Nabi Saw. ku kulawargi Tu’mah. Maranéhna meredih ka kangjeng Nabi supaya ngabéla Tu’mah sarta supaya ngahukum urang Yahudi, sanajan maranéhna sebenerna mah apaleun yén anu nyolongna téh nyaéta Tu’mah. Ampir-ampiran Nabi Saw. ngabéla Tu’mah tur rék nibankeun hukuman ka urang Yahudi. Ku kituna, ayat ieu turun pikeun jadi pituduh pikeun anjeunna jeung umat Islam supaya ngahukuman hiji perkara kalayan adil."
    },
    {
      "sura": 4,
      "verse": 117,
      "index": 222,
      "text": "Asal ma’na ināṡā nyaéta awéwé-awéwé. Patung-patung berhala anu disembah ku bangsa Arab saméméh datangna Islam biasana dibéré ngaran saperti Latta, Ujja, Manat, jeung sajabana. Makna anu kuweng ku kecap ināṡā ogé kaasup jalma-jalma nu geus maot, banda-banda anu teu aya jinisna, jeung banda-banda anu laip."
    },
    {
      "sura": 4,
      "verse": 118,
      "index": 223,
      "text": "Saban jalma boga poténsi pikeun milampah kahadéan jeung pikeun ngalakukeun kajahatan. Sétan bakal ngagunakeun sakabéh poténsi pikeun ngalakukeun kajahatan supaya bisa nyilakakeun manusa."
    },
    {
      "sura": 4,
      "verse": 119,
      "index": 224,
      "text": "Nurutkeun kayakinan urang Arab, saméméh datangna Islam, sasatoan anu dipaké sesembahan ka berhala-berhala téh kudu diteukteuk ceulina heula, jeung sasatoan anu saperti kitu henteu meunang dijadikeun sato tutumpakan sarta henteu meunang digawékeun deui, sarta kudu dileupaskeun deui (ka alam bébas)."
    },
    {
      "sura": 4,
      "verse": 119,
      "index": 225,
      "text": "“Ngarobah ciptaan Allah” di dieu bisa dima’naan “ngarobah anu geus diciptakeun ku Allah saperti ngabiri ingon-ingon”."
    },
    {
      "sura": 4,
      "verse": 123,
      "index": 226,
      "text": "Aya ahli tapsir anu méré ma’na “aranjeun” di dieu nyaéta kaom muslimin, tapi aya ogé anu ngama’naan kaom musrikin. Maksudna, ganjaran di ahérat mah moal nurut kana lamunan-lamunan atawa pangharepan manusa, tapi luyu jeung katangtuan agama."
    },
    {
      "sura": 4,
      "verse": 127,
      "index": 227,
      "text": "Bandingkeun jeung surat al-Nisā/4:2 jeung 3."
    },
    {
      "sura": 4,
      "verse": 127,
      "index": 228,
      "text": "Nurutkeun kabiasaan bangsa Arab saméméh datangna Islam, wali (bapana atawa dununganana) ngabogaan kakawasaan ngurus jeung ngatur anak awéwé yatim jeung hartana. Lamun éta anak awéwé yatim téh geulis, lalaki Arab sok ngawin éta wanoja jeung ngapimilik hartana. Tapi, lamun éta awéwé teu kaasup geulis mah, walina sok ngahalang-halang lalaki séjén pikeun ngawin éta wanoja, supaya tetep bisa mibanda hartana. Ieu ayat nyegah éta kabiasaan."
    },
    {
      "sura": 4,
      "verse": 128,
      "index": 229,
      "text": "Makna kecap nusyūz téh pikeun pihak awéwé mah geus dijelaskeun dina catetan kaki surat al-Nisā/4:34. Ari nusyūz-na ti pihak lalaki mah nyaéta sikep anu heuras (barangasan) ka pamajikanana, teu méré napkah batin tur teu méré hak pamajikan jeung kulawarga."
    },
    {
      "sura": 4,
      "verse": 128,
      "index": 230,
      "text": "Saperti pamajikanana satuju lamun sababaraha hakna dikurangan, asal salakina daék balik deui."
    },
    {
      "sura": 4,
      "verse": 128,
      "index": 231,
      "text": "Tabéat manusa mah sok embung mikeun sabagian hakna ka batur kalayan dibarengan haté anu ihlas, sanajan kitu lamun pamajikanana rido mikeun sabagian hakna, mangka salakina meunang pikeun narimana."
    },
    {
      "sura": 4,
      "verse": 139,
      "index": 232,
      "text": "Tingal catetan kaki surat Āli `Imrān/3:28."
    },
    {
      "sura": 4,
      "verse": 141,
      "index": 233,
      "text": "Ku jalan muka rasiah-rasiah kaom mu’minin sarta nepikeun perkara aranjeunna ka jalma kapir. Atawa, lamun ngilu icikibung peperangan di pihak kaom mu’minin, jalma-jalma munapék ngiluna ogé kalayan satengah haté."
    },
    {
      "sura": 4,
      "verse": 142,
      "index": 234,
      "text": "Maranéhna ngalaksanakeun salat ngan saukur kakapeungan, nyaéta lamun maranéhna aya di hareupeun batur."
    },
    {
      "sura": 4,
      "verse": 144,
      "index": 235,
      "text": "Tingal catetan kaki surat Āli `Imrān/3:28."
    },
    {
      "sura": 4,
      "verse": 146,
      "index": 236,
      "text": "“Ngoméan diri sorangan” di dieu bisa dima’naan “gawé anu hadé pikeun ngaleungitkeun perkara anu diakibatkeun kagoréngan jeung kasalahan anu geus dipilampah."
    },
    {
      "sura": 4,
      "verse": 148,
      "index": 237,
      "text": "Jalma anu kaaniaya meunang nembrakkeun atawa ngabéjakeun perkara kagoréngan jalma séjénna ka hakim atawa ka pihak anu ngabogaan kakawasaan (pamaréntah) ku jalan anu hadé."
    },
    {
      "sura": 4,
      "verse": 150,
      "index": 238,
      "text": "Maranéhna iman ka Allah, tapi henteu daék iman ka rasul-rasul-Na."
    },
    {
      "sura": 4,
      "verse": 153,
      "index": 239,
      "text": "Patung anak sapi dijieun ku maranéhna tina emas, terus dijadikeun sesembahan."
    },
    {
      "sura": 4,
      "verse": 154,
      "index": 240,
      "text": "Poé Sabt nyaéta poé Sabtu, husus poéan ibadahna jalma-jalma ti kalangan Yahudi."
    },
    {
      "sura": 4,
      "verse": 155,
      "index": 241,
      "text": "Maranéhna dibéntar gelap, disapa jadi monyet, jeung sajabana."
    },
    {
      "sura": 4,
      "verse": 157,
      "index": 242,
      "text": "Caritaan maranéhna yén “Isa putrana Maryam téh Rasul Allah” ngan saukur pikeun moyok, sabab maranéhna sorangan henteu percaya kana karasulan Nabi Isa a.s."
    },
    {
      "sura": 4,
      "verse": 158,
      "index": 243,
      "text": "Ieu ayat mangrupakeun bantahan kana anggapan urang Yahudi yén maranéhna geus nelasan Nabi Isa a.s."
    },
    {
      "sura": 4,
      "verse": 159,
      "index": 244,
      "text": "Méméh maotna, saban urang Yahudi jeung Nasroni bakal iman kana karasulan Nabi Isa a.s. sarta ngaku yén Nabi Isa téh Rasul Allah, lain anak Allah. Tapi, pangakuan kaimanan saméméh maot saperti kitu mah geus teu aya gunana."
    },
    {
      "sura": 4,
      "verse": 164,
      "index": 245,
      "text": "Allah ngadawuh langsung ka Nabi Musa a.s. téh mangrupakeun hiji kaistiméwaan anjeunna. Ku kituna, anjeunna dipasihan gelar kalīmullāh, sedengkeun rasul-rasul séjénna kenging wahyu ti Allah ku perantaraan Malaikat Jibril. Hal anu sarupa kaalaman ku Nabi Muhammad Saw. anu parantos sasauran langsung sareng Allah Swt. dina waktu Mi’raj di Sidratul Muntaha."
    },
    {
      "sura": 4,
      "verse": 171,
      "index": 246,
      "text": "Kadé ulah rék ngucap yén Nabi Isa a.s. téh pangéran sakumaha anu diucapkeun ku kaom Nasroni."
    },
    {
      "sura": 4,
      "verse": 171,
      "index": 247,
      "text": "Maksud “kalimah” di dieu téh nyaéta kalimah kun, kalayan éta ucapan Nabi Isa a.s. diciptakeun ku Allah, bari anjeunna henteu ngagaduhan bapa."
    },
    {
      "sura": 4,
      "verse": 171,
      "index": 248,
      "text": "Disebut tiupan ti Allah ku sabab sumber éta tiupan téh ti paréntah Allah."
    },
    {
      "sura": 4,
      "verse": 172,
      "index": 249,
      "text": "Malaikat anu deuheus (deukeut) ka Allah téh ayana di caket ‘Arsy, saperti Jibril, Mikail, jeung Isrofil."
    },
    {
      "sura": 4,
      "verse": 176,
      "index": 250,
      "text": "Kalālah téh nyaéta jalma anu maot tapi teu ngabogaan anak atawa bapa."
    },
    {
      "sura": 5,
      "verse": 1,
      "index": 251,
      "text": "Jangji di dieu nyaéta jangji satia hamba ka Allah, kaasup jangji anu dijieun antara manusa jeung manusa dina hirup kumbuh."
    },
    {
      "sura": 5,
      "verse": 2,
      "index": 252,
      "text": "Syi’ar-syi’ar kasucian agama Allah téh bisa dima’naan sakabéh amalan anu dilaksanakeun dina raraga ibadah haji saperti tata cara ngalakukan tawaf jeung sa’i, sarta tempat-tempat ngalaksanakeunana saperti Ka’bah, Sofa, jeung Marwa."
    },
    {
      "sura": 5,
      "verse": 2,
      "index": 253,
      "text": "Bulan Haram téh nyaéta bulan Julka’dah, Muharam, jeung Rajab. Dina tilu bulan éta, saha baé dicegah pikeun ngalakukeun peperangan."
    },
    {
      "sura": 5,
      "verse": 2,
      "index": 254,
      "text": "Hady nyaéta sato anu dipeuncit pikeun “pangganti” (dam) pagawéan wajib haji anu ditinggalkeun, atawa jadi denda ku sabab ngarempak hal-hal anu dicegah dilakukeunana waktu ibadah haji."
    },
    {
      "sura": 5,
      "verse": 2,
      "index": 255,
      "text": "Qalāid nyaéta sato hady anu geus dibéré ciri mangrupa kalung, supaya dipikanyaho ku saha baé yén éta sato téh geus ditetepkeun pikeun dikurbankeun jeung dibawa ka Ka’bah."
    },
    {
      "sura": 5,
      "verse": 2,
      "index": 256,
      "text": "Anu dimaksud “kalayan karunia” di dieu téh nyaéta kauntungan anu geus dipasihkeun ku Allah dina ngalaksanakeun ibadah haji, sedengkeun karidoan Allah di dieu mah nyaéta mangrupa ganjaran amalan haji."
    },
    {
      "sura": 5,
      "verse": 3,
      "index": 257,
      "text": "Maksudna marus, nyaéta getih anu kaluar tina sato sakumaha dijelaskeun dina surat al-An’ām/ 6:145."
    },
    {
      "sura": 5,
      "verse": 3,
      "index": 258,
      "text": "Sasatoan anu paéhna dicekék, diteunggeul, tibeubeut, digadil ku sato anu tandukan, atawa dikerekeb sato galak, éta kabéh halal pikeun didahar lamun kaburu dipeuncit."
    },
    {
      "sura": 5,
      "verse": 3,
      "index": 259,
      "text": "Azlām nyaéta anak panah anu can dibuluan. Urang Arab saméméh datangna Islam ngagunakeun éta anak panah pikeun nangtukeun hal anu kudu dilakukeun atawa ulah dilakukan, naha kaasup hadé dilakukeun atawa goréng dilakukeun. Carana nyaéta: Maranéhna nyokot tilu anak panah anu can dipasangan bulu. Saenggeus siap, saban-saban anak panah ditulisan ku tulisan anu ditangtukeun. Anu kahiji ditulisan “pék lakukeun”, anu kadua ditulisan “ulah dilakukeun”, sedengkeun anu katilu henteu ditulisan naon-naon. Tuluy anak panah ditunda dina hiji wadah jeung disimpen di jero Ka’bah. Lamun maranéhna rék ngalakukeun hiji pagawéan, mangka maranéhna ménta ka kuncén Ka’bah pikeun nyokot salah sahiji anak panah téa. Maranéhna bakal nurut kana tulisan anu aya dina anak panah téa. Lamun, kuncén kabeneran nyokot anak panah anu henteu aya tulisanana, mangka undian diulang sakali deui."
    },
    {
      "sura": 5,
      "verse": 3,
      "index": 260,
      "text": "Anu dimaksud “ieu poé” nyaéta poé dina waktu haji papisahan (wada’), haji terahir anu dilakukeun ku Nabi Muhammad Saw."
    },
    {
      "sura": 5,
      "verse": 3,
      "index": 261,
      "text": "Dimeunangkeun pikeun ngadahar kadaharan anu diharamkeun ku ayat ieu nalika dina kaayaan kapaksa (darurat)."
    },
    {
      "sura": 5,
      "verse": 4,
      "index": 262,
      "text": "Sato paninggaran atawa sato paburon nyaéta sato anu dilatih pikeun moro sato séjénna. Sato anu ditéwak ku sato paninggaran (paburon) henteu didahar saeutik ogé ku éta sato paninggaran."
    },
    {
      "sura": 5,
      "verse": 5,
      "index": 263,
      "text": "Sabagian ahli tapsir nyebutkeun yén wanoja anu ngajaga kahormatan téh nyaéta wanoja merdika."
    },
    {
      "sura": 5,
      "verse": 6,
      "index": 264,
      "text": "Gering anu henteu meunang kabaseuhan ku cai."
    },
    {
      "sura": 5,
      "verse": 6,
      "index": 265,
      "text": "Paantel di dieu, nurutkeun jumhur ulama, nyaéta “paantel antara kulit lalaki jeung awéwé anu lain muhrimna”. Aya ogé sabagian ahli tapsir anu ngama’naan paantel di dieu ku ma’na “pasatemon antara salaki jeung pamajikanana”."
    },
    {
      "sura": 5,
      "verse": 7,
      "index": 266,
      "text": "Perjangjian ngeunaan ba’iah nyaéta sumpah para sahabat Nabi Saw. rék nguping jeung ta’at ka anjeunna dina sagala kaayaan."
    },
    {
      "sura": 5,
      "verse": 12,
      "index": 267,
      "text": "Ngainpakkeun (méré mawéh) harta kalayan haté anu ihlas pikeun ngalaksanakeun kawajiban anu patula-patali jeung harta sarta jiwa."
    },
    {
      "sura": 5,
      "verse": 13,
      "index": 268,
      "text": "Ngarobah ma’na tina lapad jeung tempatna atawa nambah jeung ngurangan."
    },
    {
      "sura": 5,
      "verse": 15,
      "index": 269,
      "text": "Cahaya anu dimaksud di dieu nyaéta Nabi Muhammad Saw., sedengkeun anu dimaksud Kitab Suci di dieu nyaéta Al-Qur’an."
    },
    {
      "sura": 5,
      "verse": 21,
      "index": 270,
      "text": "Tanah Paléstina téh dicawiskeun ku Allah pikeun Kaom Yahudi salila maranéhna iman jeung ta’at ka Mantenna."
    },
    {
      "sura": 5,
      "verse": 32,
      "index": 271,
      "text": "Nyaéta maéhan batur lain ku sabab perang (qitāl) atawa lain ku sabab qisos."
    },
    {
      "sura": 5,
      "verse": 32,
      "index": 272,
      "text": "Ieu hukum lain ngan saukur pikeun Bani Israél, tapi ogé pikeun sakabéh manusa. Allah nganggap yén maéhan hiji jalma téh sarua jeung maéhan sakabéh manusa, kitu ogé sabalikna."
    },
    {
      "sura": 5,
      "verse": 33,
      "index": 273,
      "text": "Neukteuk leungeun anu katuhu jeung suku anu kénca. Lamun ngalakukeun kajahatan sakali deui, mangka anu diteukteukna téh leungeun anu kénca jeung suku anu katuhu."
    },
    {
      "sura": 5,
      "verse": 41,
      "index": 274,
      "text": "Sawaréh kaom Yahudi resep pisan ngadéngékeun kabohongan ti para panditana, atawa resep pisan ngadéngékeun ucapan-ucapan Nabi Saw. tapi tuluy ditepikeun deui ka kaom Yahudi séjénna atawa ka para panditana kalayan ditambahan ku bohong (ditambahan atawa dikurangan) pikeun ngaheureuykeun Nabi Muhammad jeung umat Islam."
    },
    {
      "sura": 5,
      "verse": 41,
      "index": 275,
      "text": "Maranéhna resep pisan ngadéngékeun omongan-omongan bohong ti para pamingpinna anu can kungsi datang atawa papanggih jeung Nabi Muhammad Saw. ku sabab ceuceub pisan ka anjeunna. Sawaréhna ti kalangan kaom Yahudi ogé resep ngadéngékeun ucapan-ucapan ti Nabi Muhammad Saw. tapi pikeun disebarkeun deui ka kaom Yahudi lianna ku jalan henteu jujur (bohong)."
    },
    {
      "sura": 5,
      "verse": 42,
      "index": 276,
      "text": "Sarupaning kadaharan anu diharamkeun atawa meunang ku jalan haram (maling, suap, jeung réa-réa deui)."
    },
    {
      "sura": 5,
      "verse": 47,
      "index": 277,
      "text": "Para panganut Injil (nyaéta Nasrani) diwajibkeun pikeun mutuskeun perkara ku hukum anu luyu jeung pituduh anu geus diturunkeun ku Allah dina Injil nepi ka wanci diturunkeunana Al-Qur’an."
    },
    {
      "sura": 5,
      "verse": 47,
      "index": 278,
      "text": "Jalma anu henteu mutuskeun perkara nurutkeun kana hukum Allah téh aya tilu golongan: a) Ku sabab ceuceub jeung ingkar kana hukum Allah. Jalma anu kieu kaasup kana golongan kapir (surat al-Mā’idah/5:44); b) Ku sabab nurutkeun kana hawa napsuna bari ngarugikeun batur. Jalma anu kieu kaasup kana golongan dolim (surat al-Mā’idah/5:4; jeung c) ku sabab pasik sakumaha dijelaskeun dina surat al-Mā’idah/5:47."
    },
    {
      "sura": 5,
      "verse": 48,
      "index": 279,
      "text": "Umat Nabi Muhammad Saw. jeung umat-umat saméméhna."
    },
    {
      "sura": 5,
      "verse": 60,
      "index": 280,
      "text": "Urang-urang Yahudi anu ngarempak kasucian jeung kaagungan poé Sabat (tingal deui surat al-Baqarah/2:65)."
    },
    {
      "sura": 5,
      "verse": 64,
      "index": 281,
      "text": "“Panangan Allah” di dieu henteu sarua jeung leungeunna manusa (mahluk)."
    },
    {
      "sura": 5,
      "verse": 66,
      "index": 282,
      "text": "Allah bakal masihan welas-asih-Na ti luhur langit mangrupi hujan, nu muwuhkeun tutuwuhan anu buah-buahna kacida lobana."
    },
    {
      "sura": 5,
      "verse": 67,
      "index": 283,
      "text": "Moal aya saurang ogé anu tiasa nelasan kangjeng Nabi Muhammad Saw."
    },
    {
      "sura": 5,
      "verse": 69,
      "index": 284,
      "text": "Sabi`in téh umat saméméh umat Nabi Muhammad Saw. anu nyahoeun ayana Pangéran Anu Mahatunggal, sarta percaya kana pangaruh béntang-béntang."
    },
    {
      "sura": 5,
      "verse": 70,
      "index": 285,
      "text": "Perjangjian dimaksud nyaéta maranéhna bakal iman ka Allah jeung rasul-rasul-Na"
    },
    {
      "sura": 5,
      "verse": 75,
      "index": 286,
      "text": "Nabi Isa a.s. sareng ibuna (Maryam) téh jalmi biasa anu meryogikeun naon anu diperlukeun ku jalma dina umumna, saperti tuangeun, eueuteun, jeung sajabana."
    },
    {
      "sura": 5,
      "verse": 95,
      "index": 287,
      "text": "Sato boroan, boh anu meunang didahar boh henteu meunang, iwal ti manuk gagak, manuk heulang, kalajengking (langir), reungit, jeung anjing galak. Dina hiji riwayat, kaasup kana golongan ieu téh nyaéta oray."
    },
    {
      "sura": 5,
      "verse": 95,
      "index": 288,
      "text": "Anu dibawa nepi ka wewengkon tanah haram pikeun dipeuncit di dinya, jeung dagingna dibagikeun ka pakir miskin."
    },
    {
      "sura": 5,
      "verse": 95,
      "index": 289,
      "text": "Sabanding jeung harga sato ingon-ingon, minangka gaganti atawa dengdaan tina sato anu dipaéhan."
    },
    {
      "sura": 5,
      "verse": 95,
      "index": 290,
      "text": "Ngalaksanakeun puasa anu jumlah poéna sabanding jeung mud anu dibikeun ka pakir miskin, saharga jeung sato anu dipaéhan, kalayan katangtuan saurang pakir miskin meunang sa-mud (kurang leuwih 6,5 ons)."
    },
    {
      "sura": 5,
      "verse": 95,
      "index": 291,
      "text": "Maéhan sato saméméhna turun ieu ayat anu ngaharamkeunana."
    },
    {
      "sura": 5,
      "verse": 96,
      "index": 292,
      "text": "Sato boroan laut anu diala ku jalan upaya saperti nguseup, ngecrik, jeung réa-réa deui. Kaasup dina ma’na laut di dieu nyaéta walungan, situ, balong, jeung sajabana."
    },
    {
      "sura": 5,
      "verse": 96,
      "index": 293,
      "text": "Lauk atawa sato laut anu diala kalayan gampang, sabab geus paéh ngambang atawa kabawa ombak ka sisi basisir, jeung sajabana."
    },
    {
      "sura": 5,
      "verse": 97,
      "index": 294,
      "text": "Ka’bah jeung sabudeureunana jadi tempat anu aman pikeun manusa migawé perkara-perkara anu pakuat-pakait jeung dunya-ahérat, sarta jadi puseur ibadah haji."
    },
    {
      "sura": 5,
      "verse": 103,
      "index": 295,
      "text": "Bahīrah: Onta bikang anu geus anakan lima kali jeung anakna anu kalima téh jalu. Tuluy éta onta bikang téh dibeulah ceulina, dileupaskeun, jeung ulah dijadikeun tutumpakan deui, sarta cai susuna teu meunang dijual."
    },
    {
      "sura": 5,
      "verse": 103,
      "index": 296,
      "text": "Sā’ibah: Onta bikang anu diantepkeun pikeun indit ka mana baé ku sabab hiji nadar, saperti lamun urang Arab saméméh datangna Islam érék milampah hiji lalampahan (nyaba) anu beurat, mangka biasana manéhna nadar rék nagajadikeun ontana jadi sā’ibah lamun maksud jeung perjalanana hasil tur salamet."
    },
    {
      "sura": 5,
      "verse": 103,
      "index": 297,
      "text": "Wā’ilah: Nyaéta hiji domba bikang anu anakan kembar dua, hiji jalu jeung hiji deui bikang. Anu jaluna disebut wā’ilah, hartina domba anu teu meunang dipeuncit, tapi kudu dipasrahkeun ka berhala."
    },
    {
      "sura": 5,
      "verse": 103,
      "index": 298,
      "text": "Ḥām: Onta jalu anu teu meunang diganggu-ganggu deui, ku sabab geus bisa ngareuneuhan onta bikang sapuluh kali. Kabiasaan ayana bahīrah, sāibah, wā’ilah, jeung ḥām téh mangrupakeun kapercayaan Arab saméméh datangna Islam."
    },
    {
      "sura": 5,
      "verse": 107,
      "index": 299,
      "text": "Ngalakukeun kacurangan dina panyaksénana anu kanyahoan sanggeus maranéhna ngucapkeun sumpah."
    },
    {
      "sura": 5,
      "verse": 108,
      "index": 300,
      "text": "Sumpah anu dibalikkeun, nyaéta sumpah ti para saksi anu béda agama ditolak ku sabab aya sumpah ti saksi-saksi anu asalna ti dulur deuheus, atawa bisa dima’naan yén jalma-jalma anu ngucapkeun sumpah téh bakal meunang wawales di dunya jeung ahérat ku sabab ngucapkeun sumpah palsu."
    },
    {
      "sura": 6,
      "verse": 4,
      "index": 301,
      "text": "“Ayat” di dieu ma’nana nyaéta mujijat atawa ayat Al-Qur’an atawa kajadian-kajadian anu lumangsung di alam dunya sarta jadi tanda kakawasaan Allah."
    },
    {
      "sura": 6,
      "verse": 8,
      "index": 302,
      "text": "Pikeun ngajelaskeun yén Nabi Muhammad Saw. téh salah sawios Nabi Allah."
    },
    {
      "sura": 6,
      "verse": 8,
      "index": 303,
      "text": "Lamun malaikat diturunkeun ku Allah ka maranéhna, sedengkeun maranéhna henteu iman ka Allah jeung katangtosana-Na, tangtuna maranéhna bakal disiksa ku Allah nepi ka binasa sakabéhna."
    },
    {
      "sura": 6,
      "verse": 9,
      "index": 304,
      "text": "Lamun Allah ngutus malaikat jadi rasul, tangtuna Allah bakal ngutus éta malaikat dina wujud manusa, ku sabab manusa mah moal bisa ningali wujud (asli) malaikat jeung tangtuna jalma-jalma kapir jeung munapék bakal nyarita, “Ieu mah lain malaikat, ngan manusa bisa saperti urang saréréa ogé”. Jadi, maranéhna bakal tetep mangmang."
    },
    {
      "sura": 6,
      "verse": 12,
      "index": 305,
      "text": "Allah geus jangji minangka kadeudeuh Mantenna ka manusa, nyaéta bakal ngagolontorkeun welas asih ka sadaya mahluk-Na."
    },
    {
      "sura": 6,
      "verse": 38,
      "index": 306,
      "text": "Sawatara ahli tapsir ngama’naan “Kitab” di dieu ku Loh Mahpud."
    },
    {
      "sura": 6,
      "verse": 52,
      "index": 307,
      "text": "Nalika Rasulullah Saw. nuju calik sareng sababaraha jalma mu’min anu dianggap laip jeung miskin ku kaom Qurés, tuluy datang sababaraha gegedén Qurés cumarita jeung anjeunna. Tapi ku sabab aya mu’min anu miskin (jeung dianggap hina), para gegedén Qurés ngarasa sanggeuk diuk jeung kaom mu’min téa. Kaom Qurés terus ngusulkeun supaya kaom mu’minin anu aya di éta tempat disingkahkeun (diusir), supaya maranéhna bisa cumarita jeung anjeunna. Ku sabab ieu, nya turun ieu ayat."
    },
    {
      "sura": 6,
      "verse": 58,
      "index": 308,
      "text": "Tangtuna Allah bakal nurunkeun siksa anu kacida peurihna nepi ka maranéhna binasa."
    },
    {
      "sura": 6,
      "verse": 65,
      "index": 309,
      "text": "Siksaan anu datang ti luhur saperti hujan batu, samberan petir, jeung sajabana, sedengkeun siksaan anu datangna ti handap mah saperti lini, banjir, jeung sajabana."
    },
    {
      "sura": 6,
      "verse": 65,
      "index": 310,
      "text": "Allah Swt. ngajelaskeun tanda kakawasaana-Na dina sagala rupa. Aya ogé sabagian ahli tapsir anu ngartikeun ieu ayat pakuat-pakait jeung ayat-ayat pépéling, carita-carita, hukum, jeung réa-réa deui."
    },
    {
      "sura": 6,
      "verse": 66,
      "index": 311,
      "text": "Sawatara ahli tapsir nyebutkeun yén anu dianggap bohong téh nyaéta Al-Qur’an."
    },
    {
      "sura": 6,
      "verse": 71,
      "index": 312,
      "text": "Maksudna mah “nyandingkeun Allah jeung anu lianna (musrik)”."
    },
    {
      "sura": 6,
      "verse": 74,
      "index": 313,
      "text": "Ti antara ahli tapsir aya anu ngama’naan abīhi ku “mamangna” (lain ramana)."
    },
    {
      "sura": 6,
      "verse": 81,
      "index": 314,
      "text": "Saatos Allah ningalikeun ka Nabi Ibrahim a.s. tanda kakawasaana-Na, nya anjeunna langkung kiat imanna ka Allah (ayat 75), sareng anjeunna teras ngabingbing kaomna kana taohid."
    },
    {
      "sura": 6,
      "verse": 91,
      "index": 315,
      "text": "Minangka sindiran pikeun maranéhna, nyaéta dianggap budak leutik anu can balég."
    },
    {
      "sura": 6,
      "verse": 98,
      "index": 316,
      "text": "Sawatara ahli tapsir aya anu ngama’naan “tempat pamatuhan” di dieu ku “tulang sulbi lalaki”, sedengkeun “tempat panundaan” di dieu téh nyaéta “rahim wanoja”. Aya ogé anu masihan pandangan yén tempat pamatuhan téh nyaéta “jagat tempat manusa hirup kumbuh”, sedengkeun “tempat panundaan” téh nyaéta alam kubur waktu manusa geus maot."
    },
    {
      "sura": 6,
      "verse": 100,
      "index": 317,
      "text": "Maranéhna ngomong yén Allah téh ngagaduhan putra, saperti Kaom Yahudi nyarita yén Ujér téh putra pamegetna Allah, sedengkeun jalma-jalma musrik nyebutkeun yén malaikat téh putra-putra istrina Allah. Maranéhna ngabogaan anggapan saperti kitu téh ku sabab kabodoanana jeung teu dumasar kana élmu pangaweruh anu bener."
    },
    {
      "sura": 6,
      "verse": 104,
      "index": 318,
      "text": "Saha baé anu nyaho kana bebeneran jeung migawé kahadéan, sarta meunang pituduh, tangtuna manéhna aya dina puncak kabagjaan."
    },
    {
      "sura": 6,
      "verse": 109,
      "index": 319,
      "text": "Jalma-jalma musrik geus ngucapkeun sumpah yén lamun datang mujijat ti Allah pikeun maranéhna, maranéhna bakal iman. Ku sabab kitu, jalma-jalma mu’min mah miharep ka Nabi Muhammad supados nyuhunkeun ka Allah supados ngalungsurkeun mujijat saperti anu dipikahayang ku jalma-jalma musrik téa. Nanging Allah nampik kana éta paménta ngaliwatan ieu ayat."
    },
    {
      "sura": 6,
      "verse": 123,
      "index": 320,
      "text": "Nurutkeun sabagian ahli tapsir, kecap akābir mujrimīhā ngandung harti para penjahat anu jadi gegedug."
    },
    {
      "sura": 6,
      "verse": 128,
      "index": 321,
      "text": "Maksudna: Sétan téh geus hasil merdaya ka manusa, nepi ka manéhna nurut kana naon nu geus diparéntahkeun ku sétan tur ngarasakeun kani’matan dunya."
    },
    {
      "sura": 6,
      "verse": 136,
      "index": 322,
      "text": "Diriwayatkeun yén hasil pepelakan jeung ingon-ingon anu ku maranéhna ditujukeun pikeun Allah téh dipasrahkeun ka pakir miskin jeung dijadikeun amal kahadéan, malahan dibikeun ogé ka berhala. Sedengkeun bagian anu ditujukeun pikeun berhala maranéhna sok dibikeun ka jalma-jalma nu ngajaga berhala-berhala, lain dibikeun ka pakir miskin atawa dijadikeun amal kahadéan. Kabiasaan kitu téh pastina dila’nat ku Allah."
    },
    {
      "sura": 6,
      "verse": 137,
      "index": 323,
      "text": "Sabagian urang Arab téh aya anu ngagem saréat kanjeng Nabi Ibrahim a.s. Anjeunna kungsi diparéntah ku Allah pikeun ngorbankeun Ismail (putrana), tapi terus diganti ku domba (gibas). Tapi satuluyna, para gegedén agama Ibrahim téh nyalénggorkeun ieu ajaran ku ngajarkeun yén “ngorbakeun budak-budak leutik (lalaki atawa awéwé)” téh kaasup kana pagawéan anu hadé, kalaya maké alesan pikeun ngadeukeutkeun diri maranéhna ka Allah, padahal alesan anu benerna mah ku sabab maranéhna sieun miskin."
    },
    {
      "sura": 6,
      "verse": 146,
      "index": 324,
      "text": "Anu dimaksud ku “sato anu kukuan” di dieu nyaéta sasatoan anu kuku-kukuna teu papisah antara hiji kuku jeung anu séjénna, saperti onta, éntog, jeung sajabana."
    },
    {
      "sura": 6,
      "verse": 151,
      "index": 325,
      "text": "Anu dibenerkeun ku saréat (agama Islam) saperti qitāl (peperangan), maéhan jalma anu kaluar tina bebeneran (murtad), maéhan jalma nu geus maéhan batur (qisos), rajam, jeung sajabana."
    },
    {
      "sura": 6,
      "verse": 151,
      "index": 326,
      "text": "Nyaéta paréntah anu kuat tur anu geus jadi katetapan."
    },
    {
      "sura": 6,
      "verse": 158,
      "index": 327,
      "text": "Nyaéta tanda-tanda Poé Kiamat"
    },
    {
      "sura": 7,
      "verse": 1,
      "index": 328,
      "text": "Tingal catetan kaki surat al-Baqarah/2:1."
    },
    {
      "sura": 7,
      "verse": 3,
      "index": 329,
      "text": "Tingal catetan kaki surat Ali`Imran/3:28."
    },
    {
      "sura": 7,
      "verse": 7,
      "index": 330,
      "text": "Maksudna jaga dina Poé Kiamat Allah bakal ngabéjakeun ka hamba-hamba-Na naon baé anu diucapkeun jeung dilakukeun ku maranéhna, boh nu leutik boh nu gedé, boh nu sepélé boh nu penting, sabab Allah mah Mahauninga kana sagala perkara."
    },
    {
      "sura": 7,
      "verse": 26,
      "index": 331,
      "text": "Maksudna pakéan batin téh saperti sikep handap asor jeung sieun ka Gusti Allah, sabab bersihna haté mah lewih alus tinimbang papaés anu sipatna lahir."
    },
    {
      "sura": 7,
      "verse": 27,
      "index": 332,
      "text": "Tingal catetan kaki surat Āli `Imrān/3:28."
    },
    {
      "sura": 7,
      "verse": 28,
      "index": 333,
      "text": "Saperti “nyarékatkeun Allah jeung sesembahan séjénna”, ngalakukeun towaf bari bubulucunan di sabudeureun Ka’bah, jeung sajabana."
    },
    {
      "sura": 7,
      "verse": 32,
      "index": 334,
      "text": "Papaés (perhiasan) ti Allah jeung kadaharan anu alus téh bisa didahar (kalayan ni’mat) di ieu dunya ku jalma-jalma anu iman jeung ku jalma anu teu iman, sedengkeun di ahérat mah (jaga) papaés jeung kadaharan anu alus tur ni’mat téh mung dicawiskeun pikeun jalma-jalma anu iman."
    },
    {
      "sura": 7,
      "verse": 37,
      "index": 335,
      "text": "Jalma-jalma anu ngaréka-réka kabohongan ka Allah téh waktu ditanyaan ku malaikat ngeunaan berhala-berhala anu sok disembahna, mangka éta berhala téh euweuh di hareupeunana. Ku kituna, maranéhna teu ngaharapkeun kahadéan jeung mangpaatna."
    },
    {
      "sura": 7,
      "verse": 40,
      "index": 336,
      "text": "Hartina: Doa jeung amal maranéhna moal ditampi ku Allah."
    },
    {
      "sura": 7,
      "verse": 40,
      "index": 337,
      "text": "Hartina: Maranéhna moal mungkin asup ka sawarga sakumaha henteu mungkinna onta asup kana jero liang jarum."
    },
    {
      "sura": 7,
      "verse": 46,
      "index": 338,
      "text": "Jalma-jalma anu aya dina éta tempat téh nyaéta anu kahadéan jeung kagorénganana sarua. Maranéhna cicing dina éta tempat sakumaha kersana Gusti, lantaran amal kahadéanana teu bisa ngasupkeun maranéhna ka sawarga. Kitu deui amal kagorénganana teu nepi ngasupkeun kana naraka. Dina sabagian riwayat dicaritekun yén éta golongan téh nyaéta ti antarana anu maot perang di jalan Allah tapi heunte diwidian ku ibu ramana, atawa jalma anu maotna dipikarido ku ramana, tapi teu dipikarido ku ibuna, atawa jalma anu dilahirkeun hasil jinah, tapi manéhna jadi jalma soléh."
    },
    {
      "sura": 7,
      "verse": 54,
      "index": 339,
      "text": "“Istiwā’ (linggih)na Allah di luhureun Arasy” téh kaasup kana sipat Mantenna anu wajib diimanan. Maknana luyu sareng kaagungan tur kasuciana-Na."
    },
    {
      "sura": 7,
      "verse": 120,
      "index": 340,
      "text": "Maranéhna langsung sujud ka Allah sabab yakin kana bebeneran panggero Nabi Musa a.s. jeung lain sihir saperti anu ku maranéhna disangka pas mimiti."
    },
    {
      "sura": 7,
      "verse": 137,
      "index": 341,
      "text": "Nyaéta Nagri Sam, Nagri Mesir, jeung nagri-nagri nu aya di sabudereun éta dua nagri nu kungsi dipingpin ku Fir’aun baheulana. Sanggeus karajaanana runtag, éta nagri-nagri diwaris ku Bani Israél."
    },
    {
      "sura": 7,
      "verse": 137,
      "index": 342,
      "text": "Nu dimaksud Allah ngancurkeun sagala rupa nu geus diwangun téh nyaéta wangunan-wangunan nu dijieun ku alatan kaniaya ka Bani Israél saperti kota Ramsés, munara nu diwangun ngaliwatan paréntah raja Hamman, jeung sajabana."
    },
    {
      "sura": 7,
      "verse": 143,
      "index": 343,
      "text": "Ti antara ahli tapsir aya nu béda-béda dina napsiran “némbongkeunana Allah ka gunung”. Aya nu napsiran yén nu katingali téh kaagungan sareng kakawasaan Allah. Aya ogé nu napsiran yén nu katingali téh ngan saukur cahaya Allah. Allah teu sami sareng mahluk. “Ningalikeunana Allah ka mahluk” kudu dipageran ku béntenna antawis Allah sareng mahluk."
    },
    {
      "sura": 7,
      "verse": 145,
      "index": 344,
      "text": "Lawḥ téh nu ditulis dina batu-batu atawa kai-kai ipis nu dicandak ku Nabi Musa nu eusina téh nyaéta Kitab Torét téa nu ditampi ku anjeunna saatos munggah ka Gunung Sina tur munajat di dinya."
    },
    {
      "sura": 7,
      "verse": 145,
      "index": 345,
      "text": "Kudu ngaheulakeun pagawéan anu wajib tinimbang pagawéan anu sunnah."
    },
    {
      "sura": 7,
      "verse": 145,
      "index": 346,
      "text": "Allah Swt. bakal ningalikeun kampung jalma-jalma pasék saperti Fir’aun, ‘Ad, Samud, jeung sabangsana tur pangeusina alancur alatan kajahatan jeung kapasékan maranéhna."
    },
    {
      "sura": 7,
      "verse": 148,
      "index": 347,
      "text": "Maranéhna nyieun arca anak sapi tina emas. Ahli tapsir kabagi dua bagian dina ngama’naan arca sapi nu aya soraan. Aya anu tetep dina kayakinan yén éta arca sapi téh tetep wé arca sapi nu teu aya soraan tur teu aya nyawaan. Anapon sora nu kaluar tina éta arca sapi nya ngan saukur sora angin nu dijieun-jieun ku si Samiri ku kamotékaranana. Aya deui anu ngayakinan yén mémang éta arca sapi téh jadi boga nyawa tur ngaluarkeun sora."
    },
    {
      "sura": 7,
      "verse": 150,
      "index": 348,
      "text": "Ku naon aranjeun teu sabar nungguan kadatangan kuring deui saba’da munajat ka Allah, malah aranjeun nyieun patung keur sesembahan salian ti Allah?"
    },
    {
      "sura": 7,
      "verse": 150,
      "index": 349,
      "text": "Sesemplékan tina batu atawa kayu tempat tulisan Kitab Torét"
    },
    {
      "sura": 7,
      "verse": 155,
      "index": 350,
      "text": "Pagawéanana nyieun patung anak sapi tuluy disembah téh mangrupakeun hiji cobaan ti Allah keur nguji maranéhna saha nu kuat imanna jeung saha nu nu masih aya dina kamangmangan. Jalma-jalma nu lemah imanna mah tuturut munding ngilu ka Samiri nyembah anak sapi, tapi nu karuat imanna mah tetep dina kaimanana teu tuturut nyembah anak sapi."
    },
    {
      "sura": 7,
      "verse": 157,
      "index": 351,
      "text": "Saréat nu dicandak ku Nabi Muhammad Saw. mah teu saperti nu disaréatkeun ka Bani Israél, éstuning saréat nu hampang. Waktu di jaman Nabi Musa mah saréat nu dibebankeun ka Bani Israél beurat pisan saperti nebus dosa ku cara nelasan diri sorangan, hukum qisos maragatkeun nyawa batur rék dihaja atawa teu dihaja, neukteuk anggahota badan nu milampah kasalahan, neukteuk baju atawa kaén nu kakeunaan najis, jeung saréat lainna nu bareurat."
    },
    {
      "sura": 7,
      "verse": 159,
      "index": 352,
      "text": "Aranjeunna masihan pituduh tur nungtun manusa kalayan nyekel pageuh kana pituduh jeung tungtunan ti Allah Swt. Dina masalah ngahukuman perkara-perkara, aranjeunna nyuprih kaadilan ku tetegenan kana pituduh jeng tungtunan Allah Swt."
    },
    {
      "sura": 7,
      "verse": 160,
      "index": 353,
      "text": "Tingal catetan kaki surat Al-Baqarah/2:57."
    },
    {
      "sura": 7,
      "verse": 162,
      "index": 354,
      "text": "Maranéhna diparéntah ngucapkeun hiṭṭatun (mugia Gusti ngaleupaskeun tina dosa), dirobah jadi hinṭatun fī sya’īrah (siki gandum)."
    },
    {
      "sura": 7,
      "verse": 163,
      "index": 355,
      "text": "Nyaéta kota Éllah nu ayana téh dekeut lautan tempat dikéremna Fir’aun (laut Merah). Watesna antara kota Madyan jeung gunung Thur."
    },
    {
      "sura": 7,
      "verse": 163,
      "index": 356,
      "text": "Nurutkeun aturan, poé Sabtu téh poé anu teu meunang dipaké gawé, tapi husus keur ibadah wungkul."
    },
    {
      "sura": 7,
      "verse": 164,
      "index": 357,
      "text": "Alesanana téh nyaéta yén maranéhna geus ngalaksanakeun paréntah Allah méré pangéling-éling ka batur."
    },
    {
      "sura": 7,
      "verse": 173,
      "index": 358,
      "text": "Sangkan jalma-jalma musrik teu kudu ngomong yén karuhunna baheula ogé sarua nyarékatkeun Allah, padahal maranéhna teu nyaho nanaon yén nyarékatkeun Allah téh pagawéan salah. Nyarékatkeun Allah nu dilakukeun ku jalma-jalma musrik diteumbleuhkeun ka kolot maranéhna baheula, sangkan maranéhna teu disiksa ku Allah, yén maranéhna ngan saukur nuturkeun naon-naon nu geus dipigawé ku kolot-kolotna."
    },
    {
      "sura": 7,
      "verse": 180,
      "index": 359,
      "text": "Ulah dipaliré jalma-jalma anu nyembah Allah kalayan nyebut jenengan-jenengan anu teu payus jeung sipat-sipat tur kaagungan Mantenna, atawa jalma-jalma anu nyebut jenengan-jenengan Mantenna, tapi tujuanana keur ngaruksak jenengana-Na. Hal nu séjénna nu teu kudu dipaliré téh nyaéta jalma-jalma anu nyebut jenengan-jenengan Allah tapi lain pikeun nyebut Allah."
    },
    {
      "sura": 7,
      "verse": 183,
      "index": 360,
      "text": "Allah bakal males tipu daya jalma kapir kalayan leuwih hadé."
    },
    {
      "sura": 7,
      "verse": 186,
      "index": 361,
      "text": "Éta jalma téh sasar ku sabab kaingkaranana jeung teu daék nurut kana pituduh-pituduh Allah."
    },
    {
      "sura": 7,
      "verse": 189,
      "index": 362,
      "text": "Ieu kajadian téh lain ngeunaan Nabi Adam, tapi ngeunaan sabagian katurunana."
    },
    {
      "sura": 7,
      "verse": 190,
      "index": 363,
      "text": "Jalma-jalma musrik téh ngajadikeun sarékat ka Allah dina nyiptakeun anak. Maranéhna nganggap yén anak nu dilahirkeun téh nyaéta hamba-hamba berhala ogé. Ku sabab kitu, maranéhna méré ngaran budak nu dilahirkeun saperti ngaran Abdul Uzza, Abdu Mannat, Abdu Latta, Abdu Syam, jeung sabangsana."
    },
    {
      "sura": 7,
      "verse": 195,
      "index": 364,
      "text": "Kecap yabṭisyūn di dieu bisa diartikeun ku sababaraha harti, ti antarana nampiling, ngaruksak, neunggeul, ngajenggut kalayan kasar, jeung sajabana."
    },
    {
      "sura": 7,
      "verse": 200,
      "index": 365,
      "text": "Ngucapkeun kalimah a’ūżubillāhi minasyaiṭānirrajīm."
    },
    {
      "sura": 7,
      "verse": 204,
      "index": 366,
      "text": "Upama dibacakeun ayat-ayat Al-Qur’an, urang kudu ngadangukeun kalayan sikep awak cicing, boh dina salat boh di luar salat, anging bacaan Al-Qur’an nu dibacakeun waktu salat barjama’ah, ma’mum meunang maca surat al-Fātiḥah waktu imam maca ayat-ayat Al-Qur’an ba’da maca surat al-Fātiḥah."
    },
    {
      "sura": 7,
      "verse": 206,
      "index": 367,
      "text": "Ieu ayat kaasup salah sahiji ayat sajdah, nyaéta ayat anu lamun urang ngadangukeun kana éta ayat atawa maca kana éta ayat, mangka disunnahkeun sujud, boh waktu salat atawa di luar salat. Ieu sujud dingaranan sujud tilawah ku para ulama."
    },
    {
      "sura": 8,
      "verse": 2,
      "index": 368,
      "text": "Kaasup ogé kana maksud ieu ayat nyaéta jalma-jalma anu nyebut sipat-sipat nu eusina ngaagungkeun sareng ngamulyakeun Allah."
    },
    {
      "sura": 8,
      "verse": 5,
      "index": 369,
      "text": "Sawaréh sahabat Nabi ngarasa beurat ku katangtuan pambagian harta boyongan perang, sakumaha maranéhna ngarasa beurat ogé kana paréntah Allah pikeun ngalakonan Perang Badar."
    },
    {
      "sura": 8,
      "verse": 7,
      "index": 370,
      "text": "Rombongan Abu Sofyan anu mawa dagangan ti Syiria. Anapon rombongan anu dilengkepan ku pakarang perang nyaéta rombongan anu datang ti Mekah ni dipingpin ku Uthbah bin Rabi’ah jeung Abu Jahal."
    },
    {
      "sura": 8,
      "verse": 12,
      "index": 371,
      "text": "Nu dimaksud tungtung ramo di dieu nyaéta leungeun jeung suku."
    },
    {
      "sura": 8,
      "verse": 17,
      "index": 372,
      "text": "Ieu kajadian téh ngeunaan Perang Badar sakumaha diriwayatkeun ku Ibn Abbas. Anjeunna nyaritakeun yén waktu Perang Badar, Nabi Muhammad nyarios ka Ali, “Cing pang nyokotkeun sakeupeul keusik!” Ali langsung nyandak teras dipasihkeun ka anjeunna. Saterasna anjeunna ngawurkeun éta keusik kana beungeutna musuh nepi ka euweuh saorang ogé nu matana lolos ti anjeunna. Ku sabab éta, ancur tah maranéhna téh.” (H.R. al-Tabrani)."
    },
    {
      "sura": 8,
      "verse": 23,
      "index": 373,
      "text": "Ieu teu ngandung harti yén Allah téh teu uninga. Allah pastina Mahauninga yén dina diri maranéhna téh euweuh kahadéan."
    },
    {
      "sura": 8,
      "verse": 24,
      "index": 374,
      "text": "Allah anu ngawasa kana haté manusa."
    },
    {
      "sura": 8,
      "verse": 33,
      "index": 375,
      "text": "Ti antara ahli tapsir aya nu ngahartikeun ku tobat. Aya ogé nu ngahartikeun yén ti antara jalma-jalma kapir téh aya nyelap jalma-jalma mu’min anu ménta pangampura ka Allah."
    },
    {
      "sura": 8,
      "verse": 41,
      "index": 376,
      "text": "Nu dimaksud rampasan perang (ganīmah) nyaéta harta anu dirampas ti jalma-jalma kapir ku alatan perang ku kaom muslimin, sedengkeun harta anu dirampas teu ngaliwatan peperangan dingaranan harta fai’. Pangbagian anu aya dina ieu ayat ngan ngeunaan harta rampasan (ganīmah)."
    },
    {
      "sura": 8,
      "verse": 41,
      "index": 377,
      "text": "Saperlima ti harta rampasan téh dibagi ka: (1) Allah sareng Rasul-Na, (2) Kaluarga Rasul (Bani Hasyim jeung Bani Muthalib), (3) Anak Yatim, (4) Jalma-jalma anup miskin, (5) Ibnu sabil. Opat perlimana dibagikeun ka anu miluan perang."
    },
    {
      "sura": 8,
      "verse": 41,
      "index": 378,
      "text": "Furqān nyaéta pamisah antara anu ḥaq jeung anu bāṭil. Anu dimaksud poé al-Furqān nyaéta poé kaunggulan kaom muslimin jeung éléhna kaom kapir."
    },
    {
      "sura": 8,
      "verse": 41,
      "index": 379,
      "text": "Nyaéta poé papanggihna dua pasukan dina peperangan Badar dina poé Jum’at ping 17 Ramadhan taun ka-2 Hijriyyah. Sabagian ahli tapsir nyebutkeun yén ieu ayat ngisaratkeun kana poé ngawitan turunna Al-Qur’an, nyaéta dina peuting ping 17 Ramadhan."
    },
    {
      "sura": 8,
      "verse": 42,
      "index": 380,
      "text": "Kaom muslimin dina éta waktu aya dina hiji palataran handapeun gunung deukeut Madinah, sedengkeun jalma-jalma kapir jauh ti Madinah. Rombongan Abu Sofyan aya kira-kira 5 Mil ti wewengkon Badar."
    },
    {
      "sura": 8,
      "verse": 53,
      "index": 381,
      "text": "Allah moal rék nyabut kani’matan anu tos dipasihkeun ka hiji kaom salami éta kaom téh tetep taat tur sukur ka Allah."
    },
    {
      "sura": 8,
      "verse": 65,
      "index": 382,
      "text": "Maranéhna teu ngartieun yén perang téh kudu diniatkeun pikeun nanjeurkeun agama Allah. Kanyataanana, maranéhna ilu-biung perang téh ngan saukur mertahankeun adat-kabiasaanana di jaman Jahiliah nu mémang biasa perang. Kajaba ti éta, peperangan nu dilakukeun ku maranéhna téh dimaksudkeun pikeun kapentingan dunyawiah."
    },
    {
      "sura": 8,
      "verse": 68,
      "index": 383,
      "text": "Nyaéta katangtuan yén Allah moal nibankeun siksaan lamun taya aturan-aturan-Na nu dirempak."
    },
    {
      "sura": 9,
      "verse": 2,
      "index": 384,
      "text": "Seméméh ieu ayat turun, aya perjangjian daméi antara Nabi Muhammad Saw. jeung jalma-jalma musrik. Ti antara perjangjian téh eusina: Teu meunang aya peperangan antara anjeunna jeung jalma-jalma musrik. Eusi perjangjian nu séjénna: Kaom muslimin dimeunangkeun pikeun ngalaksanakeun ibadah haji tur towaf di sabudeureun Ka’bah. Saterusna, saba’da ieu ayat turun, Allah ngabatalkeun éta perjangjian, ngawidian deui kaom muslimin pikeun merangan kaom musrikin anu ngamusuhan kaom muslimin. Kaom musrikin dibéré tempo opat bulan pikeun nyiapkeun kakuatan lamun maranéhna bener-bener hayang ngamusuhan jeung merangan kaom muslimin."
    },
    {
      "sura": 9,
      "verse": 3,
      "index": 385,
      "text": "Poéan wukuf di Arofah."
    },
    {
      "sura": 9,
      "verse": 5,
      "index": 386,
      "text": "Nu dimaksad opat bulan nu dimulyakeun téh nyaéta dina nitih mangsana ngawitan ti kawit turun ieu ayat (10 Julhijah) dugi ka 10 Robi’ul Ahir."
    },
    {
      "sura": 9,
      "verse": 7,
      "index": 387,
      "text": "Nu dimaksud deukeut Masjidil Harom téh nyaéta di wewengkon Hudaibiyah, hiji wewengkon anu deukeut jeung Mekah, jalur jalan ka Madinah. Di éta tempat, Nabi Muhammad Saw. ngayakeun perjangjian ngeureunkeun perang salila10 taun."
    },
    {
      "sura": 9,
      "verse": 19,
      "index": 388,
      "text": "Ayat ieu diturunkeun pikeun ngabantah yén masihan leueut ka nu ibadah haji jeung ngurus Masjidil Harom téh éta langkung utama tinimbang iman nu sabenerna ka Allah jeung hijrah di jalan Allah."
    },
    {
      "sura": 9,
      "verse": 28,
      "index": 389,
      "text": "Teu dibenerkeun maranéhna ngalaksanakeun ibadah haji jeung umroh. Aya ogé ahli tapsir nu nyebutkeun yén ayat ieu sipatna umum; kaom musrikin teu meunang asup ka sabudeureun Masjidil Harom, boh rék keur ngalaksanakeun haji-umroh atawa rék migawé kaperluan salian haji jeung umroh."
    },
    {
      "sura": 9,
      "verse": 28,
      "index": 390,
      "text": "Maksudna saba’da taun 9 Hijriyyah."
    },
    {
      "sura": 9,
      "verse": 28,
      "index": 391,
      "text": "Ku sabab teu dimeunangkeunana kaom musrikin ngalaksanakeun ibadah haji tur umroh, sabab pakasaban kaom muslimin bisa kaconténg."
    },
    {
      "sura": 9,
      "verse": 29,
      "index": 392,
      "text": "Jijyah téh maksudna pajeg anu dipénta ku pamaréntah Islam nu dipungut ti jalma-jalma nonmuslim, mangrupa jaminan kaamanan pikeun maranéhna."
    },
    {
      "sura": 9,
      "verse": 31,
      "index": 393,
      "text": "Maranéhna manut kana ajaran jalma-jalma pinter jeung rahib-rahib maranéhna tanpa élmu (tuturut munding), sok sanajan éta jalma-jalma pinter jeung rahib-rahib téh nitah migawé kana pagawéan doraka."
    },
    {
      "sura": 9,
      "verse": 37,
      "index": 394,
      "text": "Maksudna opat bulan téh nyaéta Muharom, Rojab, Julko’dah, jeung Julhijah. Éta opat bulan anu dimulyakeun ku Allah. Dina éta bulan teu meunang aya peperangan. Tapi ieu paréntah dilanggar ku maranéhna ku ngayakeun peperangan di bulan Muharom tur ngaganti bulan Muharram ku bulan Sapar. Ku sabab maranéhna ngarempak kana parétah, kagiatan pakasaban utamana dagang loba kaganggu."
    },
    {
      "sura": 9,
      "verse": 40,
      "index": 395,
      "text": "Jalma-jalma kapir geus mupakat rék nelasan Nabi Muhammad Saw. Nanging, Allah masihan uninga ka Nabi ngeunaan maksud jahat maranéhna. Nalika lungsur ti bumina angkat ti Mekah ngajugjug ka Madinah, Nabi diréncangan ku Abu Bakar. Di tengahing lalampahan, anjeunna nyumput di hiji gunung nu ngaranna Tsur."
    },
    {
      "sura": 9,
      "verse": 42,
      "index": 396,
      "text": "Maranéhna bakal musnah jeung ancur akibat sumpah bohongna."
    },
    {
      "sura": 9,
      "verse": 49,
      "index": 397,
      "text": "Aya sababaraha jalma munapék nu teu daék ilu-biung perang ka wewengkon Tabuk (nu aya di handapeun kakawasaan bangsa Romawi). Alesanana, maranéhna sieun kagoda ku mojang-mojang geulis urang Romawi. Mangka, ieu ayat turun pikeun ngabongkar rasiah haté maranéhna nu sabenerna, yén teu daékna ilu-biung perang ka wewengkon Tabuk téh dasarna mah lemah imanna. Tah paripolah maranéhna nu modél kieu téh bisa disebut pitnah."
    },
    {
      "sura": 9,
      "verse": 60,
      "index": 398,
      "text": "Nu boga hak pikeun narima jakat téh nyaéta: (1) jalma-jalma pakir, nyaéta jalma-jalma anu sangsara dina hirupna, teu ngabogaan harta atawa tanaga pikeun minuhan kabutuhan hirupna, (2) jalma-jalma miskin, nyaéta jalma-jalma nu teu matak cukup dina minuhan kabutuhna, aya dina kakurangan, (3) Amil (nu nguruskeun) jakat, nyaéta jalma-jalma nu dibéré tugas pikeun ngumpulkeun, ngurus, jeung ngabagikeun jakat ka anu hakna, (4) Mualap, nyaéta jalma-jalma nu asalna kapir asup Islam tapi kaimanana masih lemah tur butuh dibébérah ku jakat supaya kuat kaimanana ku dicukupan kabutuhanana, (5) Budak-budak nu dimerdikakeun, nyaéta budak-budak nu aya dina tawanan musuh tuluy dileupaskeun tur dimerdikakeun ku éta harta jakat, (6) jalma-jalma nu kabeulit hutang, nyaéta jalma-jalma nu kabeulit hutangna téh lain ku alatan ludes sabab migawé ma’siat tur teu sanggup pikeun mayar éta hutang, (7) fī sabīlillāh (di jalan Allah), nyaéta lumampah pikeun kaperluan nanjeurkeun agama. Mimitina mah asnāf nu ieu sok dikaitkeun kana lumampah ngajugjug kana peperangan pikeun mertahankeun agama. Aya ogé ahli tapsir anu ngama’naan “pikeun ngawangun sakola agama (madrasah), pasantrén, jeung sabangsana”, (8) Ibn sabīl, nyaéta jalma anu keur aya di pangumbaraan (lumampah kaluar ti imah), tapi lain keur migawé ma’siat."
    },
    {
      "sura": 9,
      "verse": 70,
      "index": 399,
      "text": "‘Ad téh kaom Nabi Nuh a.s. Ṡamud téh kaom Nabi Soléh a.s. Ari pangeusi nagri Madyan nyaéta kaom nabi Su’eb a.s. Sementara kaom nu diancurkeun dina ayat ieu maksudna kaom nabi Lut a.s."
    },
    {
      "sura": 9,
      "verse": 74,
      "index": 400,
      "text": "Maranéhna hayang pisan ngarogahala Nabi Muhammad Saw. anu éta kahayang téh pastina moal bisa kahontal ku maranéhna."
    },
    {
      "sura": 9,
      "verse": 83,
      "index": 401,
      "text": "Saréngséna perang Tabuk, Nabi Muhammad Saw. teras mulih deui ka Madinah. Di Madinah anjeunna pendak jeung jalma-jalma munapék nu teu milu perang Tabuk. Maranéhna ménta ijin ka anjeunna rék ngilu perang dina peperangan engkéna mah. Lajeng anjeunna nolak kana éta paménta sabab maranéhna di awalna ogé teu hayangeun ilu-biung perang."
    },
    {
      "sura": 9,
      "verse": 86,
      "index": 402,
      "text": "Jalma-jalma nu teu ngilu perang sasarengan Nabi Muhammad Saw."
    },
    {
      "sura": 9,
      "verse": 87,
      "index": 403,
      "text": "Jalma-jalma nu henteu milu perang téh nyaéta istri-istrina para sahabat, jalma-jalma anu teu damang, jalma-jalma anu héngkér, jeung sabangsana."
    },
    {
      "sura": 9,
      "verse": 92,
      "index": 404,
      "text": "Aranjeunna sedih ku lantaran teu aya nu tiasa dibalanjakeun, boh harta boh kandaraan, pikeun ngabiayaan perang."
    },
    {
      "sura": 9,
      "verse": 95,
      "index": 405,
      "text": "Supaya aranjeun teu nyawad maranéhna."
    },
    {
      "sura": 9,
      "verse": 97,
      "index": 406,
      "text": "Nyaéta urang Arab nu netepna di padang pasir nu kaayaan kahirupanana salilana pipindahan, samisal kabilah Kaom Asad, kaom Bani Tamim, jeung Gatfan."
    },
    {
      "sura": 9,
      "verse": 97,
      "index": 407,
      "text": "Ceuk sabagian ahli tapsir, hal éta téh disebabkeun sipat gumedé jeung teu ngabogaan tatakrama. Maranéhna jauh ti para ulama tur jauh tina pangarti Al-Qur’an jeung Hadis."
    },
    {
      "sura": 9,
      "verse": 99,
      "index": 408,
      "text": "Saperti kabilah Juhainah jeung kabilah Mujainah."
    },
    {
      "sura": 9,
      "verse": 100,
      "index": 409,
      "text": "Anu nyaksian Perang Badar."
    },
    {
      "sura": 9,
      "verse": 100,
      "index": 410,
      "text": "Nyaéta sakabéh sahabat, tabi’in, jeung umat anu nuturkeunana kalayan ihlas."
    },
    {
      "sura": 9,
      "verse": 101,
      "index": 411,
      "text": "Urang Arab padusunan nu netep di sakuriling Madinah."
    },
    {
      "sura": 9,
      "verse": 101,
      "index": 412,
      "text": "Ceuk sabagian ahli tapsir, ma’na “marratain” téh negeskeun kana harti nu loba. Upama dihartikeun “dua kali”, mangka maksudna téh nyaéta siksaan di dunya mangrupa dicap jalma munapék jeung siksaan di alam kubur."
    },
    {
      "sura": 9,
      "verse": 103,
      "index": 413,
      "text": "Jakat téh ngabersihan manéhna tina panyakit medit jeung panyakit mikacinta nu kaleuleuwihi kana harta banda."
    },
    {
      "sura": 9,
      "verse": 103,
      "index": 414,
      "text": "Jakat téh nyuburkeun sipat-sipat kahadéan dina haté sarta mekarkeun harta banda."
    },
    {
      "sura": 9,
      "verse": 107,
      "index": 415,
      "text": "Jalma nu geus nantang ka Allah jeung Rasul-Na ti barétona nyaéta hiji pandita Nasrani nu ngaranna Abu ‘Amir, anu didago-dago kadatanganana ku kaom muslimin. Tapi Abu ‘Amir teu jadi datang, kaburu maot di Syria. Éta masjid anu diadegkeun ku kaom munapék téh diruksak kalayan piwarangan ti Rasulullah Saw. lantaran wahyu nu ditampi sanggeusna anjeunna mulih tina Perang Tabuk."
    },
    {
      "sura": 9,
      "verse": 110,
      "index": 416,
      "text": "Nyaéta dina mangsa geus leungit rasa. Aya ogé nu napsirkeun: Di mana maranéhna teu bisa tobat deui."
    },
    {
      "sura": 9,
      "verse": 115,
      "index": 417,
      "text": "Ieu ayat diturunkeun patalian jeung kasieunan kaom muslim anu geus mangméntakeun panghampura pikeun karabat-karabatna anu musrik."
    },
    {
      "sura": 9,
      "verse": 117,
      "index": 418,
      "text": "Sababna Nabi geus ngawidian kaom munapék teu miluan perang."
    },
    {
      "sura": 9,
      "verse": 118,
      "index": 419,
      "text": "Nyaéta Ka’ab bin Malik, Hilal bin Umayyah, jeung Murarah bin Rabi’. Maranéhna disalahkeun lantaran nolak miluan perang."
    },
    {
      "sura": 9,
      "verse": 121,
      "index": 420,
      "text": "Aranjeunna leumpang mapai léngkob ti inditkeun nepi ka balikkeun pikeun jihad di jalan Allah."
    },
    {
      "sura": 9,
      "verse": 124,
      "index": 421,
      "text": "Maksudna pikeun ngahinakeun."
    },
    {
      "sura": 9,
      "verse": 125,
      "index": 422,
      "text": "Maksudna panyakit batiniah."
    },
    {
      "sura": 9,
      "verse": 126,
      "index": 423,
      "text": "Nu dimaksud cocoba téh nyaéta musibah-musibah nu tumiba ka maranéhna, saperti kabuka tipu muslihatna jeung sipatna nu sok jalir kana jangji."
    },
    {
      "sura": 10,
      "verse": 1,
      "index": 424,
      "text": "Tingal catetan kaki surat al-Baqarah/2:1."
    },
    {
      "sura": 10,
      "verse": 3,
      "index": 425,
      "text": "Tingal catetan kaki surat al-A`raf/7:44"
    },
    {
      "sura": 10,
      "verse": 5,
      "index": 426,
      "text": "Allah ngajadikeun sakabéh nu disebutkeun téh teu percumah, tapi kalayan pinuh hikmah."
    },
    {
      "sura": 10,
      "verse": 10,
      "index": 427,
      "text": "Puja jeung puji aranjeunna téh wungkul disanggakeun ka Allah."
    },
    {
      "sura": 10,
      "verse": 10,
      "index": 428,
      "text": "Salamet tina sagala bahaya."
    },
    {
      "sura": 10,
      "verse": 14,
      "index": 429,
      "text": "Kecap “niténan” nu dinisbatkeun ka Allah téh mangrupakeun majāz."
    },
    {
      "sura": 10,
      "verse": 15,
      "index": 430,
      "text": "Coba geura datangkeun Kitab nu anyar pikeun dibaca ku urang saréréa nu eusina teu aya nyabit-nyabit dihudangkeun tina jero kubur."
    },
    {
      "sura": 10,
      "verse": 15,
      "index": 431,
      "text": "Pék geura ganti ayat-ayat nu nerangkeun siksaan téh ku ayat-ayat nu nerangkeun rahmat, jeung nu nyempad sesembahan kuring saréréa diganti ku nu muji-muji sesembahan kuring saréréa."
    },
    {
      "sura": 10,
      "verse": 19,
      "index": 432,
      "text": "Nyaéta katangtuan yén pasalia paham manusa di dunya téh bakal diputuskeun di ahérat."
    },
    {
      "sura": 10,
      "verse": 24,
      "index": 433,
      "text": "Bumi nu éndah dihiasan ku gunung-gunung. Léngkob-léngkobna héjo ngéplok ku pepelakan."
    },
    {
      "sura": 10,
      "verse": 29,
      "index": 434,
      "text": "Sabab éta sesembahan téh mangrupakeun banda paéh nu euweuh rohan. Maranéhna teu bisa nempo, ngadéngé, tur mikir."
    },
    {
      "sura": 10,
      "verse": 96,
      "index": 435,
      "text": "Jalma-jalma nu geus ditetepkeun ku Allah takdirna di Loh Mahpud, yén maranéhna bakal paéh dina kakapiran jeung salawasna ogé moal rék iman."
    },
    {
      "sura": 11,
      "verse": 1,
      "index": 436,
      "text": "Tingal catetan kaki surat al-Baqarah/2:1."
    },
    {
      "sura": 11,
      "verse": 1,
      "index": 437,
      "text": "Dibagi kana sababaraha rupa: Aya nu eusina ngeunaan kataohidan, hukum, kisah, ahlak, élmu-panemu, jangji, pépéling, jeung sajabana."
    },
    {
      "sura": 11,
      "verse": 6,
      "index": 438,
      "text": "Para ulama ahli tapsir kabagi kana dua kelompok. Aya nu nyarita yén “tempat cicing” di dieu dihartikeun alam dunya, sedengkeun “tempat pamatuhan” téh dihartikeun ahérat. Aya ogé anu nyarita yén “tempat cicing” téh maksudna tulang sulbi, sedengkeun “tempat pamatuhan” dihartikeun jero rahim."
    },
    {
      "sura": 11,
      "verse": 7,
      "index": 439,
      "text": "Allah nyiptakeun langit jeung bumi keur tempat padumukan jalma, tempat Allah nguji saha nu panghadé-hadé amalna."
    },
    {
      "sura": 11,
      "verse": 16,
      "index": 440,
      "text": "Naon baé nu geus dipigawé ku maranéhna moal aya ganjaranana engké di ahérat."
    },
    {
      "sura": 11,
      "verse": 17,
      "index": 441,
      "text": "Aya ulama tapsir anu ngahartikeun “saksi” dina ayat ieu ku malaikat Jibril a.s. Aya ogé anu nyebutkeun yén “saksi” di dieu maksudna Al-Qur’an, sabab Al-Qur’an téh Kitab anu teu bisa dibantah atawa dibatalkeun."
    },
    {
      "sura": 11,
      "verse": 18,
      "index": 442,
      "text": "Maksud “saksi” dina ieu ayat téh nyaéta para malaikat, para nabi, tur anggahota awak-awakna sorangan."
    },
    {
      "sura": 11,
      "verse": 30,
      "index": 443,
      "text": "Kalimah anu diucapkeun ku Nabi Nuh a.s. sawaktu anjeunna didesek ku kaom kapir pikeun ngusir jalma-jama iman nu héngkér tur miskin."
    },
    {
      "sura": 11,
      "verse": 40,
      "index": 444,
      "text": "Nu dimaksud “tanur” dina ieu ayat nyaéta bagian beungeut bumi nu mancerkeun atawa ngaluarkeun cai nu ngalantarankeun datangna angin topan."
    },
    {
      "sura": 11,
      "verse": 42,
      "index": 445,
      "text": "Ngaranna nyaéta Qan’an. Putra-putrana Nabi Nuh nu iman anu asup kana parahu téh nyaéta Sam, Ham, jeung Japis."
    },
    {
      "sura": 11,
      "verse": 44,
      "index": 446,
      "text": "Allah parantos nedunan jangji-Na ka Nabi Nuh a.s. pikeun ngibinasakeun kaomna anu teu iman (kapir), tur nyalametkeun anu ariman"
    },
    {
      "sura": 11,
      "verse": 44,
      "index": 447,
      "text": "Gunung Judiy aya di wewengkon Arménia di beulah kulon, adek jeung nagri Mesopotamia."
    },
    {
      "sura": 11,
      "verse": 46,
      "index": 448,
      "text": "Sabagian ahli tapsir nyebutkeun yén nu dimaksad “milampah nu teu hadé” téh nyaéta panggero Nabi Nuh ka Allah supaya anakna dibébaskeun tina marabahaya."
    },
    {
      "sura": 11,
      "verse": 61,
      "index": 449,
      "text": "Maksudna: Manusa diciptakeun ku Allah pikeun ngama’murkeun alam dunya."
    },
    {
      "sura": 11,
      "verse": 65,
      "index": 450,
      "text": "Pagawéan maranéhna ngarogahala onta éta ngarempak cegahan ti Nabi Soléh. Ku sabab kitu, Allah nibankeun ka maranéhna hukuman jeung ngabates hirup maranéhna ngan tilu poé deui. Ieu téh mangrupakeun guguyon jeung hinaan ti Allah pikeun maranéhna. Maranéhna dititah suka-bungah dina mangsa tilu poé."
    },
    {
      "sura": 11,
      "verse": 68,
      "index": 451,
      "text": "Nya jiga kitu téréhna maranéhna dibinasakeun ku éta sora nu ngageleger, nepi ka maranéhna ancur lebur taya tapakan. Saolah-olah maranéhna can kungsi cicing di dinya."
    },
    {
      "sura": 11,
      "verse": 77,
      "index": 452,
      "text": "Nabi Lut ngaraos guligah ku kadatangan éta dua utusan Allah, sabab duanana téh pamuda anu kasép, sedengkeun kaomna hayangeun ka éta dua pamuda, pikeun diajak ngalakukeun homo-seksual. Lut ngaraos teu sanggup nangtayungan éta dua pamuda lamun aya gangguan ti kaomna."
    },
    {
      "sura": 11,
      "verse": 78,
      "index": 453,
      "text": "Ngalakukeun pagawéan ngadubur (homo-seksual)."
    },
    {
      "sura": 11,
      "verse": 79,
      "index": 454,
      "text": "Maranéhna teu boga napsu ka awéwé."
    },
    {
      "sura": 11,
      "verse": 83,
      "index": 455,
      "text": "Aya dua tapsir ngeunaan “teu jauh ti jalma-jalma dolim” dina ayat ieu. Tapsiran ka hiji, yén pasti sabab kadoliman nu dipilampah, maranéhna sakeudeung deui bakal meunang siksaan. Tapsiran nu kadua, yén teu jauh ti jalma-jalma dolim téh nyaéta teu jauh ti Mekah tempat ngancikna jalma-jalma nu dolim."
    },
    {
      "sura": 11,
      "verse": 86,
      "index": 456,
      "text": "Nu dimaksud “sésa kauntungan ti Allah” téh nyaéta kauntungan anu halal tina hasil dagang sanggeus maranéhna nyampurnakeun timbangan jeung takeran."
    },
    {
      "sura": 11,
      "verse": 87,
      "index": 457,
      "text": "Ieu caritaan téh pikeun ngahina jeung ngageuhgeuykeun Nabi Su’éb."
    },
    {
      "sura": 11,
      "verse": 107,
      "index": 458,
      "text": "“Salila masih aya langit jeung bumi” téh mangrupa kalimat kiasan pikeun ngajelaskeun yén maranéhna langgeng di éta tempat. Urang Arab geus biasa negeskeun hiji perkara nu langgeng ku nyebut “sapanjang aya langit jeung bumi.”"
    },
    {
      "sura": 11,
      "verse": 109,
      "index": 459,
      "text": "Tong mangmang yén nyembah barhala téh pagawéan anu sasar tur goréng akibatna."
    },
    {
      "sura": 11,
      "verse": 110,
      "index": 460,
      "text": "Ieu ayat téh mangrupakeun panghibur Allah ka Nabi Muhammad dina raraga nyanghareupan tangtangan jalma-jalma kapir Mekah kana Al-Qur’an. Teu kudu anéh, baheula ogé Nabi Musa kitu. Waktu Kitab Torét turun, loba jalma anu aya dina pacéngkadan nyikepan éta Kitab."
    },
    {
      "sura": 11,
      "verse": 110,
      "index": 461,
      "text": "Lamun seug taya katetepan yén siksaan pikeun maranéhna téh ditunda engké dina Poé Kiamat, pinasti manaranéhna disiksa harita kénéh ogé."
    },
    {
      "sura": 11,
      "verse": 113,
      "index": 462,
      "text": "“Condong ka jalma-jalma dolim” maksudna ngahiji jeung maranéhna tur rido kana naon nu dipigawé ku maranéhna. Tapi lamun nyampur ngahiji jeung maranéhna teu dibarengan ku ngaridoan mah tur aya harepan supaya maranéhna balik kana bebeneran, éta mah teu dicegah."
    },
    {
      "sura": 12,
      "verse": 1,
      "index": 463,
      "text": "Tingal catetan kaki surat al-Baqarah/2:1."
    },
    {
      "sura": 12,
      "verse": 4,
      "index": 464,
      "text": "Maksudna nyarios ka Nabi Yaqub, murangkalih Ishaq, murangkalih Ibrahim."
    },
    {
      "sura": 12,
      "verse": 6,
      "index": 465,
      "text": "Nu dimaksud aki dina ayat ieu téh nyaéta aki sareng uyut (bapana aki)."
    },
    {
      "sura": 12,
      "verse": 9,
      "index": 466,
      "text": "“Jadi jalma-jalma anu soléh” maksudna “maranéhna sanggeus “nelasan” Yusuf a.s. kudu tobat ka Allah tur migawé amal soléh!”"
    },
    {
      "sura": 12,
      "verse": 14,
      "index": 467,
      "text": "Jadi jalma-jalma nu éléhan, nu hirupna taya gunana."
    },
    {
      "sura": 12,
      "verse": 18,
      "index": 468,
      "text": "Dina perkara ieu mah Yaqub milih kasabaran nu hadé sanggeus anjeunna ngadangu béja nu pikasediheun."
    },
    {
      "sura": 12,
      "verse": 20,
      "index": 469,
      "text": "Haténa teu katarik (teu suka) téh maksudna: Ku sabab maranéhna manggihan Yusuf di jalan, sieun engké-engkéna aya nu nyusul ti kulawargana. Ku sabab kitu, maranéhna buru-buru ngajual anjeunna sanajan kalayan pangaji anu murah."
    },
    {
      "sura": 12,
      "verse": 21,
      "index": 470,
      "text": "Urang Mesir nu meuli Yusuf téh nyaéta hiji raja anu ngaranna Kitpir, sedengkeun istrina ngaranna Juléha."
    },
    {
      "sura": 12,
      "verse": 22,
      "index": 471,
      "text": "Nabi Yusuf tos dugi kana yuswa antara 30-40 taun."
    },
    {
      "sura": 12,
      "verse": 24,
      "index": 472,
      "text": "Maksud ieu ayat, Yusuf ogé boga kahayang sarua jeung Juléha pikeun milampah pagawéan “goréng”. Godaan Julaéha téh kacida rongkahna, lamun seug Yusuf teu dikuatkeun imanna ka Allah mah, pinasti anjeunna bakal anclub kana éta kama’siatan."
    },
    {
      "sura": 12,
      "verse": 29,
      "index": 473,
      "text": "Maksudna: Anjeun kudu ngarasiahkeun ieu urusan!"
    },
    {
      "sura": 12,
      "verse": 30,
      "index": 474,
      "text": "Al-`Azīz téh sebutan atawa gelar pikeun raja di Mesir."
    },
    {
      "sura": 12,
      "verse": 35,
      "index": 475,
      "text": "Sanggeus ningali yén Yusuf téh bener, maranéhna tuluy menjarakeun anjeunna supaya aya anggapan yén nu salah téh anjeunna jeung supaya ulah aya deui omongan-omongan ngeunaan éta kajadian."
    },
    {
      "sura": 12,
      "verse": 36,
      "index": 476,
      "text": "Numutkeun riwayat, dua pamuda téh nyaéta bujang-bujangna raja. Nu saurang tukang ngurus inuman raja. Saurang deui mah tukang nyieun roti."
    },
    {
      "sura": 12,
      "verse": 51,
      "index": 477,
      "text": "Nu dimaksud “kaayaan aranjeun” dina ayat ieu nyaéta yén raja ménta pandangan ngeunaan Yusuf, naha anjeunna téh kapangaruhan waktu digoda atawa henteu."
    },
    {
      "sura": 12,
      "verse": 58,
      "index": 478,
      "text": "Numutkeun sejarah jeung katerangan tina surat Yūsuf/12:48, nagri Mesir waktu harita, tur nagri-nagri di sabudeureunana, katarajang usum nguyang salila tujuh tahun. Tah ku lantaran nagri Mesir mah geus siap-siap ti tujuh tahun saméméhna ku alpukahna Nabi Yusuf, atuh waktu tumiba usum nguyang téh nagri Mesir mah henteu ieuh kalaparan, nepi ka nagri Mesir téh ka kajojo nagri-nagri sabudeureunana. Atuh loba pisan jalma-jalma ti luar Mesir anu datang, nu maksudna rék nukeurkeun pakayana kana dahareun, ti antarana nyaéta dulur-dulurna Nabi Yusuf a.s."
    },
    {
      "sura": 12,
      "verse": 62,
      "index": 479,
      "text": "Numutkeun kalolobaan ahli tapsir, pakaya anu jadi panukeuran ti dulur-dulurna Nabi Yusuf a.s. téh nyaéta mangrupa kulit ingon-ingon jeung tarompah."
    },
    {
      "sura": 12,
      "verse": 62,
      "index": 480,
      "text": "Peta saperti kitu téh dipilampah ku Nabi Yusuf minangka pangolo-ngolo sangkan dulur-dulurna deudeuieun hayang datang deui ka Mesir bari mawa Bunyamin."
    },
    {
      "sura": 12,
      "verse": 70,
      "index": 481,
      "text": "Éta cawan téh dijieun tina emas, siga piala, bisa dipaké nginum ogé dipaké naker."
    },
    {
      "sura": 13,
      "verse": 1,
      "index": 482,
      "text": "Tingal catetan kaki surat al-Baqarah/2:1."
    },
    {
      "sura": 13,
      "verse": 2,
      "index": 483,
      "text": "Tingal catetan kaki surat al-A`raf/7:44"
    },
    {
      "sura": 13,
      "verse": 11,
      "index": 484,
      "text": "Pikeun saban manusa aya sababaraha malaikat nu tetep ngajaga manéhna kalayan giliran. Aya ogé sababaraha malaikat nu nyatet amal-amalna, nyaéta Roqib jeung ‘Atid. Nu dimaksud ku éta ayat téh nyaéta malaikat nu ngajaga kalawan bagilir téa nu disebut Malaikat Ḥafaẓah."
    },
    {
      "sura": 13,
      "verse": 11,
      "index": 485,
      "text": "Allah moal rék ngarobah nasib hiji kaom saméméh éta kaom ngarobah dirina sorangan tina kamunduran-kamunduranana."
    },
    {
      "sura": 13,
      "verse": 14,
      "index": 486,
      "text": "Jalma nu ngadoa ka salian ti Allah diupamakeun lir ibarat jalma nu namprakkeun dampal leungeunna kana cai supaya éta cai nepi kana sungutna. Tangtu hal éta moal kajadian salawasna ogé sabab dina dampal leungeunna nu namprak mah moal aya cai anu bisa nyalangkrung"
    },
    {
      "sura": 13,
      "verse": 21,
      "index": 487,
      "text": "Nyaéta silaturahim jeung tatali wargi."
    },
    {
      "sura": 13,
      "verse": 36,
      "index": 488,
      "text": "Nyaéta urang Yahudi nu geus asup Islam saperti Abdullah bin Salam jeung urang Nasrani nu geus asup Islam."
    },
    {
      "sura": 13,
      "verse": 37,
      "index": 489,
      "text": "Kautamaan basa Arab téh ti antarana:\na. Ti baheula nepi ka ayeuna basa Arab tetep hirup, dina harti terus dipaké ku loba manusa.\nb. Basa Arab cocok tur beunghar ku kecap-kecap anu bisa ngajelaskeun rupa-rupa perkara ngeunaan Pangeran jeung ahérat.\nc. Hiji kecap dina basa Arab bisa diobah jadi sababaraha kecap nepi ka 3000 kecap. Nu saperti kitu téh teu aya dina basa séjén mah."
    },
    {
      "sura": 13,
      "verse": 38,
      "index": 490,
      "text": "Tujuan ieu ayat téh keur ngabantah anu sok ngahina ka Nabi Muhammad Saw. Ti antarana nyaéta pikeun ngabantah pamadegan maranéhna yén rasul téh bisa ngadatangkeun mujijat sakahayangna. Padahal mujijat mah mung dipasihkeun ku Allah ka rasul-Na dina waktu diperlukeun wungkul, lain keur kaulinan. Pikeun unggal-unggal rasul aya kitabna séwang-séwangan nu luyu jeung kaayaan waktu harita."
    },
    {
      "sura": 13,
      "verse": 43,
      "index": 491,
      "text": "Maksudna para ulama Ahli Kitab nu geus ngagem agama Islam."
    },
    {
      "sura": 14,
      "verse": 1,
      "index": 492,
      "text": "Tingal catetan kaki surat al-Baqarah/2:1."
    },
    {
      "sura": 14,
      "verse": 4,
      "index": 493,
      "text": "Mémang Al-Qur'an téh diturunkeun dina basa Arab, tapi sok sanajan kitu Al-Qur'an téh lain keur urang Arab wungkul, tapi diturunkeun keur sakabéh umat manusa."
    },
    {
      "sura": 14,
      "verse": 5,
      "index": 494,
      "text": "Kajadian-kajadian nu geus tumiba ka kaom-kaom di jaman baheula boh nu mangrupa ni’mat atawa siksaan anu kungsi karandapan ku maranéhna."
    },
    {
      "sura": 14,
      "verse": 31,
      "index": 495,
      "text": "Maksudna dina Poé Kiamat mah dosa téh moal bisa ditebus, sobat moal bisa nulungan. Tingali ogé guaran surat al-Baqarah/2:254."
    },
    {
      "sura": 14,
      "verse": 46,
      "index": 496,
      "text": "Jalma-jalma kapir téh teu bosen-bosen nyieun rupa-rupa rencana pikeun ngancurkeun Islam jeung nanjeurkeun kabatilan. Maranéhna teu sadar yén rencana nu siga kumaha baé ogé sama sakali moal bisa ngéléhkeun rencana anu dirancang ku Allah."
    },
    {
      "sura": 15,
      "verse": 1,
      "index": 497,
      "text": "Tingal catetan kaki surat al-Baqarah/2:1."
    },
    {
      "sura": 15,
      "verse": 6,
      "index": 498,
      "text": "Kecap kitu téh mangrupa pangjejeléh ti jalma-jalma kapir Mekah ka Nabi Muhammad Saw."
    },
    {
      "sura": 15,
      "verse": 9,
      "index": 499,
      "text": "Ieu Ayat téh hiji jaminan pikeun kasucian jeung kamurnian Al-Qur’an salalawasna."
    },
    {
      "sura": 15,
      "verse": 13,
      "index": 500,
      "text": "Sunatullah dina ieu ayat téh nyaéta Allah ngamusnahkeun jalma-jalma nu ngabohongkeun ka rasul-rasul."
    },
    {
      "sura": 15,
      "verse": 29,
      "index": 501,
      "text": "Nu dimaksud sujud di dieu lain sujud nyembah, tapi minangka panghormatan ka Adam."
    },
    {
      "sura": 15,
      "verse": 65,
      "index": 502,
      "text": "Tingali ayat 81 surat Hūd."
    },
    {
      "sura": 15,
      "verse": 67,
      "index": 503,
      "text": "Riwayat Nabi Lut dina ieu surat al-Ḥijr teu dicaritakeun kalayan lengkep kawas dina surat Hūd."
    },
    {
      "sura": 15,
      "verse": 70,
      "index": 504,
      "text": "Maranéhna rék ngagadabah tamu Nabi Lut (ku cara ngadubur), jeung maranéhna mémang geus kungsi ngancam Nabi Lut sangkan ulah wani-wani ngahalangan laku lampah maranéhna anu siga kitu."
    },
    {
      "sura": 15,
      "verse": 72,
      "index": 505,
      "text": "Geus jadi adat urang Arab sumpah ku umur baturna, tah dina ieu ayat Allah ogé geus sumpah ku umur Nabi Muhammad Saw. Ari maksudna saur sawaréh ahli tapsir nyaéta pikeun nunjukkeun yén Nabi Muhammad téh kalintang mulyana mungguhing Allah Swt."
    },
    {
      "sura": 15,
      "verse": 76,
      "index": 506,
      "text": "Nu dimaksud nyaéta Nagri Sodom nu lokasina deukeut basisir Laut Tengah."
    },
    {
      "sura": 15,
      "verse": 78,
      "index": 507,
      "text": "Aikah téh nagri di daerah Madyan anu dicicingan ku kaom Nabi Syu’éb. Di sabudeureunana aya leuweung geledegan."
    },
    {
      "sura": 15,
      "verse": 79,
      "index": 508,
      "text": "Nyaéta Nagri Sodom jeung Aikah."
    },
    {
      "sura": 15,
      "verse": 80,
      "index": 509,
      "text": "Urang Al-Hijr téh nyaéta kaom Samud. Al-Hijr téh tempat anu pernahna di léngkob Qura antara Madinah jeung Syiria."
    },
    {
      "sura": 15,
      "verse": 80,
      "index": 510,
      "text": "Nu di maksud rasul-rasul dina ayat ieu téh nyaéta Nabi Soléh. Ari alesan Nabi Soléh disebut rasul-rasul padahal ngan saurang, sabab ngabohongkeun saurang rasul sarua baé jeung ngabohongkeun sakabéh rasul."
    },
    {
      "sura": 15,
      "verse": 83,
      "index": 511,
      "text": "Kajadian éta téh dina poé kaopat saba`da datang ka maranéhna panggeuing ti Allah."
    },
    {
      "sura": 15,
      "verse": 87,
      "index": 512,
      "text": "Nu dimaksud tujuh ayat nu di baca bulak-balik téh nyaéta surat al-Fātiḥah. Aya ogé ahli tapsir anu boga pamadegan yén nu dimaksud nyaéta tujuh surat anu paranjang nyaéta surat al-Baqarah, Ali Imrān, al-Mā’idah, al-Nisā’, al-An’ām, jeung al-Anfāl atawa Al-Tawbah."
    },
    {
      "sura": 15,
      "verse": 90,
      "index": 513,
      "text": "Nyaéta jalma-jalma nu narima kana sawaréh eusi kitab, tapi nolak anu sawaréhna deui, nyaéta urang Yahudi jeung Nasrani nu ngabagi-bagi Al-Qur’an."
    },
    {
      "sura": 15,
      "verse": 91,
      "index": 514,
      "text": "Nyaéta urang Yahudi jeung Nasrani anu geus ngabagi-bagi Al-Qur’an. Sawaréh ayat-ayatna dipercaya ku maranéhna, anu sawaréhna deui ditarolak. Maksud ieu ayat 89, 90, 91 nyaéta Allah maréntahkeun ka Nabi Muhammad Saw. sangkan méré pépéling ka urang Yahudi jeung Nasrani, yén Mantenna rék nurunkeun siksa ka maranéhna, sakumaha nu geus ditibankeun ka kaom Samud."
    },
    {
      "sura": 16,
      "verse": 75,
      "index": 515,
      "text": "Maksud ieu paupamaan téh nyaéta pikeun ngabantah pamadegan jalma-jalma musrik anu sok nyarua-nyaruakeun Allah Anu Maha Masihan-rejeki jeung patung-patung anu teu bisaeun nanaon."
    },
    {
      "sura": 16,
      "verse": 82,
      "index": 516,
      "text": "Nabi Muhammad Saw. moal tiasa masihan topék jeung hidayah ka saha baé ogé anging kalayan widi Allah. Tugas anjeunna mah ngan ukur nepikeun risalah."
    },
    {
      "sura": 16,
      "verse": 112,
      "index": 517,
      "text": "Kalaparan jeung kasieun téh ngawengku maranéhna saperti pakéan nutupan awak."
    },
    {
      "sura": 16,
      "verse": 118,
      "index": 518,
      "text": "Tingali surat al-An`ām ayat 146."
    },
    {
      "sura": 16,
      "verse": 120,
      "index": 519,
      "text": "Ḥanīf téh hartina jalma nu salalawasna nyepeng pageuh kana bebeneran."
    },
    {
      "sura": 16,
      "verse": 124,
      "index": 520,
      "text": "Urang Yahudi diwajibkeun ku Allah ngamumulé poé Saptu ku cara ngalobakeun ibadah jeung amal-amalan nu soléh sarta ninggalkeun pagawéan sapopoé."
    },
    {
      "sura": 16,
      "verse": 125,
      "index": 521,
      "text": "Hikmah téh nyaéta caritaan nu jéntré tur bener nu bisa ngabédakeun anu haq jeung anu batil."
    },
    {
      "sura": 16,
      "verse": 126,
      "index": 522,
      "text": "Maksudna ulah kaleuleuwihi."
    },
    {
      "sura": 17,
      "verse": 1,
      "index": 523,
      "text": "Masjidil Aqsa jeung wewengkon sabudeureunana téh sajaba taneuhna subur ogé remen dikintunan nabi ku Allah Swt."
    },
    {
      "sura": 17,
      "verse": 23,
      "index": 524,
      "text": "Ka ibu rama mah sok sanajan ngan ukur ngucapkeun “his” kacida pisan dipahingna ku Al-Qur’an, sabab éta téh matak nganyerikeun kana haté, sok komo deui lamun ngedalkeun kecap-kecap anu leuwih kasar tibatan éta, atawa hampang leungeun ka aranjeunna duaan. Éta kabéhanana téh kaasup lampah doraka anu kacida badag dosana."
    },
    {
      "sura": 17,
      "verse": 28,
      "index": 525,
      "text": "Maksudna lamun anjeun can bisa nedunan hakna dulur anjeun anu deuheus, pakir miskin, jeung musapir, mangka ucapkeun baé kecap-kecap anu pantes, anu matak pikabungaheun jeung teu matak nyeri haté, anu dibarengan ku upaya satékah polah néangan rejeki anu halal sangkan hiji mangsa bisa nedunan hak-hak maranéhna."
    },
    {
      "sura": 17,
      "verse": 33,
      "index": 526,
      "text": "Tingali catetan di surat al-An`ām/6:151."
    },
    {
      "sura": 17,
      "verse": 33,
      "index": 527,
      "text": "Nu dimaksud kakawasaan di dieu nyaéta wali jalma anu dipaéhan atawa pamaréntah nu dibéré wewenang pikeun nuntut qisos atawa ménta diyat. Tingali ogé surat al-Baqarah/2:178 jeung surat an-Nisā'/4:92."
    },
    {
      "sura": 17,
      "verse": 38,
      "index": 528,
      "text": "Maksudna sakabéh pagawéan anu dicegah dina ayat 22, 23, 26, 29, 31, 32, 33, 34, 36, jeung 37 (dina ieu surat)."
    },
    {
      "sura": 17,
      "verse": 56,
      "index": 529,
      "text": "Nu ku maranéhna sok disebut pangéran téh nyaéta berhala, malaikat, jin, jeung sajabana."
    },
    {
      "sura": 17,
      "verse": 59,
      "index": 530,
      "text": "Bisa baé Allah nyumpingkeun mujijat sakumaha paménta kaom Qurés keur ngabuktikeun benerna Nabi Muhammad Saw. Éta perkara téh gampil kanggo Allah mah. Ngan pan mujijat nu modél kitu téh geus dibohongkeun ku kaom-kaom anu baheula ogé, terus maranéhna dibinasakeun ku Allah. Ku sabab kitu, Mantenna moal rék nyumpingkeun mujijat anu sarupa kitu deui, sabab pasti bakal dibohongkeun ogé ku kaom Qurés, padahal Mantenna téh henteu ngersakeun badé ngabinasakeun kaom Qurés."
    },
    {
      "sura": 17,
      "verse": 60,
      "index": 531,
      "text": "Nu dimaksud impian di dieu nyaéta impian Rasulullah Saw. ngeunaan Perang Badar, saméméh prung éta perang. Loba ogé ahli tapsir nu nyebutkeun yén anu dimaksud téh nyaéta rupa-rupa pangalaman anu katingal ku anjeunna waktu Isra’ jeung Mi’raj."
    },
    {
      "sura": 17,
      "verse": 60,
      "index": 532,
      "text": "Nyaéta tangkal Zaqqūm nu disebutkeun dina ayat 62 dugi ka ayat 65 surah al-Ṣaffāt."
    },
    {
      "sura": 17,
      "verse": 64,
      "index": 533,
      "text": "Allah méré témpo ka Iblis pikeun nyasarkeun manusa ku sagala cara anu bisa dilakukeun ku manéhna, tapi sagala tipu dayana moal mempan ka jalma-jalma anu bener-bener iman tur ihlas mah."
    },
    {
      "sura": 17,
      "verse": 70,
      "index": 534,
      "text": "Allah nyiapkeun pikeun anak turunan Adam rupa-rupa tutumpakan di daratan jeung di lautan, supaya maranéhna bisa motékar néangan rupa-rupa rejeki ti Allah."
    },
    {
      "sura": 17,
      "verse": 76,
      "index": 535,
      "text": "Upama Nabi Muhammad bener-bener diusir ku pangeusi kota Mekah, tangtu maranéhna moal lila hirup di dunya. Allah bakal nibankeunan siksaan ka maranéhna. Ku sabab kitu, hijrahna Nabi ka Madinah téh lain ku sabab diusir ku kaom Qurés, tapi ku sabab diparéntah ku Allah Swt."
    },
    {
      "sura": 17,
      "verse": 77,
      "index": 536,
      "text": "Unggal-unggal kaom anu ngusir rosulna pasti bakal dibinasakeun. Éta téh geus jadi katangtuan ti Allah Swt."
    },
    {
      "sura": 17,
      "verse": 78,
      "index": 537,
      "text": "Ieu ayat téh nerangkeun waktu-waktu salat, nyaéta lingsir panonpoé tanda geus datang waktu salat Lohor jeung Asar, poékna peuting tanda geus datang waktu salat Magrib jeung Isa, jeung meletékna pajar tanda datangna waktu salat subuh."
    },
    {
      "sura": 17,
      "verse": 80,
      "index": 538,
      "text": "Neda ka Allah supaya urang bisa ngamimitian ogé mungkas ibadah kalayan niat anu hadé, tur pinuh ku kaihlasan sarta bersih tina riya jeung sagala perkara nu matak ngaruksak ganjaran. Ieu ayat ogé méré isarat ka Nabi Muhammad Saw. sangkan hijrah ti Mekah ka Madinah. Aya ogé nu napsirkeun ayat ieu mangrupa doa sangkan urang asup ka kubur dina kaayaan hadé tur kaluar ti dinya ogé (dina poéan hisab) kalayan hadé."
    },
    {
      "sura": 17,
      "verse": 99,
      "index": 539,
      "text": "Waktu maranéhna maot ogé waktu maranéhna dihudangkeun deui tina maot."
    },
    {
      "sura": 17,
      "verse": 101,
      "index": 540,
      "text": "Mujijat nu salapan téh nyaéta iteuk, panangan, simeut, kutu, bangkong, getih, topan, laut, jeung (Gunung) Tur Sina’."
    },
    {
      "sura": 17,
      "verse": 110,
      "index": 541,
      "text": "Maksudna ulah bedas teuing nalika maca ayat Al-Qura’an keur waktu salat, atawa ulah lalaunan teuing, tapi cukup sakadar kadangu ku ma’mum."
    },
    {
      "sura": 18,
      "verse": 1,
      "index": 542,
      "text": "Teu aya dina jero Al-Qur'an mah ma’na anu patojaiah ogé anu méngkol tina bebeneran."
    },
    {
      "sura": 18,
      "verse": 9,
      "index": 543,
      "text": "Ceuk sawatara ahli tapsir al-Raqīm téh ngaran anjingna Ashabul Kahfi, sedengkeun ceuk sawaréhna deui mah batu anu aya tutulisanana."
    },
    {
      "sura": 18,
      "verse": 11,
      "index": 544,
      "text": "Nu dimaksud dua golongan téh nyaéta Ashabul Kahfi (pamuda-pamuda pangeusi guha) anu pada-pada béda pamadegan ngeunaan sabaraha lilana maranéhna cicing dina jero guha."
    },
    {
      "sura": 18,
      "verse": 12,
      "index": 545,
      "text": "Nu dimaksud dua golongan téh nyaéta Ashabul Kahfi (pamuda-pamuda pangeusi guha) anu pada-pada béda pamadegan ngeunaan sabaraha lilana maranéhna cicing dina jero guha."
    },
    {
      "sura": 18,
      "verse": 14,
      "index": 546,
      "text": "Nangtung hareupeun Raja Dikyanus anu dolim tur adigung adiguna."
    },
    {
      "sura": 18,
      "verse": 35,
      "index": 547,
      "text": "Ngadolim kana diri sorangana nyaéta ku cara adigung jeung kupur."
    },
    {
      "sura": 18,
      "verse": 65,
      "index": 548,
      "text": "Numutkeun ahli tapsir, jalmi anu dipilarian ku Nabi Musa téh nyaéta Nabi Khidir. Anjeunna kénging rahmat ti Gusti mangrupa wahyu sareng kanabian. Anjeunna ogé kénging nugraha élmu ngeunaan perkara-perkara anu gaib sakumaha anu dijelaskeun dina ayat-ayat saterusna."
    },
    {
      "sura": 18,
      "verse": 86,
      "index": 549,
      "text": "Hiji basisir laut di beulah kulon, tempat Zulkarnaén ningali panonpoé surup."
    },
    {
      "sura": 18,
      "verse": 90,
      "index": 550,
      "text": "Saur sabagian ahli tapsir éta kaom téh kaom anu miskin."
    },
    {
      "sura": 18,
      "verse": 94,
      "index": 551,
      "text": "Ya’juj jeung Ma’juj téh dua kaom anu sok ngaruksak di bumi."
    },
    {
      "sura": 19,
      "verse": 1,
      "index": 552,
      "text": "Tingal catetan kaki surat al-Baqarah/2:1."
    },
    {
      "sura": 19,
      "verse": 12,
      "index": 553,
      "text": "Pék geura talungtik, geura amalkeun, jeung geura ajarkeun eusina éta Kitab ka balaréa."
    },
    {
      "sura": 19,
      "verse": 12,
      "index": 554,
      "text": "Pangarti anu kacida luhungna ngeunaan kitab Torét."
    },
    {
      "sura": 19,
      "verse": 55,
      "index": 555,
      "text": "Ceuk sabagian ahli tapsir, nu dimaksud kulawarga di dieu téh nyaéta umatna."
    },
    {
      "sura": 19,
      "verse": 80,
      "index": 556,
      "text": "Maksudna: Allah bakal nyandak sakabéh harta tur anak nu kungsi kapibanda ku manéhna, nya manéhna téh mulang ka Allah sosoranganan teu dibaturan ku sasaha baé ogé."
    },
    {
      "sura": 19,
      "verse": 87,
      "index": 557,
      "text": "Maksudna nyieun jangji pasini sareng Allah téh nyaéta ngalaksanakeun sadaya paréntah-Na kalayan iman jeung takwa."
    },
    {
      "sura": 20,
      "verse": 1,
      "index": 558,
      "text": "Tingal catetan kaki surat al-Baqarah/2:1."
    },
    {
      "sura": 20,
      "verse": 5,
      "index": 559,
      "text": "Tingal catetan kaki surat al-A`raf/7:44"
    },
    {
      "sura": 20,
      "verse": 114,
      "index": 560,
      "text": "Allah nyegah Nabi Muhammad rurusuhan nuturkeun bacan Jibril a.s. sakalimat-sakalimat. Ieu ayat maréntahkeun anjeunna sangkan ngaregepkeun heula bacaan Jibril dugi ka rengsé, kakara ngapalkeun jeung ngaregepkeun eusina."
    },
    {
      "sura": 20,
      "verse": 121,
      "index": 561,
      "text": "Maksud Adam ma`siat: Nyaéta ngarempak kana panyaram Allah Swt. ku sabab poho, lain ngahajakeun. Ari maksudna Adam sasar nyaéta nurut kana pangajak sétan. Tah ieu kasalahan téh kaasup doraka gedé keur pangkat nabi samodél Nabi Adam mah."
    },
    {
      "sura": 20,
      "verse": 122,
      "index": 562,
      "text": "Allah milih Adam a.s. pikeun jadi jalma anu deukut ka Mantenna."
    },
    {
      "sura": 21,
      "verse": 3,
      "index": 563,
      "text": "Nu dimaksud ku maranéhna sihir di dieu téh nyaéta ayat-ayat Al-Qur'an."
    },
    {
      "sura": 21,
      "verse": 17,
      "index": 564,
      "text": "Ti mungguh Kami” nyaéta nu luyu jeung sipat-sipat Allah."
    },
    {
      "sura": 21,
      "verse": 18,
      "index": 565,
      "text": "Panyangka yén Allah téh ngagaduhan istri sareng putra."
    },
    {
      "sura": 21,
      "verse": 57,
      "index": 566,
      "text": "Éta cariosan digerenteskeun ku Nabi Ibrahim a.s. dina manahna. Maksudna mah, Nabi Ibrahim a.s. bakal milampah tipu dayana pikeun ngabinasakeun berhala-berhala maranéhna, sanggeus maranéhna nyingkah ninggalkeun éta tempat berhala."
    },
    {
      "sura": 21,
      "verse": 71,
      "index": 567,
      "text": "Nagri Syam téh ngawengku ogé Palestina. Allah maparin kabarokahan ka éta nagri. Maksudna, kalolobaan nabi téh asalna ti ieu nagri anu lahanna subur."
    },
    {
      "sura": 21,
      "verse": 74,
      "index": 568,
      "text": "Homoseksual jeung ngabégal, sarta maranéhna milampah éta pagawéan kalayan nembrak."
    },
    {
      "sura": 21,
      "verse": 78,
      "index": 569,
      "text": "Dina riwayat Ibnu Abbas, aya sababaraha embé nu ngacak-ngacak kebon peuting-peuting. Nu boga kebon nepikeun éta perkara ka Nabi Dawud a.s. Anjeunna netepkeun yén éta embé téh kudu dipasrahkeun ka nu boga kebon pikeun ngagantian tutuwuhan nu raruksak. Ngan Nabi Sulaéman a.s. mah netepkeun pamadegan yén éta embé téh saheulaanan dipasrahkeun ka nu boga kebon pikeun diala hasilna. Tuluy nu boga kebon kudu ngaganti éta tutuwuhan ku tutuwuhan nu anyar. Lamun tutuwuhan nu anyar éta geus diala hasilna, nya karék éta nu boga embé bisa nyokot deui embéna. Tah lebah dieu mah kaputusan Nabi Sulaéman téh éta nu leuwih bener."
    },
    {
      "sura": 21,
      "verse": 87,
      "index": 570,
      "text": "Dina jero beuteung lauk, di jero laut, sarta dina waktu peuting."
    },
    {
      "sura": 21,
      "verse": 89,
      "index": 571,
      "text": "Mun seug mah Allah teu ngaijabah doana, nyaéta ku maparin katurunan, Zakariya mah bakal masrahkeun dirina baé ka Allah, sabab Allah téh panghadé-hadéna nu ngawaris."
    },
    {
      "sura": 21,
      "verse": 105,
      "index": 572,
      "text": "Sakabéh kitab nu dilungsurkeun ku Allah ka nabi-nabi-Na. Sawaréh ahli tapsir nyebutkeun yén “Jabur” téh nyaéta Kitab nu diturunkeun ka Nabi Dawud a.s., sedengkeun Aż-Żikr mah nyaéta kitab Torét."
    },
    {
      "sura": 22,
      "verse": 11,
      "index": 573,
      "text": "Henteu didadasaran ku kayakinan nu buleud."
    },
    {
      "sura": 22,
      "verse": 11,
      "index": 574,
      "text": "Balik deui kana kakapiran."
    },
    {
      "sura": 22,
      "verse": 15,
      "index": 575,
      "text": "Kecap sama' di dieu dihartikeun lalangit (bagian tina suhunan imah). Mun sama' dihartikeun langit (dina harti nu biasa), nya tarjamahna jadi \"mun seug musuhna Muhammad Saw. ambek lantaran anjeunna kénging pitulung ti langit, nya keun baé manéhna sina ngantengkeun tali ka langit, jeung tuh tingali naha maranéhna bisa megatkeun éta pitulung ku cara kitu? Hartina, kacida bodona maranéhna mun seug nyangka bisa megatkeun pitulung ti Allah ku éta cara nu heureut."
    },
    {
      "sura": 22,
      "verse": 28,
      "index": 576,
      "text": "Lebaran haji jeung Tasyrīq téh nyaéta kaping 10, 11, 12, jeung 13 Julhijah."
    },
    {
      "sura": 22,
      "verse": 29,
      "index": 577,
      "text": "Nu dimaksud “ngaberesihan kokotor-kokotor” di dieu téh nyaéta nyukur rambut, neukteuk kuku, jeung sajabana."
    },
    {
      "sura": 22,
      "verse": 30,
      "index": 578,
      "text": "Nu dipihormat (ḥurumāt) dina ieu ayat téh hartina nyaéta bulan haram (Muharam, Julkaidah, Julhijah, Rajab), daérah haram, jeung makom Ibrahim."
    },
    {
      "sura": 22,
      "verse": 32,
      "index": 579,
      "text": "Si’ar Allah téh nyaéta sadaya amalan nu dipigawé dina raraga ibadah haji jeung tempat-tempat pikeun migawéna."
    },
    {
      "sura": 22,
      "verse": 33,
      "index": 580,
      "text": "Tingali Al-Baqarah/2:196."
    },
    {
      "sura": 22,
      "verse": 33,
      "index": 581,
      "text": "Nu dimaksud ingon-ingon hadyu téh bisa ku aranjeun diala mangpaatna, saperti keur tutumpakan, diala susunan, jeung sajabana nepi ka poé naḥar."
    },
    {
      "sura": 22,
      "verse": 36,
      "index": 582,
      "text": "Biasana onta dipeucit dina kaayaan bari nangtung."
    },
    {
      "sura": 22,
      "verse": 52,
      "index": 583,
      "text": "Sawaréh ahli tapsir ngahartikeun kecap tamannā ku “maca” jeung umniyyatihi ku “bacaanana.” Nyaéta waktu Nabi Saw. maos hiji ayat nu eusina méré naséhat ka jalma-jalma kapir, aranjeunna gancang nuturkeun bacaan Nabi Saw. bari ditambahan ku kecap-kecap nu nguatan kayakinana."
    },
    {
      "sura": 23,
      "verse": 6,
      "index": 584,
      "text": "Budak beulian (abid) hasil tina pangperangan ngalawan jalma kapir, lain nu dihasilkeun di luar perang agama. Ayeuna mah budak beulian téh geus teu aya."
    },
    {
      "sura": 23,
      "verse": 37,
      "index": 585,
      "text": "Sawaréh manusa maot jeung sawaréh deui mah dilahirkeun."
    },
    {
      "sura": 23,
      "verse": 41,
      "index": 586,
      "text": "Tah éta ku sakitu goréngna panganggeusan maranéhna téh, tug nepikeun maranéhna teu walakaya saeutik ogé, teu béda lir runtah nu kabawa caah, sanajan maranéhna téh dedeg pangadegna sakitu jangkung badagna."
    },
    {
      "sura": 23,
      "verse": 45,
      "index": 587,
      "text": "Mujijat Nabi Musa a.s. nu salapan rupa."
    },
    {
      "sura": 23,
      "verse": 75,
      "index": 588,
      "text": "Kamadorotan mangrupa kalaparan. Kaom musrikin kungsi ngalaman kalaparan, sabab dahareun ti Yaman teu asup ka Mekah, sedengkeun Mekah jeung sabudeureunana aya dina kaayaan paceklik, nepi ka dina mangsa harita maranéhna téh kacida malaratna."
    },
    {
      "sura": 23,
      "verse": 76,
      "index": 589,
      "text": "Di antarana maranéhna éléh dina waktu Perang Badar, nu harita dina éta perang gegedén-gegedénna téh loba nu paéh atawa ditawan, bari maranéhna téh ditibanan usum halodo tarik. Ahirna maranéhna téh kasiksa ku kalaparan."
    },
    {
      "sura": 23,
      "verse": 83,
      "index": 590,
      "text": "Nyaéta naséhat ku poé dihudangkeun deui."
    },
    {
      "sura": 23,
      "verse": 100,
      "index": 591,
      "text": "Barjah téh nyaéta hiji tempat atawa kaayaan jalma sanggeus maot nepi ka manéhna dihudangkeun deui dina Poé Kiamat."
    },
    {
      "sura": 24,
      "verse": 3,
      "index": 592,
      "text": "Jalma mu’min teu pantes kawin jeung tukang jinah, nya kitu ogé sabalikna."
    },
    {
      "sura": 24,
      "verse": 7,
      "index": 593,
      "text": "Nu dimaksad ku ayat 6-7 téh nyaéta jalma anu nuduh jinah bari teu bisa ngadatangkeun opat urang saksi, nya manéhna kudu daék sumpah nyebat jenengan Allah opat kali, yén tuduhanana téh bener. Tuluy manéhna kudu daék sumpah sakali deui yén manéhna bakal keuna ku la’nat Allah lamun seug manéhna bohong. Perkara ieu dina fiqih mah disebutna téh bab li’ān."
    },
    {
      "sura": 24,
      "verse": 11,
      "index": 594,
      "text": "Béja bohong ieu ngeunaan garwana Rasulullah Saw., nyaéta ‘Aisyah r.a., Ummul Mu’minin, sanggeusna perang ngalawan Bani Mustaliq dina sasih Sya’ban 5 H. Dina éta pangperangan téh, kaom munapék ngarilu, sareng ‘Aisyah r.a. ogé ngiring sareng Nabi Saw. dumasar kana undian nu diayakeun di antara garwa-garwana. Waktu badé mulih ti pangperangan, aranjeunna lirén heula di hiji tempat. ‘Aisyah r.a. kaluar tina sakeduqna ku margi aya kaperyogian, lajeng anjeunna mulih deui. Ngan ujug-ujug anjeunna rumaos kaleungitan kongkorong, teras anjeunna kaluar deui milari éta kongkorong. Sedeng, rombonganna arangkat pédah sangkaanana yén ‘Aisyah aya kénéh dina lebet sakeduqna. Saparantosna ‘Aisyah terang yén sakeduqna tos angkat, anjeunna teras calik di dinya sareng miharep yén éta sakeduq téh bakal mulang deui mapagkeun anjeunna. Kaleresan ngalangkung ka tempat éta saurang sahabat Nabi, Sofwan ibnu Mu’atal, nu mendakan hiji jalmi nu nuju kulem nyalira sareng anjeunna reuwas kacida bari ngucapkeun, “Innā lillāhi wa innā ilaihi rāji’ūn, geuning garwana Rasul!” Aisyah teras gugah. Lajeng anjeunna disuhunkeun naék kana ontana ku Sofwan. Sofwan nungtun éta onta dugi duanana sumping di Madinah. Jalma-jalma nu ningali anjeunna duaan teras ngadurényomkeunana nurutkeun kamandangna masing-masing. Ti dinya mimiti bijilna béja bohong téh. Tuluy kaom munapék ngagedékeunna, nya pitnah ka ‘Aisyah teras beuki ngalegaan, dugi ka nimbulkeun kaharénghéng di antara kaom muslimin."
    },
    {
      "sura": 24,
      "verse": 23,
      "index": 595,
      "text": "Nu dimaksad ku istri-istri nu polos téh nyaéta istri-istri anu tacan kantos niat pikeun milampah padamelan kotor sakali ogé."
    },
    {
      "sura": 24,
      "verse": 26,
      "index": 596,
      "text": "Ieu ayat nuduhkeun kasucian ‘Aisyah r.a. jeung Sofwan tina sagala tuduhan nu dituduhkeun ka aranjeunna. Rasulullah téh jalmi anu pangsaéna, nya tangtu nu janten garwana téh istri anu saé ogé."
    },
    {
      "sura": 24,
      "verse": 35,
      "index": 597,
      "text": "Liang nu teu tembus” (misykāt) nyaéta hiji liang dina lebah témbok imah nu teu tembus nepi ka sabeulahna deui, biasana dipaké pikeun tempat nunda lampu atawa barang-barang séjénna."
    },
    {
      "sura": 24,
      "verse": 35,
      "index": 598,
      "text": "Tangkal Jaitun téh tumuwuhna dina puncak pasir. Éta tangkal téh kasorot ku cahya panonpoé dina waktu meleték panonpoé atawa dina waktu surup panonpoé , nepi ka tangkalna téh subur jeung buahanana ngahasilkeun minyak nu hadé."
    },
    {
      "sura": 24,
      "verse": 36,
      "index": 599,
      "text": "Nu ngagungkeun téh nyaéta jalma nu disebut dina ayat 37."
    },
    {
      "sura": 24,
      "verse": 39,
      "index": 600,
      "text": "alma-jalma kapir, ku sabab amal-amalna teu didadasaran ku iman, moal meunang wawales ti Allah di ahérat, sanajan di dunyana nyangka bakal meunang wawales amalna."
    },
    {
      "sura": 24,
      "verse": 51,
      "index": 601,
      "text": "Di antara sasama kaom muslimin, jeung antara kaom muslimin jeung nu lain muslimin."
    },
    {
      "sura": 24,
      "verse": 58,
      "index": 602,
      "text": "Tilu rupa waktu nu biasana dina waktu-waktu éta awak sering témbong. Ku sabab kitu, Allah nyegah ka budak beulian jeung barudak nu can sawawa ulah nepi ka asup ka kamar saré nu geus sawawa tanpa idin."
    },
    {
      "sura": 24,
      "verse": 59,
      "index": 603,
      "text": "Barudak ti jalma merdéka anu lain mahrom nu geus balég, kudu ménta idin heula mun rék asup ka kamar saré kolotna, siga jalma-jalma nu kasebut dina ayat 27 jeung 28 dina ieu surat."
    },
    {
      "sura": 24,
      "verse": 60,
      "index": 604,
      "text": "Pakéan luar anu moal némbongkeun orat upama dibuka."
    },
    {
      "sura": 24,
      "verse": 61,
      "index": 605,
      "text": "Imah nu dipasrahkeun ka anjeun pikeun ngurusna."
    },
    {
      "sura": 25,
      "verse": 13,
      "index": 606,
      "text": "Maranéhna miharep kacilakaan sangkan bisa leupas tina siksaan nu pohara gedéna, nyaéta sisa naraka nu kacida panasna bari diborogod di tempat nu heurin pisan, sakumaha nu didadarkeun dina éta ayat."
    },
    {
      "sura": 25,
      "verse": 18,
      "index": 607,
      "text": "Sanggeus maranéhna diriungkeun babarengan jeung saniskara nu disembah ku maranéhna, nyaéta malaikat, Ujair, Nabi Isa a.s., katut berhala-berhalana, sarta saparantos Allah nalék ka nu disarembahna, “Naha maranéh anu nyasarkeun éta jalma-jalma téh atawa éta jalma-jalma anu nyasarkeun dirina sorangan?” Nya nu disarembah téh ngajawab yén teu pantes pikeun maranéhna ibadah ka salian ti Allah, komo ieu mah nitah ka nu séjénna pikeun ibadah ka salian ti Mantenna."
    },
    {
      "sura": 25,
      "verse": 23,
      "index": 608,
      "text": "Amal-amal hadé nu dipilampah ku maranéhna di dunya. Éta amal téh mubah sabab maranéhna téh teu iman."
    },
    {
      "sura": 25,
      "verse": 26,
      "index": 609,
      "text": "“Karajaan nu hak” téh nyaéta kakawasaan nu pasti."
    },
    {
      "sura": 25,
      "verse": 28,
      "index": 610,
      "text": "Sétan atawa jalma nu geus nyasarkeunana di dunya."
    },
    {
      "sura": 25,
      "verse": 32,
      "index": 611,
      "text": "Éta Al-Qur'an téh henteu diturunkeun sakaligus, tapi ditungtut sabagian-sabagian sangkan manah Nabi Muhammad Saw. jadi weweg tur panceg."
    },
    {
      "sura": 25,
      "verse": 32,
      "index": 612,
      "text": "Saréntétan-saréntétan, lalaunan, jeung bener."
    },
    {
      "sura": 25,
      "verse": 38,
      "index": 613,
      "text": "Rass téh nyaéta talaga nu geus garing taya caian deui. Tuluy dijieun ngaran hiji kaom, nyaéta Rass. Maranéhna nyembah ka berhala, nya lajeng Allah ngutus Nabi Syuéb a.s. ka maranéhna."
    },
    {
      "sura": 25,
      "verse": 46,
      "index": 614,
      "text": "Éta kalangkang téh ku Kami dileungitkeun lalaunan nuturkeun surupna panonpoé saeutik-saeutik."
    },
    {
      "sura": 25,
      "verse": 54,
      "index": 615,
      "text": "Muṣāharah téh hartina hiji iketan duduluran nu asalna tina iketan pernikahan, saperti minantu, adi beuteung, dahuan, mitoha, jeung sajabana."
    },
    {
      "sura": 25,
      "verse": 59,
      "index": 616,
      "text": "Tingal catetan kaki surat al-A`raf/7:44"
    },
    {
      "sura": 26,
      "verse": 1,
      "index": 617,
      "text": "Tingal catetan kaki surat al-Baqarah/2:1."
    },
    {
      "sura": 26,
      "verse": 13,
      "index": 618,
      "text": "Supaya Harun ogé diangkat jadi rasul pikeun mantuan anjeunna."
    },
    {
      "sura": 26,
      "verse": 14,
      "index": 619,
      "text": "Musa a.s. nyanggem yén anjeunna téh ngaraos doraka ka urang Mesir. Éta téh ngan ukur anggapan urang Mesir wungkul, sabab sabenerna Musa téh henteu doraka. Anjeunna maéhan urang Mesir téh kalayan henteu dihaja. Satuluyna tingali Al-Qaṣaṣ/28:15."
    },
    {
      "sura": 26,
      "verse": 18,
      "index": 620,
      "text": "Musa cicing babarengan jeung Fir’aun ti orok kénéh, leuwih kurang 18 taun."
    },
    {
      "sura": 26,
      "verse": 45,
      "index": 621,
      "text": "Tali jeung iteuk nu dialungkeunku tukang sihir téh nu kabayang siga oray ku maranéhna, sakabéhna dileglegan ku iteuk Nabi Musa a.s. anu jadi oray enyaan."
    },
    {
      "sura": 26,
      "verse": 58,
      "index": 622,
      "text": "Fir’aun jeung kaomna waktu ngudag Nabi Musa a.s. jeung Bani Israél, nya harita maranéhna téh geus kaluar ti nagrina kalayan ninggalkeun karajaan, kaagungan, kaméwahan, jeung sajabana."
    },
    {
      "sura": 26,
      "verse": 59,
      "index": 623,
      "text": "Allah bakal maparin ka Bani Israél hiji karajaan nu weweg, karasulan, jeung sajabana."
    },
    {
      "sura": 26,
      "verse": 64,
      "index": 624,
      "text": "Nu dimaksad “golongan séjénna” téh nyaéta Fir’aun jeung kaomna. Nu dimaksud dina ieu ayat nyaéta di lebah beulahan laut téa, teras Allah ngadeukeutkeun Fir’aun jeung kaomna ka Nabi Musa a.s. jeung Bani Israél."
    },
    {
      "sura": 26,
      "verse": 176,
      "index": 625,
      "text": "Pangeusi nagri Madyan téh nyaéta kaom Nabi Syuéb a.s."
    },
    {
      "sura": 26,
      "verse": 225,
      "index": 626,
      "text": "Nu dimaksad ku ieu ayat téh nyaéta yén sabagian panya’ir mah osok ngulinkeun kecap, henteu ngabogaan tujuan nu hadé, jeung henteu ngagaduhan pamadegan nu panceg."
    },
    {
      "sura": 27,
      "verse": 1,
      "index": 627,
      "text": "Tingal catetan kaki surat al-Baqarah/2:1."
    },
    {
      "sura": 27,
      "verse": 12,
      "index": 628,
      "text": "Ngasupkeun leungeunna tina kerah baju kana dada."
    },
    {
      "sura": 27,
      "verse": 16,
      "index": 629,
      "text": "Nabi Sulaéman a.s. ngaganti kanabian jeung karajaan Nabi Dawud a.s. sarta ngawarisan élmu pangaweruh jeung Kitab Jabur nu dilungsurkeun ka anjeunna."
    },
    {
      "sura": 27,
      "verse": 20,
      "index": 630,
      "text": "Hud-hud téh kaasup manuk caladi."
    },
    {
      "sura": 27,
      "verse": 22,
      "index": 631,
      "text": "Saba' téh nyaéta ngaran karajaan jaman baheula, puseur dayeuhna téh Ma’rib, ayana deukeut kota San’a, puseur dayeuh Yaman ayeuna."
    },
    {
      "sura": 27,
      "verse": 23,
      "index": 632,
      "text": "Ratu Balqis nu ngawasa Karajaan Saba’ dina jaman Nabi Sulaéman a.s."
    },
    {
      "sura": 27,
      "verse": 25,
      "index": 633,
      "text": "Saperti nurunkeun hujan ti langit, numuwuhken pepelakan, ngaluarkeun logam ti bumi, jeung sajabana."
    },
    {
      "sura": 27,
      "verse": 40,
      "index": 634,
      "text": "Kitab di dieu maksudna téh nyaéta kitab nu dilungsurkeun saméméh Nabi Sulaéman a.s. nyaéta Torét jeung Jabur."
    },
    {
      "sura": 27,
      "verse": 42,
      "index": 635,
      "text": "Balqis tos terang kana kanabian Sulaéman a.s. saméméh tahtana dipindahkeun ti nagri Saba’ ka Palestina kalayan sakedét nétra."
    },
    {
      "sura": 27,
      "verse": 48,
      "index": 636,
      "text": "Numutkeun para ahli tapsir, nu dimaksad kota di dieu téh nyaéta kota kaom Samud, nyaéta kota Al-Hijr."
    },
    {
      "sura": 27,
      "verse": 53,
      "index": 637,
      "text": "Nabi Soléh a.s. sareng anu nuturkeunana."
    },
    {
      "sura": 27,
      "verse": 54,
      "index": 638,
      "text": "Maksud fāḥisyah di dieu nyaéta seks nu nyimpang, kaasup homoseksual."
    },
    {
      "sura": 27,
      "verse": 61,
      "index": 639,
      "text": "Dua laut di dieu nyaéta laut nu asin jeung walungan badag nu muharana nepi ka laut. Walungan nu hambar waktu nepi ka muhara teu langsung jadi asin."
    },
    {
      "sura": 27,
      "verse": 84,
      "index": 640,
      "text": "Jalma-jalma musrik Arab téh ngabohongkeun kana ayat-ayat Allah bari teu dipikir heula."
    },
    {
      "sura": 28,
      "verse": 1,
      "index": 641,
      "text": "Tingal catetan kaki surat al-Baqarah/2:1."
    },
    {
      "sura": 28,
      "verse": 6,
      "index": 642,
      "text": "Fir’aun ngarasa hariwang karajaanana bakal dibinasakeun ku Bani Israél. Ku kituna, manéhna maéhan orok lalaki nu kakara borojol ti urang Bani Israél. Ieu ayat nerangkeun yén naon un dipikahariwang ku manéhna téh bakal kajadian."
    },
    {
      "sura": 28,
      "verse": 10,
      "index": 643,
      "text": "Saenggeus indungna Musa malidkeun Musa di walungan Nil, nya anjeunna ngaraos hanjakal sareng mangmang dina haténa lantaran ngahariwangkeun kana kasalametan Musa, dugikeun anjeunna ampir-ampiran ngagorowok nyuhunkeun tulung ka jalma séjén pikeun nyandak deui putrana, nu bisa ngabalukarkeun kabukana rasiah yén Musa téh putrana nyalira."
    },
    {
      "sura": 28,
      "verse": 15,
      "index": 644,
      "text": "Musa ngaraos hanjakal yén éta jalma téh maot ku lantaran diteunggeul ku anjeunna, padahal anjeunna taya maksud pikeun maéhanana, tapi ngan ukur mélaan kaomna wungkul."
    },
    {
      "sura": 28,
      "verse": 29,
      "index": 645,
      "text": "Sanggeusna Musa a.s. nohonan jangji ka mitohana, Séh Madyan, nya anjeunna jeung kulawargana téh terus babarengan angkat bari nyandak sababaraha embé nu dipaparin ti mitohana, nya dina hiji peuting nu poék jeung tiris, Musa dugi ka hiji tempat, tapi unggal anjeunna rék ngahurungkeun seuneu, korékna teu daék hurung. Musa ngarasa héran ku éta perkara, nya anjeunna teras nyarios ka garwana sakumaha nu disebutkeun dina ayat 29."
    },
    {
      "sura": 28,
      "verse": 30,
      "index": 646,
      "text": "Di éta tempat jeung harita pisan, Nabi Musa a.s. ngawitan diangkat jadi rasul."
    },
    {
      "sura": 28,
      "verse": 34,
      "index": 647,
      "text": "Nabi Musa a.s. di sagigireun ngarasa sieun ku Fir’aun, ogé rumaos kirang lancar dina nyarios mayunan Fir’aun. Nya anjeunna nyuhunkeun ka Allah pikeun ogé ngutus Nabi Harun a.s. anu langkung lancar nyariosna keur maturan anjeunna."
    },
    {
      "sura": 28,
      "verse": 58,
      "index": 648,
      "text": "Sanggeus maranéhna dibinasakeun, nya éta tempat téh jadi kosong jeung teu dima’murkeun deui, nepi ka mulang deui ka nu ngamilikna, nyaéta Allah."
    },
    {
      "sura": 28,
      "verse": 61,
      "index": 649,
      "text": "Jalma anu dipaparin ni’mat hirup dunya, ngan teu dipaké pikeun néangan kabagjaan hirup di ahérat. Ku lantaran kitu, manéhna di ahérat bakal digusur kana jero naraka."
    },
    {
      "sura": 28,
      "verse": 75,
      "index": 650,
      "text": "Saksi di dieu nyaéta rasul nu geus diutus ka maranéhna waktu di dunya."
    },
    {
      "sura": 28,
      "verse": 76,
      "index": 651,
      "text": "Karun téh nyaéta salah sahiji murangkalih paman Nabi Musa a.s."
    },
    {
      "sura": 28,
      "verse": 85,
      "index": 652,
      "text": "Kota Mekah. Tah ieu téh hiji jangji ti Pangéran yén Nabi Muhammad Saw. bakal mulang deui ka Mekah jadi jalma nu unggul. Ieu perkara téh geus kajadian dina taun ka dalapan Hijri, waktu harita Nabi naklukkeun Mekah. Ieu téh jadi hiji mujijat anjeunna."
    },
    {
      "sura": 29,
      "verse": 1,
      "index": 653,
      "text": "Tingal catetan kaki surat al-Baqarah/2:1."
    },
    {
      "sura": 29,
      "verse": 10,
      "index": 654,
      "text": "Éta jalma téh sieun didoliman ku manusa, saperti kasieunana kana siksaan Allah, ku lantaran kitu manéhna tuluy ninggalkeun kaimanana."
    },
    {
      "sura": 29,
      "verse": 17,
      "index": 655,
      "text": "Maranéhna nyarita yén éta berhala-berhala téh bisa maparin syapaat ka maranéhna di mungguhing Allah, padahal ieu téh mangrupa kabohongan."
    },
    {
      "sura": 29,
      "verse": 20,
      "index": 656,
      "text": "Allah ngahudangkeun deui manusa sanggeusna maot jaga di ahérat."
    },
    {
      "sura": 29,
      "verse": 27,
      "index": 657,
      "text": "Ku dipaparinana anak incu nu hadé, kanabian anu teu lirén-lirén, jeung puji-pujian nu hadé."
    },
    {
      "sura": 29,
      "verse": 29,
      "index": 658,
      "text": "Sawaréh ahli tapsir ngahartikeun “milampah pagawéan jahat ka jalma-jalma di tengah lalampahan,” lantaran lolobana maranéhna milampah éta pagawéan homoseksual téh jeung sémah-sémah nu daratang ka lembur maranéhna. Mung aya deui nu ngahartikeun éta kecap téh ku “ngaruksak jalan turunan,” lantaran maranéhna milampah homoseksual."
    },
    {
      "sura": 29,
      "verse": 31,
      "index": 659,
      "text": "Béja yén Nabi Ibrahim a.s. bakal ngagaduhan putra."
    },
    {
      "sura": 29,
      "verse": 33,
      "index": 660,
      "text": "Nabi Lut a.s. ngaraos hariwang ku sumpingna éta utusan-utusan Allah ku margi aranjeunna téh pamuda nu kararasép pisan, sedengkeun kaom Lut resepeun pisan ka pamuda nu kararasép pikeun ngalakukeun pagawéan homoseksual. Sareng anjeunna ngaraos teu sanggem nulungan aranjeunna téh waktu diganggu ku kaomna."
    },
    {
      "sura": 29,
      "verse": 35,
      "index": 661,
      "text": "Ruruntuk kota Sodom, nagri kaom Lut."
    },
    {
      "sura": 29,
      "verse": 46,
      "index": 662,
      "text": "Jalma-jalma nu geus dibéré katerangan jeung wawaran nu jelas ku cara nu panghadé-hadéna, tapi maranéhna tetep nengtéréwéléng jeung ngabahula (ngabangkang). Maranéhna téh tétéla ngomong rék tetep ngamusuhan."
    },
    {
      "sura": 29,
      "verse": 49,
      "index": 663,
      "text": "Ayat-ayat Al-Qur’an téh dipulasara dina dada ku cara diapalkeun ku lolobana kaom Muslim kalayan turun-tumurun jeung dipahamkeun, dilenyepan bari diteuleuman dina jero haté, nepi ka euweuh sanajan hiji ogé anu bisa ngarobahna."
    },
    {
      "sura": 29,
      "verse": 53,
      "index": 664,
      "text": "Geus ditetepkeun siksaan dina poé pangwalesan di ahérat."
    },
    {
      "sura": 29,
      "verse": 65,
      "index": 665,
      "text": "Kalayan ngamurnikeun kataatan mung ka Allah wungkul."
    },
    {
      "sura": 29,
      "verse": 68,
      "index": 666,
      "text": "Ngabohongkeun risalah kanabian Nabi Muhammad Saw."
    },
    {
      "sura": 30,
      "verse": 1,
      "index": 667,
      "text": "Tingal catetan kaki surat al-Baqarah/2:1."
    },
    {
      "sura": 30,
      "verse": 2,
      "index": 668,
      "text": "Romawi anu pusatna di Konstantinopel."
    },
    {
      "sura": 30,
      "verse": 3,
      "index": 669,
      "text": "Nu pangdeukeutna jeung nagri Arab téh nyaéta Suriah jeung Palestina, waktu éta jadi jajahan karajaan Romawi."
    },
    {
      "sura": 30,
      "verse": 3,
      "index": 670,
      "text": "Bangsa Romawi téh (waktu ayat ieu turun), nyaéta bangsa Nasrani nu miboga Kitab Suci, sedengkeun bangsa Persia ngagem agama Majusi, maranéhna nyembah seuneu jeung patung (musyrik). Éta dua bangsa téh perang. Waktu béja éléhna bangsa Romawi ku bangsa Persia nepi ka kaom Musrik Mekah, maranéhna kacida bungaheunana, ku lantaran maranéhna mah mihak ka bangsa Persia. Sedengkeun kaom muslimin sabalikna, ngarasa kuciwa jeung sedih. Tuluy turun ayat ieu jeung ayat saterusna nu ngajelaskeun yén sanggeus tumiba éléh perang, bangsa Romawi bakal unggul dina sawatara taun kahareup. Kajadian ieu téh éstuning bener-bener jadi nyata. Sawatara taun hareupn bangsa Romawi ngéléhkeun bangsa Persia. kajadian ieuméré bukti yén Nabi Muhammad Saw. bener-bener mangrupakeun nabi jeung rasul, jeung Al-Qur’an téh bener-bener mangrupakeun dawuhan Allah Swt."
    },
    {
      "sura": 30,
      "verse": 4,
      "index": 671,
      "text": "Antara tilu nepi ka salapan taun. Wanci éléhna bangsa Romawi téh taun 614 H-615 H., waktu unggul perang taun 622 M., kira-kira selang tujuh taun."
    },
    {
      "sura": 30,
      "verse": 13,
      "index": 672,
      "text": "Numutkeun sawaréhna ahli tapsir, ayat ieu téh diartikeun, “... malahan maranéhna téh jadi kapir, ku sabab berhala-berhala éta.”"
    },
    {
      "sura": 30,
      "verse": 18,
      "index": 673,
      "text": "Maksud muji dina ayat 17 téh nyaéta salat. Ayat 17 jeung 18 ngajelaskeun wanci salat lima waktu."
    },
    {
      "sura": 30,
      "verse": 28,
      "index": 674,
      "text": "Eta misil téh ngécéskeun yén teu pantes miboga hak ti antara golongan anu teu satata, saperti antara budak jeung majikan (maula). Komo deui antara mahluk jeung Allah, tangtu leuwih teu pantes."
    },
    {
      "sura": 30,
      "verse": 30,
      "index": 675,
      "text": "Fitrah Allah maksudna ciptaan Allah. Manusa diciptakeun ku Allah ngabogaan fitrah ngagem agama taohid. Lamun aya manusa teu miboga agama, tinangtu teu luyu jeung fitrahna."
    },
    {
      "sura": 30,
      "verse": 32,
      "index": 676,
      "text": "Ninggalkeun agama taohid jeung ngagem mangpirang-pirang kayakinan nurutkeun kahayang maranéhna."
    },
    {
      "sura": 30,
      "verse": 33,
      "index": 677,
      "text": "Nu dimaksud “rahmat” nyaéta leupas tina bahaya."
    },
    {
      "sura": 30,
      "verse": 43,
      "index": 678,
      "text": "Nyaéta sawaréh ti maranéhna aya di jero sawarga, jeung sawaréh deui aya di jero naraka."
    },
    {
      "sura": 30,
      "verse": 46,
      "index": 679,
      "text": "Anu mawa béja pikabungaheun maksudna méga anu pohara kandelna ditiup ku angin tuluy nurunkeun hujan. Ku sabab éta hujan jadi rahmat Allah, lantaran tumuwuhna sisikian anu geus dipelak jeung héjo ngémploh, bari barijil baruahan."
    },
    {
      "sura": 30,
      "verse": 47,
      "index": 680,
      "text": "Ku sabab datang para rasul mawa risalah keur kaomna, mangka sawaréh ti maranéhna aya nu percaya, jeung sawaréhna deui ngabohongkeun, malah aya ogé anu nyilakakeun rasul. Mangka, keur jalma-jalma anu doraka jiga kitu, Allah nyiksa maranéhna."
    },
    {
      "sura": 30,
      "verse": 52,
      "index": 681,
      "text": "Jalma kapir disaruakeun ku Allah jeung jalma nu geus maot, anu moal bisa ngadéngé atikan-atikan. Manéhna jalma-jalma kapir disaruakeun ogé jeung jalma torék anu teu bisa ngadéngé panggerona, ku lantaran maranéhna nukang nonggong."
    },
    {
      "sura": 30,
      "verse": 55,
      "index": 682,
      "text": "Saperti manéhna geus ngabohong dina tiap omonganana, saperti kitu ogé manéhna ngabohong di dunya."
    },
    {
      "sura": 31,
      "verse": 1,
      "index": 683,
      "text": "Tingal catetan kaki surat al-Baqarah/2:1."
    },
    {
      "sura": 31,
      "verse": 7,
      "index": 684,
      "text": "Pikeun jalma-jalma anu nyarita omong kosong keur nyasarkeun manusa."
    },
    {
      "sura": 31,
      "verse": 14,
      "index": 685,
      "text": "Salambat-lambatna nyapih budak téh nyaéta nepi ka umur dua taun."
    },
    {
      "sura": 31,
      "verse": 16,
      "index": 686,
      "text": "Allah Maha Lemah-lembut” nyaéta élmu Allah téh ngalimpudan sagala rupa nepi ka nu pangleutikna."
    },
    {
      "sura": 31,
      "verse": 19,
      "index": 687,
      "text": "Waktu leumpang, nya ulah gancang teuing atawa laon pisan, kudu nengah atawa siger tengah, teu gancang teuing ogé teu laon pisan."
    },
    {
      "sura": 31,
      "verse": 27,
      "index": 688,
      "text": "Èlmu pangaweruh-Na tur kawijaksanaana-Na (hikmah-Na), nyaéta sakabéh nu aya moal cukup lamun dipaké keur nuliskeun kaagungan dawuhan-dawuhan Allah"
    },
    {
      "sura": 31,
      "verse": 32,
      "index": 689,
      "text": "alan nu lempeng téh nyaéta ngaku yén Allah Swt. téh tunggal."
    },
    {
      "sura": 31,
      "verse": 34,
      "index": 690,
      "text": "Manusa téh teu bisa mikanyaho kalayan pasti naon anu rék dilakukeunana isuk atawa naon nu rék tumiba, tapi manusa tetep diwajibkeun usaha."
    },
    {
      "sura": 32,
      "verse": 1,
      "index": 691,
      "text": "Tingal catetan kaki surat al-Baqarah/2:1."
    },
    {
      "sura": 32,
      "verse": 4,
      "index": 692,
      "text": "Calik di luhur ‘Arasy téh nyaéta sipat Allah anu wajib ku urang diimanan, nya sarua jeung sipat kaagungan Allah jeung kasuciana-Na."
    },
    {
      "sura": 32,
      "verse": 4,
      "index": 693,
      "text": "Sapa’at nyaéta pitulung anu dibikeun ku rasul atawa jalma-jalma anu geus ditangtukeun pikeun ngurangan siksaan atawa tanggungan salah sahiji jalma di ahérat."
    },
    {
      "sura": 32,
      "verse": 5,
      "index": 694,
      "text": "Béja nu dibawa ku malaikat. Ayat ieu mangrupa misil pikeun ngébréhkeun kagungan Mantenna."
    },
    {
      "sura": 32,
      "verse": 10,
      "index": 695,
      "text": "Sakabéh manusa dihirupkeun deui pikeun narima wawales ti Allah dina Poé Kiamat."
    },
    {
      "sura": 32,
      "verse": 15,
      "index": 696,
      "text": "Aranjeunna nyuuh sujud tur tumut ka Allah bari pinuh ku kahusuan. Disunahkeun ngalakukeun sujud tilawah upama ngadéngé ayat-ayat sajdah nu sarupa kieu."
    },
    {
      "sura": 32,
      "verse": 16,
      "index": 697,
      "text": "Aranjeunna teu saré waktu nu séjén keur sararé, pikeun munajat ka Pangéran ngalakonan salat peuting."
    },
    {
      "sura": 32,
      "verse": 23,
      "index": 698,
      "text": "Torét téh dipaparinkeun ka Nabi Musa a.s. dina mangsa harita dijadikeun pituduh pikeun Bani Israél. Nya kitu pisan, Al-Qur’an dipaparinkeun ka Nabi Muhammad Saw. pikeun dijadikeun pituduh pikeun umat Islam."
    },
    {
      "sura": 32,
      "verse": 24,
      "index": 699,
      "text": "Sabar téh nyaéta sabar dina ngadegkeun bebeneran."
    },
    {
      "sura": 32,
      "verse": 29,
      "index": 700,
      "text": "Poé kaunggulan nyaéta Poé Kiamat."
    },
    {
      "sura": 32,
      "verse": 30,
      "index": 701,
      "text": "Nabi Muhammad Saw. jeung jalma-jalma nu iman dititah nungguan poé kaunggulan, pikeun ngébréhkeun kaunggulan umat Islam ti jalma-jalma kapir dina poéan ancurna maranéhna."
    },
    {
      "sura": 33,
      "verse": 4,
      "index": 702,
      "text": "Ẓihגr nyaéta omongan salaki ka pamajikanana, “Tonggong manéh haram pikeun kaula sarua jeung tonggong indung kaula” atawa omongan séjén nu sarua maksudna. Geus jadi adat kabiasaan urang Arab Jahiliyah, upama ngomong jiga kitu ka pamajikanana téh, mangka pamajikanana téh haram salilana pikeun manéhna. Tapi sanggeus Islam datang, mangka “haram salilana” éta di-nasakh (dipupus) jeung pamajikan-pamajikanna bisa halal deui pikeun manéhna ku mayar kiparat (denda)."
    },
    {
      "sura": 33,
      "verse": 5,
      "index": 703,
      "text": "Maula-maula nyaéta abid nu geus dimerdékakeun atawa salah sahiji abdi anu geus diangkat jadi anak, saperti Salim anak angkat Huzaifah, katelah Maula Huzaifah."
    },
    {
      "sura": 33,
      "verse": 6,
      "index": 704,
      "text": "Jalma-jalma mu’min leuwih mikacinta ka nabina tibatan mikacinta ka dirina sorangan dina sagala perkara."
    },
    {
      "sura": 33,
      "verse": 6,
      "index": 705,
      "text": "Ngalakukeun kahadéan di dieu téh nyaéta méré harta banda wasiat teu leuwih ti sapertilu harta."
    },
    {
      "sura": 33,
      "verse": 7,
      "index": 706,
      "text": "Kasanggupan nepikeun pépéling agama ka tiap umatna."
    },
    {
      "sura": 33,
      "verse": 8,
      "index": 707,
      "text": "Dina Poé Kiamat Allah bakal nanya ka para rasul nepi ka mana usaha aranjeunna nepikeun pépéling ka umatna jeung nepi ka mana umatna ngalaksanakeun pépéling éta."
    },
    {
      "sura": 33,
      "verse": 9,
      "index": 708,
      "text": "Ayat ieu ngajelaskeun kisah Aḥzāb, nyaéta golongan-golongan anu diancurkeun dina perang Khandaq ku lantaran mungpang paréntah Allah jeung Rasul-Na. Nu dimaksud wadyabalad nu teu bisa ditempo ku maranéh nyaéta para malaikat nu ngahaja didatangkeun ku Allah pikeun ngancurkeun musuh-musuh Allah."
    },
    {
      "sura": 33,
      "verse": 10,
      "index": 709,
      "text": "Ngajéntrékeun kumaha rongkahna rasa sieun nu kacida jeung rasa watir nu kacida dina wanci éta."
    },
    {
      "sura": 33,
      "verse": 22,
      "index": 710,
      "text": "Nu dijangjikeun Allah sinareng Rasul-Na nyaéta meunang pangalaman anu hésé."
    },
    {
      "sura": 33,
      "verse": 23,
      "index": 711,
      "text": "Ngadagoan naon baé nu ku Pangéran dijangjikeun ka anjeunna."
    },
    {
      "sura": 33,
      "verse": 25,
      "index": 712,
      "text": "Dina poé perang Khandaq, jalma-jalma mu’min teu perang, ku sabab Allah ngagebah maranéhna ku ngintun angin jeung malaikat."
    },
    {
      "sura": 33,
      "verse": 26,
      "index": 713,
      "text": "Sanggeus golongan-golongan nu sakongkol kalabur, Allah miwarang Nabi Muhammad Saw. ngancurkeun Bani Quraizah (Ahli Kitab) jeung ngusir maranéhna ti bénténg-bénténgna, tuluy sakabéh lalaki anu milu perang jeung maranéhna dipaéhan, sedengkeun awéwé-awéwé jeung barudak ditahan."
    },
    {
      "sura": 33,
      "verse": 27,
      "index": 714,
      "text": "Wewengkon-wewengkon anu rék diasupan bala tentara Islam."
    },
    {
      "sura": 33,
      "verse": 28,
      "index": 715,
      "text": "Wewengkon-wewengkon anu rék diasupan bala tentara Islam."
    },
    {
      "sura": 33,
      "verse": 32,
      "index": 716,
      "text": "yarita bari ngalakukeun laku lampah nu nimbulkeun batur ngalakukeun polah nu teu merenah ka aranjeun."
    },
    {
      "sura": 33,
      "verse": 32,
      "index": 717,
      "text": "Jalma nu ngabogaan niat rék milampah sérong jeung awéwé séjén saperti ‘ngalakukeun jinah."
    },
    {
      "sura": 33,
      "verse": 33,
      "index": 718,
      "text": "Garwa-garwa Rasul kudu tetap calik di bumi. Kaluar imah upama aya kaperluan anu dibenerkeun ku sara’."
    },
    {
      "sura": 33,
      "verse": 33,
      "index": 719,
      "text": "“Jahiliah baheula” nyaéta jahiliah kapir saméméh jaman Nabi Muhammad Saw. Nu dimaksud “jahiliah jaman ayeuna” nyaéta jahiliah ku lantaran milampah kama’siatan sanggeus datangna Islam."
    },
    {
      "sura": 33,
      "verse": 33,
      "index": 720,
      "text": "Ahlulbait nyaéta kulawarga Rasulullah Saw."
    },
    {
      "sura": 33,
      "verse": 37,
      "index": 721,
      "text": "Nabi Muhammad Saw. lain bapa ti salah sahiji sobatna, ku kituna patilasan Zaéd nyaéta Zaénab bisa ditikah ku Rasulullah."
    },
    {
      "sura": 33,
      "verse": 39,
      "index": 722,
      "text": "Para rasul anu nepikeun saréat-saréat Allah ka manusa."
    },
    {
      "sura": 33,
      "verse": 40,
      "index": 723,
      "text": "Nabi Muhammad Saw. lain bapa ti salah sahiji sobatna, ku kituna patilasan Zaéd nyaéta Zaénab bisa ditikah ku Rasulullah."
    },
    {
      "sura": 33,
      "verse": 44,
      "index": 724,
      "text": "Aman tina sagala rupa musibah."
    },
    {
      "sura": 33,
      "verse": 51,
      "index": 725,
      "text": "Numutkun riwayat, dina hiji mangsa waktu garwa-garwa Nabi Muhammad Saw. aya nu timburuan jeung aya nu ménta tambahan balanja, mangka Nabi mutuskeun kakaitan sareng aranjeunna nepi ka sabulan lilana. Ku kituna, lantaran sieun dipirak, mangka aranjeunna nyumpingan Nabi pikeun nétélakeun yén aranjeunna rido moal rengat manah kana naon baé anu badé diputuskeun ku Nabi ka aranjeunna. Turunna ieu ayat nétélakeun yén Allah maparin widi ka Nabi pikeun pasatemon sareng saha baé ti garwa-garwana anu dipikarep atanapi teu dipikarep sapatemon. Ayat ieu ogé nétélakeun yén Allah maparin widi ka Nabi pikeun rujuk deui sareng garwa-garwana nu tos dipirak upama aya garwana nu tos dipirak."
    },
    {
      "sura": 33,
      "verse": 53,
      "index": 726,
      "text": "Ieu ayat nyegah sahabat-sahabat Rasul asup ka imah anjeunna pikeun dahar bari ngahajakeun nungguan waktu dahar anjeunna."
    },
    {
      "sura": 33,
      "verse": 56,
      "index": 727,
      "text": "Solawat ti Allah hartina maparin rahmat, ti Malaikat pang mundutkeun pangampura, ti jalma-jalma mu’min hartina ngadoa sarupa jeung ngucapkeun Allāhumma ṣalli ‘alā Muḥammad."
    },
    {
      "sura": 33,
      "verse": 56,
      "index": 728,
      "text": "Ku ngucapkeun ucapan Assalāmu‘alaika ayyuhan Nabī, hartina mugia kasalametan pikeun anjeun hé Nabi!"
    },
    {
      "sura": 34,
      "verse": 3,
      "index": 729,
      "text": "Aya ogé anu napsirkeun yén żarrah téh nyaéta sabangsaning sato nu leutik pisan kaasup sireum. Bangsa Arab sok ngalandi sabangsaning sato nu pohara leutikna ku éta kecap."
    },
    {
      "sura": 34,
      "verse": 12,
      "index": 730,
      "text": "Lamun Nabi Sulaéman a.s. lalampahan ti isuk-isuk nepi ka tengah poé, mangka jarakna sarua jeung jarak nu dilakukeun maké onta salila sabulan. Nya kitu deui lamun lalampahan dimimitian ti tengah poé nepi ka soré, mangka waktuna sarua jeung iinditan sabulan."
    },
    {
      "sura": 34,
      "verse": 16,
      "index": 731,
      "text": "Banjir bandang anu disababkeun runtuhna bendungan Ma’rib."
    },
    {
      "sura": 34,
      "verse": 16,
      "index": 732,
      "text": "Tangkal ‘Asl nyaéta sarupaning tangkal camara, tangkal Sidr sarupaning tangkal bidara."
    },
    {
      "sura": 34,
      "verse": 18,
      "index": 733,
      "text": "Nagri nu aya di Syam, ku sabab kasuburanana, jeung nu dimaksud nagri-nagri nu deukuet nyaéta nagri nu aya di antara Yaman jeung Syam. Ku kaayaan kitu téh sakabéh jalma lalar liwat bari aman, boh ti beurang atawa ti peuting, maranéhna bisa eureun di padang pasir bari aman."
    },
    {
      "sura": 34,
      "verse": 19,
      "index": 734,
      "text": "Lamun nagri-nagri anu deukeut téh dileungitkeun, mangka maranéhna bisa ngalakukeun monopoli dagang, supaya meunang untungan nu leuwih gedé."
    },
    {
      "sura": 34,
      "verse": 23,
      "index": 735,
      "text": "Ieu ayat nerangkeun yén sapa’at (pitulung) téh ngan bisa dilakukeun ku widi Allah. Jalma-jalma nu rék dipaparin widi méré sapa’at jeung anu dipaparin widi meunang sapa’at ngarasa sieun jeung rémpan teu meunang widi ti Allah."
    },
    {
      "sura": 34,
      "verse": 35,
      "index": 736,
      "text": "Ku kituna, jalma-jalma kapir meunang ni’mat nu pohara gedéna di dunya, mangka maranéhna ngarasa moal meunang siksaan di ahérat."
    },
    {
      "sura": 34,
      "verse": 41,
      "index": 737,
      "text": "Jin anu doraka téh nyaéta sétan."
    },
    {
      "sura": 34,
      "verse": 45,
      "index": 738,
      "text": "Allah maparin kapinteran, kawijaksanaan, pangaweruh élmu nu luhung, yuswa nu panjang, kakuatan jasmani, kakayaan harta banda, jeung sajabana."
    },
    {
      "sura": 34,
      "verse": 46,
      "index": 739,
      "text": "”Duaan-duaan atawa sorangan-sorangan” maksudna nyaéta waktu ngadeuheus ka Allah, tuluy neuleuman kaayaan Nabi Muhammad Saw. alusna dilakukeun keur kaayaan tenang, teu dilakukeun waktu kaayaan ramé."
    },
    {
      "sura": 34,
      "verse": 47,
      "index": 740,
      "text": "Rasulullah Saw. teu pisan-pisan ménta buruh ka maranéhna. Nanging anu dipénta ku anjeunna mah nyaéta maranéh iman ka Allah. Éta iman téh pikeun kaalusan maranéhna sorangan."
    },
    {
      "sura": 34,
      "verse": 49,
      "index": 741,
      "text": "Upama bebeneran geus datang, mangka kabatilan bakal ancur tur moal bisa ngalawan jeung ngaruntuhkeun bebeneran."
    },
    {
      "sura": 34,
      "verse": 52,
      "index": 742,
      "text": "Sanggeus maranéhna nénjo rongkahna siksaan dina Poé Kiamat, kakara maranéhna daék iman ka Allah jeung Rasul-Na, nya tempat kudu iman téh geus jauh nyaéta di alam dunya."
    },
    {
      "sura": 34,
      "verse": 54,
      "index": 743,
      "text": "u ku maranéhna dipikahayang téh nyaéta iman ka Allah atawa balik deui ka dunya pikeun ngalakukeun tobat."
    },
    {
      "sura": 35,
      "verse": 10,
      "index": 744,
      "text": "Sawaréh ahli tapsir nétélakeun yén ucapan nu hadé téh nyaéta kalimah taohid (lā ilāha illallāh). Aya ogé anu nyebutkeun dikir ka Allah. Aya ogé nu nyebutkeun sakabéh omongan nu alus anu diucapkeun karana Allah."
    },
    {
      "sura": 35,
      "verse": 10,
      "index": 745,
      "text": "Caritaan nu hadé téh ditaékkeun pikeun ditampi ku Mantenna jeung dibéré ganjaran."
    },
    {
      "sura": 35,
      "verse": 18,
      "index": 746,
      "text": "Sawaréh ahli tapsir napsirkeun arti bil-gaib dina ieu ayat téh nyaéta waktu jalma-jalma keur sorangan teu nempo batur."
    },
    {
      "sura": 35,
      "verse": 22,
      "index": 747,
      "text": "Nabi Muhammad Saw. teu bisa méré pituduh pikeun jalma-jalma musrik nu geus paéh haténa."
    },
    {
      "sura": 35,
      "verse": 24,
      "index": 748,
      "text": "Agama taohid jeung hukum-hukumna."
    },
    {
      "sura": 35,
      "verse": 25,
      "index": 749,
      "text": "Allah méré pituduh ka saha baé nu dipikersa jeung méré kasanggupan pikeun ngadéngékeun jeung narima katerangan-katerangan."
    },
    {
      "sura": 35,
      "verse": 30,
      "index": 750,
      "text": "Jalma-jalma nu nyaho kana kaagungan jeung kakawasaan Allah."
    },
    {
      "sura": 35,
      "verse": 32,
      "index": 751,
      "text": "Ngadolim ka diri sorangan téh nyaéta jalma nu leuwih loba kasalahanana tibatan kahadéanana. Nu dimaksud ku siger tengah téh nyaéta jalma-jalma nu kahadéan jeung kasalahanana saimbang, sedengkeun nu dimaksud jalma-jalma nu leuwih ti heula ngalakukeun kahadéan téh nyaéta nu ngalakukeun kahadéanana pohara lobana jeung langka ngalakukeun kagoréngan."
    },
    {
      "sura": 35,
      "verse": 43,
      "index": 752,
      "text": "Anu dimaksud ku ”katangtuan jalma-jalma nu ti heula” nyaéta datangna siksa ka jalma-jalma nu ngabohongkeun para rasul."
    },
    {
      "sura": 36,
      "verse": 1,
      "index": 753,
      "text": "Tingal catetan kaki surat al-Baqarah/2:1."
    },
    {
      "sura": 36,
      "verse": 11,
      "index": 754,
      "text": "Pépéling anu didugikeun ku Nabi Muhammad Saw. ngan gedé gunana pikeun panganut-panganutna."
    },
    {
      "sura": 36,
      "verse": 20,
      "index": 755,
      "text": "Numutkeun para ahli tapsir, éta lalaki téh ngaranna Habib an-Najjar."
    },
    {
      "sura": 36,
      "verse": 26,
      "index": 756,
      "text": "Numutkeun hiji riwayat, éta lalaki téh ditelasan ku kaomna sanggeus cacariosan ngeunaan naséhat, saperti diunggel dina ayat 20-25. Waktu anjeunna rék maot, Malaikat lungsur masihan wartos yén kersaning Allah dosa-dosana dihapunten sareng anjeunna bakal lebet sawarga."
    },
    {
      "sura": 36,
      "verse": 49,
      "index": 757,
      "text": "Sora tiupan sangkakala nu kahiji anu ngancurkeun ieu alam dunya."
    },
    {
      "sura": 36,
      "verse": 51,
      "index": 758,
      "text": "Tiupan sangkakala kedua ngahudangkeun jalma-jalma di jero kubur."
    },
    {
      "sura": 36,
      "verse": 68,
      "index": 759,
      "text": "Balik deui ka asal, lemah jeung kurang akal, sarua jeung budak leutik."
    },
    {
      "sura": 37,
      "verse": 21,
      "index": 760,
      "text": "Poé waktu Allah méré kaputusan jeung wawales ka hamba-hamba-Na."
    },
    {
      "sura": 37,
      "verse": 28,
      "index": 761,
      "text": "Pamingpin-pamingpin maranéhna ngadatangan panganut-panganutna bari mawa muslihat keur mincut haténa."
    },
    {
      "sura": 37,
      "verse": 83,
      "index": 762,
      "text": "Nabi Ibrahim a.s. kaasup ti kalangan Nabi Nuh a.s. dina kaimanan ka Allah jeung pokok-pokok atikan agama."
    },
    {
      "sura": 37,
      "verse": 84,
      "index": 763,
      "text": "Ihlas pasrah sumerah ka Allah kalayan haté nu buleud."
    },
    {
      "sura": 37,
      "verse": 89,
      "index": 764,
      "text": "Anjeunna mutuskeun yén dirina sieun sasar jeung sieun manggihan dirina dina kayakinan nu salah ngeunaan pangerén."
    },
    {
      "sura": 37,
      "verse": 105,
      "index": 765,
      "text": "Percaya yén éta impian téh bener-bener ti Allah jeung wajib dilaksanakeun."
    },
    {
      "sura": 37,
      "verse": 107,
      "index": 766,
      "text": "Saenggeus ébréh kasabaran sarta kataatan Nabi Ibrahim a.s. jeung Nabi Ismail a.s., mangka Allah nyegah meuncit Nabi Ismail a.s. Ku kituna, pikeun nuluykeun korban, Allah ngagantina ku domba. Dumasar kana ieu kajadian, mangka disaréatkeun korban nu dilaksanakeun dina wanci Idul Adha."
    },
    {
      "sura": 37,
      "verse": 125,
      "index": 767,
      "text": "Ba’lan téh ngaran salaha sahiji berhala di kalangan Phunicia."
    },
    {
      "sura": 37,
      "verse": 140,
      "index": 768,
      "text": "Indit ninggalkeun kawajiban."
    },
    {
      "sura": 37,
      "verse": 141,
      "index": 769,
      "text": "Undian kapaksa diayakeun ku lantaran muatan parahu pinuh. Lamun teu dikurangan, tangtu éta parahu bakal kérem. Ku kituna, prak baé diayakeun undian. Saha baé jalma anu éléh dina undian rék dialungkeun ka laut. Nabi Yunus a.s. kaasup anu éléh dina undian, jeung kudu dialungkeun ka laut."
    },
    {
      "sura": 37,
      "verse": 142,
      "index": 770,
      "text": "Dicawad ku lantaran anjeunna kabur ninggalkeun kaomna."
    },
    {
      "sura": 37,
      "verse": 149,
      "index": 771,
      "text": "Jalma-jalma musyrik ngomong yén Allah boga anak-anak awéwé ti kalangan Malaikat, padahal maranéhna sorangan nganggap hina ka anak awéwé téh."
    },
    {
      "sura": 37,
      "verse": 160,
      "index": 772,
      "text": "Kalangan jin anu iman."
    },
    {
      "sura": 37,
      "verse": 173,
      "index": 773,
      "text": "Rasul jeung panganut-panganutna."
    },
    {
      "sura": 37,
      "verse": 174,
      "index": 774,
      "text": "Nepi ka kanjeng Rasul kagungan kakiatan."
    },
    {
      "sura": 37,
      "verse": 177,
      "index": 775,
      "text": "Lain waktu subuh atawa isuk-isuk, tapi iraha baé waktu jalma-jalma narajang nyerang saméméh subuh. Mangka, jalma-jalma anu éléh bakal éléh dina wanci isuk-isuk kénéh."
    },
    {
      "sura": 38,
      "verse": 1,
      "index": 776,
      "text": "Tingal catetan kaki surat al-Baqarah/2:1."
    },
    {
      "sura": 38,
      "verse": 6,
      "index": 777,
      "text": "Ceuk jalma-jalma kapir, “Saenyana nyembah pangéran-pangéran téh anu sabenerna dipikahayang ku Allah.”"
    },
    {
      "sura": 38,
      "verse": 7,
      "index": 778,
      "text": "Nu dimaskud ku kaom kapir Qurés ngeunaan agama nu ahir téh nyaéta agama Nasrani."
    },
    {
      "sura": 38,
      "verse": 11,
      "index": 779,
      "text": "Ayat ieu téh nyaritakeun Perang Hondak. Di dinya aya bala tantara anu diwangun ti sababaraha golongan, nyaéta golongan kaom musrikin, Yahudi, sarta sababaraha kabilah Arab anu narajang merangan kaom muslimin di Madinah. Ieu peperangan lekasan kalayan kaburna bala tentara maranéhna. Sawaréh ahli tapsir ngomong yén nu dimaksud perang di dieu nyaéta Perang Badar."
    },
    {
      "sura": 38,
      "verse": 13,
      "index": 780,
      "text": "Pangeusi Madyan nyaéta kaomna Nabi Syuéb a.s."
    },
    {
      "sura": 38,
      "verse": 15,
      "index": 781,
      "text": "Mangrupa ciri Poé Kiamat. Ieu sentakan atawa ieu gorowokan téh kacida tarikna jeung ngan sakolébat bakating ku téréh."
    },
    {
      "sura": 38,
      "verse": 33,
      "index": 782,
      "text": "Sawaréhna ahli tapsir aya nu nerjemahkeun ayat 33 kieu, “Pék geura bawa balik deui ka kuring!” tuluy anjeunna nyabet sukuna jeung beuheungna (dipeuncit)."
    },
    {
      "sura": 38,
      "verse": 43,
      "index": 783,
      "text": "Nabi Ayyub a.s. ngagaduhan panyawat kulit kanggo sawatara waktos nu lami. Anjeunna nyuhunkeun bantosan ka Allah. Teras Allah ngaijabah doana, lajeng miwarang ka anjeunna supados nénjragkeun sampéanana kana taneuh. Anjeunna tumut kana timbalan Allah. Ku lantaran pituduh Allah, tina tilas tapak sampéanana bijil cai, teras anjeunna ibak sareng ngaleueut caina, dugi ka anjeunna damang tina panyawatna sarta tiasa ngumpul ngariung deui sareng kulawargina, anu jumlahna dua kali lipat tina jumlah sateuacana. Dina salah sahiji waktos, Nabi Ayyub émuteun kana sumpah, yén anjeunna badé neunggeul istrina ku sabab kungsi talobéh dina ngurus anjeunna waktos teu damang. Nanging timbul dina manahna rasa asih sareng nyaah ka istrina dugi ka anjeunna teu tiasa nyumponan sumpahna. Lajeng sumping hidayah Allah sakumaha diécéskeun dina ayat 44 surat ieu, supados anjeunna nyumponan kana sumpahna tapi henteu nganyenyeri istrina. Ku kituna, anjeunna neungeul istrina ku saiket jukut."
    },
    {
      "sura": 38,
      "verse": 52,
      "index": 784,
      "text": "Anu dimaksud ngajaga paningalna nyaéta teuteupan socana ngan ditujukeun ka nu dipikacintana di sawarga."
    },
    {
      "sura": 38,
      "verse": 83,
      "index": 785,
      "text": "Jalma-jalma anu pinilih téh nyaéta anu tumut kana sagala rupi pituduh Allah Swt."
    },
    {
      "sura": 38,
      "verse": 88,
      "index": 786,
      "text": "Béja-béja tina Al-Qur’an téh aya nu kalaksanakeun jeung lumangsung di alam dunya, aya ogé anu lumangsungna téh di ahérat. Nu kalaksanakeun di alam dunya sarupaning benerna jangji Allah ka kaom mu’min jeung kayakinan yén kaom mu’min bakal meunang dina perang nyanghareupan kaom musrikin, sedengkeun kajadian anu lumangung di ahérat nyaéta sarupaning benerna jangji Allah ngeunaan wawales jeung balitungan Allah."
    },
    {
      "sura": 39,
      "verse": 6,
      "index": 787,
      "text": "Tilu pepeteng éta téh nyaéta pepeteng dina jero beuteung, pepeteng dina jero rahim, jeung pepeteng dina salaput anu nutup jabang bayi di jero rahim."
    },
    {
      "sura": 39,
      "verse": 7,
      "index": 788,
      "text": "Jalma nu iman atawa henteu iman sama sakali teu ngarugikeun Allah masing saeutik ogé."
    },
    {
      "sura": 39,
      "verse": 7,
      "index": 789,
      "text": "Masing-masing jalma nanggung dosa-dosana sorangan."
    },
    {
      "sura": 39,
      "verse": 15,
      "index": 790,
      "text": "Paréntah ieu téh lain arti nu sabenerna, tapi ngajelaskeun kamurkaan Allah ka kaom musrikin anu geus sababaraha kali diajak kana agama taohid, tapi maranéhna salilana ingkar."
    },
    {
      "sura": 39,
      "verse": 17,
      "index": 791,
      "text": "Ṭāgūt téh nyaéta sétan jeung naon baé anu disembah salian ti Allah Swt."
    },
    {
      "sura": 39,
      "verse": 18,
      "index": 792,
      "text": "Maranéhna nu ngadéngékeun atikan-atikan Al-Qur’an jeung atikan-atikan nu séjén, tapi manéhna ngan tumut kana atikan-atikan tina Al-Qur’an, ku sabab kitu manéhna téh jalma nu panghadé-hadéna."
    },
    {
      "sura": 39,
      "verse": 23,
      "index": 793,
      "text": "Hukum-hukum, atikan-atikan tur kisah-kisah diulang-ulang dina Al-Qur’an sangkan leuwih kuat pangaruh jeung pangaweruhna asup kana haté. Sawaréh ahli tapsir nyebutkeun yén nu dimaksud diulang-ulang téh saperti maca muqaddimah al-Fātiḥah anu sok dibaca diulang-ulang."
    },
    {
      "sura": 39,
      "verse": 42,
      "index": 794,
      "text": "Jalma-jalma nu maot téh nyawana ditahan ku Allah nepi ka teu bisa mulang deui kana jasadna. Jalma-jalma anu can maot tapi ngan saukur saré rohna dileupaskeun, tuluy balik deui kana jasad-jasadna."
    },
    {
      "sura": 39,
      "verse": 67,
      "index": 795,
      "text": "Ieu ayat ngagambarkeun kaagungan sareng kakawasaan Allah. Mung Mantenna wungkul anu ngawasa dina Poé Kiamat téh."
    },
    {
      "sura": 40,
      "verse": 1,
      "index": 796,
      "text": "Tingal catetan kaki surat al-Baqarah/2:1."
    },
    {
      "sura": 40,
      "verse": 19,
      "index": 797,
      "text": "Titingalian nu dicegah saperti ningali orat awéwe anu lain mahramna."
    },
    {
      "sura": 40,
      "verse": 21,
      "index": 798,
      "text": "Wangunan, pakakas, bénténg-bénténg, jeung istana-istana."
    },
    {
      "sura": 40,
      "verse": 22,
      "index": 799,
      "text": "Mujijat, hukum-hukum, jeung ajaran-ajaran anu dibawa ku éta rasul."
    },
    {
      "sura": 40,
      "verse": 32,
      "index": 800,
      "text": "Poé Kiamat disebut poé silih geroan téh sabab dina éta poé jalma-jalma kumpul di padang mahsar. Sabagianana aya nu ngagero sabagian nu lain pikeun ménta tulung."
    },
    {
      "sura": 40,
      "verse": 35,
      "index": 801,
      "text": "Maranéhna nolak ayat-ayat Allah tanpa alesan anu geus datang ka maranéhna."
    },
    {
      "sura": 40,
      "verse": 43,
      "index": 802,
      "text": "Moal bisa nulungan, boh di dunya atawa di ahérat."
    },
    {
      "sura": 40,
      "verse": 46,
      "index": 803,
      "text": "Ditingalikeun ka maranéhna naraka di waktu isuk jeung soré sa acan maranéhna dihudangkeun ti kubur ka alam mahsar."
    },
    {
      "sura": 40,
      "verse": 60,
      "index": 804,
      "text": "“Nyembah ka Kaula” dina ayat ieu téh nyaéta ngadoa ka Allah."
    },
    {
      "sura": 40,
      "verse": 80,
      "index": 805,
      "text": "Maksud mangpa’at lian téh saperti kamangpa’atan tina susuna, kulitna, buluna, jeung salain ti éta."
    },
    {
      "sura": 40,
      "verse": 83,
      "index": 806,
      "text": "Nyaéta yén maranéhna téh geus ngarasa cukup ku élmu nu dipiboga, teu perlu deui élmu nu didatangkeun ku para rasul. Malahan maranéhna nganggap énténg jeung ngageuhgeuykeun katerangan nu datang ti para rasul téh."
    },
    {
      "sura": 41,
      "verse": 1,
      "index": 807,
      "text": "Tingal catetan kaki surat al-Baqarah/2:1."
    },
    {
      "sura": 41,
      "verse": 14,
      "index": 808,
      "text": "Ti sagala arah."
    },
    {
      "sura": 41,
      "verse": 22,
      "index": 809,
      "text": "Maranéhna migawé dosa terang-terangan sabab maranéhna nyangka yén Allah teu uningaeun kana pagawéanana. Maranéhna teu ngeuh yén pangdéngé, panénjo, jeung kulitna bakal jadi saksi engké di ahérat kana pagawéan-pagawéanana baheula di dunya."
    },
    {
      "sura": 41,
      "verse": 25,
      "index": 810,
      "text": "Nu dimaksud “nu aya di hareupeun” nyaéta napsu jeung kasenangan dunya nu keur dipiboga, sedengkeun maksud “di tukangeun” nyaéta kahayang-kahayang nu teu kahontal ku maranéhna."
    },
    {
      "sura": 41,
      "verse": 44,
      "index": 811,
      "text": "Méré pituduh ka maranéhna."
    },
    {
      "sura": 42,
      "verse": 1,
      "index": 812,
      "text": "Tingal catetan kaki surat al-Baqarah/2:1."
    },
    {
      "sura": 42,
      "verse": 2,
      "index": 813,
      "text": "Tingal catetan kaki surat al-Baqarah/2:1."
    },
    {
      "sura": 42,
      "verse": 23,
      "index": 814,
      "text": "Allah Mahasukur, maksudna Allah ngaganjar ka saha baé jalma anu sukuran ka Mantenna ku cara méré ganjaran kana amal soléh, ngahampura kasalahan, nambah ni’mat, jeung sajabana."
    },
    {
      "sura": 42,
      "verse": 32,
      "index": 815,
      "text": "Ngajalungkiring luhur anu mawa muatan beurat, tapi teu tilelep."
    },
    {
      "sura": 42,
      "verse": 51,
      "index": 816,
      "text": "Manusa bisa mireungeu kalam Ilahi, tapi teu bisa nangenan Dat Pangéran (Allah), saperti kajadian anu kaalaman ku Nabi Musa a.s."
    },
    {
      "sura": 43,
      "verse": 1,
      "index": 817,
      "text": "Tingal catetan kaki surat al-Baqarah/2:1."
    },
    {
      "sura": 43,
      "verse": 15,
      "index": 818,
      "text": "Kaom musrikin Mekah ngomong yén malaikat téh budak awéwéna Allah. Padahal teu kitu, malaikat mah sawaréh ti mahluk jeung ciptaana-Na."
    },
    {
      "sura": 43,
      "verse": 18,
      "index": 819,
      "text": "Ieu ayat ngagambarkeun kaayaan bangsa Arab waktu Al-Qur’an diturunkeun. Maranéhna henteu dibéré kasempetan dina atikan, ku kituna jadi barodo sarta ngan dijadikeun papaés wungkul. Maranéhna henteu mibanda sikep teges dina nepikeun kahayangna pikeun meunang kaunggulan."
    },
    {
      "sura": 43,
      "verse": 28,
      "index": 820,
      "text": "Nabi Ibrahim a.s. ngajantenkeun kalimah taohid minangka cecekelan (ageman) pikeun rundayanana. Ku kituna, lamun seug aya ti antara maranéhna anu nyarékatkeun Allah, manéhna kudu geura mulang deui kana éta taohid."
    },
    {
      "sura": 43,
      "verse": 29,
      "index": 821,
      "text": "Ti antara katurunan Nabi Ibrahim a.s. téh aya anu mopohokeun kana taohid. Allah henteu maparin siksa ka maranéhna, tapi ngalimpahkeun ni’mat sarta kahirupan anu sakuduna disukuran ku maranéhna. Ngan maranéhna henteu baé sukuran, malahan kalah ngalajur napsu. Ku kituna, Allah nurunkeun Al-Qur’an tur ngutus saurang rasul pikeun ngabingbing maranéhna."
    },
    {
      "sura": 43,
      "verse": 42,
      "index": 822,
      "text": "Kaunggulan pikeun Nabi Muhammad Saw. sarta kaancuran pikeun kaom musrikin."
    },
    {
      "sura": 43,
      "verse": 48,
      "index": 823,
      "text": "Siksa di dieu nyaéta siksa dunya minangka cobaan ti Allah, saperti weritna kadaharan, tumuwuhna hama pepelakan, jeung réa-réa deui."
    },
    {
      "sura": 43,
      "verse": 49,
      "index": 824,
      "text": "Anu dimaksud tukang sihir ku maranéhna téh nyaéta Nabi Musa a.s."
    },
    {
      "sura": 43,
      "verse": 58,
      "index": 825,
      "text": "Ayat 57 jeung 58 di luhur nyaritakeun deui kajadian waktu Rasulullah Saw. maoskeun surat al-Anbiyā’ ayat 21 di hareupeun kaom Qurés. Salah saurang ti kaom Qurés, ngaranna Abdullah ibn al-Jab’ari, nanya ka Rasulullah Saw. ngeunaan kaayaan Isa anu disembah ku kaom Nasrani (Kristen), “Naha Isa ogé jadi suluh naraka Jahanam saperti sesembahan (berhala-berhala) maranéhna?” Rasulullah ngahuleng sakedapan. Nya maranéhna nyeungseurikeun (Rasulullah). Terus maranéhna tumanya deui, “Mana anu leuwih alus antara sesembahan maranéhna jeung Nabi Isa a.s.” Pertanyaan-pertanyaan maranéhna kitu téh ngan saukur néngtéréwéléng, lain néangan bebeneran. Maranéhna pohara salahna. Nabi Isa a.s. henteu uningaeun yén anjeunna disembah tur teu réla (dirina) dijadikeun sesembahan."
    },
    {
      "sura": 43,
      "verse": 63,
      "index": 826,
      "text": "Kanabian, Injil, jeung hukum."
    },
    {
      "sura": 43,
      "verse": 79,
      "index": 827,
      "text": "Kaom musrikin Mekah lain wungkul ngéwa kana bebeneran, malahan maranéhna geus ngarencanakeun rék nelasan Nabi Muhammad Saw. Ngan éta rencana kaburu gagal, margi Allah ogé ngagaduhan rencana pikeun nyalametkeun Nabi."
    },
    {
      "sura": 44,
      "verse": 1,
      "index": 828,
      "text": "Tingal catetan kaki surat al-Baqarah/2:1."
    },
    {
      "sura": 44,
      "verse": 4,
      "index": 829,
      "text": "Naon baé anu nyambung jeung kahirupan mahluk saperti hirup, maot, rejeki, papastén hadé, papastén goréng, jeung sajabana."
    },
    {
      "sura": 44,
      "verse": 10,
      "index": 830,
      "text": "Musibah kalaparan anu tumiba ka kaom Qurés, ku lantaran maranéhna nolak (pangajak) Nabi Muhammad Saw."
    },
    {
      "sura": 44,
      "verse": 14,
      "index": 831,
      "text": "Nabi Muhammad Saw. dituduh nampi ajaran ti lain urang Arab ngaranna Addas nu ngagem agama Nasrani."
    },
    {
      "sura": 44,
      "verse": 16,
      "index": 832,
      "text": "Hanteman anu pohara gedéna téh waktu lumangsung Perang Badar. Kaom musrikin kadéséh jajaténa nepi ka éléh tur loba para panggedénna anu tiwas."
    },
    {
      "sura": 44,
      "verse": 33,
      "index": 833,
      "text": "Saperti payung tina reueuk, turunna Manna jeung Salwa, mancurna cai tina jero batu, jeung beulahna Laut Mérah."
    },
    {
      "sura": 44,
      "verse": 35,
      "index": 834,
      "text": "Kaom musrik Mekah ngayakinkeun yén sanggeusna maot, manusa moal bakal dihirupkeun deui."
    },
    {
      "sura": 44,
      "verse": 37,
      "index": 835,
      "text": "Tubba’ nyaéta gelar anu diancokeun ku maranéhna pikeun para raja suku Himyar jeung Tubba’."
    },
    {
      "sura": 44,
      "verse": 55,
      "index": 836,
      "text": "Taya karingrang bakal béakeun atawa inggis ku gering ku sabab ngadahar dahareun di éta tempat."
    },
    {
      "sura": 45,
      "verse": 1,
      "index": 837,
      "text": "Tingal catetan kaki surat al-Baqarah/2:1."
    },
    {
      "sura": 45,
      "verse": 14,
      "index": 838,
      "text": "Poé-poé waktu Allah nibankeun siksa ka maranéhna."
    },
    {
      "sura": 45,
      "verse": 23,
      "index": 839,
      "text": "Allah ngantep éta jalma dina kasasaran alatan Mantenna parantos uninga yén manéhna teu narima pituduh anu geus didawuhkeun ka manéhna."
    },
    {
      "sura": 46,
      "verse": 1,
      "index": 840,
      "text": "Tingal catetan kaki surat al-Baqarah/2:1."
    },
    {
      "sura": 46,
      "verse": 10,
      "index": 841,
      "text": "Anu dimaksud “saurang ti Bani Israél” téh nyaéta Abdullah ibn Salam. Anjeunna ngedalkeun kaimanana ka Nabi Muhammad Saw. Sanggeus niténan yén ti antara eusi Al-Qur’an aya anu luyu jeung eusi Torét, saperti bagbagan ngeunaan taohid, jangji, ancaman, karasulan Muhammad Saw., ayana kahirupan ahérat, jeung sajabana."
    },
    {
      "sura": 46,
      "verse": 11,
      "index": 842,
      "text": "Kaom kapir ngahina ka kaom muslimin ku omongan kieu, “Lamun seug ieu Al-Qur’an téh bener, tangtu kuring saréréa leuwih ti heula iman tibatan maranéhna jalma-jalma anu katalangsara jeung lemah, saperti Bilal, ‘Ammar, Suhaib, Habbab, jeung anu lianna.”"
    },
    {
      "sura": 46,
      "verse": 13,
      "index": 843,
      "text": "Panceg pamadegan dina taohid sarta tetep milampah amal soléh."
    },
    {
      "sura": 46,
      "verse": 17,
      "index": 844,
      "text": "“Uff (Ah)” nyaéta kecap-kecap, kalimah, atawa isarat anu ngandung maksud nentang (nolak)."
    },
    {
      "sura": 48,
      "verse": 20,
      "index": 845,
      "text": "Allah ngajangjikeun harta rampasan perang anu kacida lobana pikeun kaom muslimin. Minangka bubuka, Allah maparinkeunana dina waktu Perang Khaibar."
    },
    {
      "sura": 48,
      "verse": 26,
      "index": 846,
      "text": "Kalimah takwa téh nyaéta kalimah taohid anu ngamurnikeun dina nyubadanan kata’atan ka Allah."
    },
    {
      "sura": 48,
      "verse": 27,
      "index": 847,
      "text": "Sababaraha waktu sateuacan dilaksanakeun Perjangjian Hudaibiah, Nabi Muhammad Saw. ngimpén yén anjeunna sareng para sahabatna lebet ka kota Mekah jeung Masjidil Haram dina kaayaan sawaréh ti aranjeunna sirahna dicukur (nepi ka lénang) jeung (sawaréhna deui) cukup digunting rada pondok. Nabi nyanggem yén éta impénan téh bakal lumangsung. Terus ieu béja nyebar di antara kaom muslimin, jalma-jalma munapék, Yahudi, katut Nasrani. Saréngséna “Perjangjian Hudaibiah” dilaksanakeun, kaom muslimin dina waktu harita teu bisa asup ka Mekah (pon nya kitu deui Masjidil Haram). Ku kituna, jalma-jalma munapék ngageuhgeuykeun Nabi tur ngomong yén impénan anu dipisanggem ku Rasul pasti lumangsung téh bohong wungkul. Tuluy turun ieu ayat anu ngabéwarakeun yén impénan Nabi pasti bakal lumangsung dina taun anu bakal datang. Upama dina taun lumangsungna Perjangjian Hudaibiah kaom muslimin asup ka kota Mekah, mangka hariwang kasalametan jalma-jalma anu nyumputkeun imanna (anu aya di kota Mekah waktu harita) bakal kaancem kasalametanana."
    },
    {
      "sura": 49,
      "verse": 1,
      "index": 848,
      "text": "Maksudna, jalma-jalma mu’min teu meunang netepkeun hiji hukum, saméméh aya katetepan ti Allah jeung Rasul-Na."
    },
    {
      "sura": 50,
      "verse": 1,
      "index": 849,
      "text": "Tingal catetan kaki surat al-Baqarah/2:1."
    },
    {
      "sura": 51,
      "verse": 7,
      "index": 850,
      "text": "Gurat ider béntang, planet, sarta banda-banda jomantara lianna. Aya ogé anu ngartikeun “mibanda ciptaan anu hadé”, ”mibanda papaés béntang-béntang” atawa “mibanda wangunan anu pengkuh.”"
    },
    {
      "sura": 51,
      "verse": 8,
      "index": 851,
      "text": "Pabéntar-pahamna kaom musrikin ngeunaan Nabi Muhammad Saw. jeung Al-Qur’an."
    },
    {
      "sura": 51,
      "verse": 34,
      "index": 852,
      "text": "Êta batu-batu dibéré tanda ku dingaranan jalma anu bakal dibinasakeun."
    },
    {
      "sura": 51,
      "verse": 37,
      "index": 853,
      "text": "Tumpukan batu-batu anu digunakeun pikeun ngabinasakeun kaom Lut. Aya ogé anu nyebutkeun hiji talaga anu caina tutumplukan anu dipaké pikeun membinasakeun kaom Lut. Aya deui anu nyebutkeun hiji telaga anu caina hideung sarta bau biuk angseuna."
    },
    {
      "sura": 52,
      "verse": 4,
      "index": 854,
      "text": "Baitulma’mur dina riwayat al-Bukhari, Muslim, jeung Tafsir Ibn Kaṡīr nyaéta imah anu aya di langit katujuh anu dieuyeubkeun ku 70.000 malaikat tur salawasna tasbéh ka Mantenna."
    },
    {
      "sura": 52,
      "verse": 47,
      "index": 855,
      "text": "Ayana musim halodo, kalaparan, kacilakaan anu tumiba ka maranéhna, siksa kubur, jeung sajabana."
    },
    {
      "sura": 53,
      "verse": 14,
      "index": 856,
      "text": "Sidratulmuntaha nyaéta tempat anu pangluhurna di langit katujuh, anu parantos disumpingan ku Nabi Muhammad Saw. waktu mi‘raj."
    },
    {
      "sura": 53,
      "verse": 49,
      "index": 857,
      "text": "Béntang anu jadi sesembahan urang Arab dina mangsa Jahiliah."
    },
    {
      "sura": 55,
      "verse": 20,
      "index": 858,
      "text": "Ti antara ahli tapsir aya anu ngabogaan pamadegan yén lā yabgiyān maksudna séwang-séwang henteu mikahayang. Ku kituna, anu dimaksud dina ayat ka-19 jeung 20, nyaéta aya dua laut anu dihalangan ku taneuh urut kenténg (talawéngkar), tapi éta taneuh téh (henteu diperlukeun deui), anu ahirna dipiceun jeung (dikali deui pikeun kaperluan lalu-lintas), nya antukna kadua laut patepung, aaperti Terusan Suez jeung Terusan Panama."
    },
    {
      "sura": 55,
      "verse": 29,
      "index": 859,
      "text": "Allah salawasna nyiptakeun, ngahirupkeun, ngamaotkeun, ngurus, maparin rejeki, jeung sajabana."
    },
    {
      "sura": 55,
      "verse": 39,
      "index": 860,
      "text": "Tapi dina waktuna bakal dipénta tanggung jawab tina sagala amal anu dipilampahna."
    },
    {
      "sura": 55,
      "verse": 46,
      "index": 861,
      "text": "Sawarga pikeun manusa jeung sawarga pikeun jin. Aya ogé ahli tapsir anu boga pamadegan, sawarga dunya jeung sawarga ahérat."
    },
    {
      "sura": 55,
      "verse": 62,
      "index": 862,
      "text": "Salian ti dua sawarga anu disebut saméméhna, aya deui dua sawarga pikeun jalma-jalma mu’min anu kurang darajatna ti jalma-jalma anu diasupkeun ka dua sawarga anu mimiti."
    },
    {
      "sura": 56,
      "verse": 8,
      "index": 863,
      "text": "Jalma-jalma anu nampi buku catetan amal aranjeunna ngalangkungan panangan katuhu."
    },
    {
      "sura": 56,
      "verse": 9,
      "index": 864,
      "text": "Jalma-jalma anu narima buku catétan amalna maké leungeun kénca."
    },
    {
      "sura": 56,
      "verse": 13,
      "index": 865,
      "text": "Sakabéh umat nabi-nabi saméméh Nabi Muhammad Saw., tur anu dimaksud jalma anu pandeuri nyaéta umat Nabi Muhammad Saw."
    },
    {
      "sura": 56,
      "verse": 35,
      "index": 866,
      "text": "6Aranjeunna diciptakeun henteu ngalangkungan proses babaran tur langsung janten wanoja."
    },
    {
      "sura": 56,
      "verse": 52,
      "index": 867,
      "text": "Rupa tangkal di naraka anu ngabalukarkeun kanyeri anu pohara pikeun anu ngadaharna."
    },
    {
      "sura": 57,
      "verse": 3,
      "index": 868,
      "text": "“Nu Awal” nyaéta anu geus aya saméméh aya nu lian, “Nu Ahir” nyaéta anu tetep aya sanggeus sagalana musnah, “Nu Zahir” nyaéta Nu Maha Luhur, turta “Nu Batin” nyaéta teu aya naon baé anu bisa ngahalangana-Na, Mantenna langkung caket ka mahluk tibatan mahlukna sorangan kana dirina."
    },
    {
      "sura": 57,
      "verse": 27,
      "index": 869,
      "text": "Teu kagungan istri atanapi carogé sarta ngerem diri dina biara."
    },
    {
      "sura": 58,
      "verse": 1,
      "index": 870,
      "text": "Sabab turunna ieu ayat téh patali jeung ngagugatna saurang awéwé, Khaulah binti Sa’labah anu geus di-ẓihār ku salakina, Aus ibn Samit, ku kecap, “Anjeun pikeun kuring geus saperti tonggong indung kuring,” kalayan maksud (Aus ibn Samit) ulah ngalap suka deui ka pamajikanana sakumaha manéhna ulah ngalap suka ka indungna. Nurutkeun kabiasaan Jahiliyah, kecap “ẓihār” saperti kitu sarua jeung geus ngaragragkeun talak ka pamajikan. Ku kituna, Khaulah ngagugat hal éta ka Rasulullah Saw. Anjeunna ngawaler yén dina hal ieu teu acan aya kaputusan (wahyu) ti Allah. Dina riwayat séjén Rasulullah ngadawuh, “Anjeun geus diharamkeun dialap suka deui ku salaki anjeun.” Tuluy Khaulah nyarita, “Pun lanceuk teu kantos nyebat kecap-kecap talak.” Saterusna Khaulah terus-terusan nyedek ka Rasulullah sangkan netepkeun hiji putusan dina éta hal, nepi ka turun éta ayat tur ayat-ayat saterusna."
    },
    {
      "sura": 58,
      "verse": 22,
      "index": 871,
      "text": "Kahayang tur kakuatan batin, kaberesihan ati, kaunggulan ka musuh, jeung lianna."
    },
    {
      "sura": 59,
      "verse": 2,
      "index": 872,
      "text": "Kaom Yahudi Bani Nadir anu mimiti dikumpulkeun pikeun diusir ti kota Madinah."
    },
    {
      "sura": 59,
      "verse": 6,
      "index": 873,
      "text": "Harta rampasan anu ditampa ti musuh tanpa lumangsungna perang. Paméréan péyna béda jeung paméréan gonimah. Gonimah nyaéta harta rampasan anu ditampa ti musuh sanggeus lumangsung perang. Paméréan péy saperti kitu kasebut dina ayat ka-7. Sedengkeun paméréan gonimah kasebut dina ayat ka-41 Surah Al-Anfāl."
    },
    {
      "sura": 59,
      "verse": 8,
      "index": 874,
      "text": "Dulur Nabi, barudak yatim, jalma-jalma miskin, jeung jalma anu nyanyabaan anu kabéhanana kaasup jalma pakir tur ngilu hijrah."
    },
    {
      "sura": 60,
      "verse": 4,
      "index": 875,
      "text": "Nabi Ibrahim kantos mangnedakeun pangapunten pikeun ramana anu musrik ka Allah. Ieu teu meunang diturutan, sabab Allah henteu ngijinan jalma mu’min mangméntakeun pangampura pikeun jalma-jalma kupur (pariksa Q.S. An-Nisā’/4: 48)."
    },
    {
      "sura": 60,
      "verse": 11,
      "index": 876,
      "text": "Saméméh gonimah dibagikeun ka lima golongan anu ngabogaan hak, leuwih ti heula bayar heula maskawin-maskawin ka salaki-salaki anu pamajikanana ngarilu ka daérah kaom kupur."
    },
    {
      "sura": 60,
      "verse": 12,
      "index": 877,
      "text": "Pagawéan anu ku maranéhna diaya-ayakeun antara leungeun jeung sukuna maksudna nyaéta ngayakeun sumpah-sumpah palsu ngeunaan hubungan antara lalaki jeung awéwé, saperti tuduhan jinah, tuduhan yén anak si Fulan lain anak salakina, jeung sajabana."
    },
    {
      "sura": 63,
      "verse": 2,
      "index": 878,
      "text": "Maranéhna sumpah yén maranéhna geus iman ngan pikeun ngajaga harta sarta dirina supaya ulah dipaéhan, ditawan, atawa dirampas hartana."
    },
    {
      "sura": 63,
      "verse": 4,
      "index": 879,
      "text": "Maranéhna diupamakeun saperti kai anu ditanggeuhkeun, maksudna nyaéta pikeun medar sipat maranéhna anu goréng sanajan dedegan maranéhna pikayungyuneun jeung pinter ngomong, sok sanajan anu sabenerna uteukna mah belegug teu ngarti kana bebeneran."
    },
    {
      "sura": 64,
      "verse": 14,
      "index": 880,
      "text": "Sakapeung-kapeungeun pamajikan atawa anak bisa ngagebruskeun salaki atawa bapana pikeun milampah pagawéan anu henteu dibenerkeun ku agama."
    },
    {
      "sura": 68,
      "verse": 14,
      "index": 881,
      "text": "Jalma anu ngabogaan budak tur beunghar pastina babari meunang pangikut. Tapi lamun manéhna ngabogaan sipat-sipat saperti nu aya dina ayat 13, nya manéhna teu meunang diiluan."
    },
    {
      "sura": 68,
      "verse": 16,
      "index": 882,
      "text": "Anu dimaksud “tulalé” di dieu téh nyaéta irung. Dipakéna kecap “tulalé” téh pikeun ngahinakeun."
    },
    {
      "sura": 68,
      "verse": 20,
      "index": 883,
      "text": "Nya kaduruk éta kebon téh ngan nyésakeun arengna nu hideung jiga poékna peuting."
    },
    {
      "sura": 68,
      "verse": 28,
      "index": 884,
      "text": "Sukuran ni’mat-Na jeung henteu nganiatkeun perkara anu teu saluyu jeung paréntah Mantenna, saperti niat moal méré ka pakir miskin."
    },
    {
      "sura": 68,
      "verse": 33,
      "index": 885,
      "text": "Allah nguji ka nu nyicingan Mekah ku nugraha ni’mat anu loba pikeun ngayahokeun naha maranéhna sukuran atawa henteu, sakumaha Mantenna ogé parantos nguji ka nu ngabogaan kebon. Tungtungna anu ngabogaan éta kebon téh ngaleut asup Islam sanggeus penaklukan kota Mekah."
    },
    {
      "sura": 68,
      "verse": 35,
      "index": 886,
      "text": "Maksudna, sarua ngeunaan wawales anu disadiakeun ku Allah pikeun maranéhna séwang-séwang."
    },
    {
      "sura": 68,
      "verse": 42,
      "index": 887,
      "text": "Maksudna, sarua ngeunaan wawales anu disadiakeun ku Allah pikeun maranéhna séwang-séwang."
    },
    {
      "sura": 68,
      "verse": 42,
      "index": 888,
      "text": "Maranéhna dipénta sujud téh pikeun nguji kaimanana, sanajan maranéhna teu sanggupeun deui sabab tulang-tulangna geus lemah tur siksaan geus ningker maranéhna."
    },
    {
      "sura": 68,
      "verse": 51,
      "index": 889,
      "text": "Nurutkeun kabiasaan di Arab, aya jalma anu bisa ngabinasakeun sato atawa manusa kalayan nujukeun paningalina anu seukeut. Cara ieu rék dilakukeun ogé ka Nabi Muhammad Saw., tapi Allah ngajagi anjeunna. Anjeunna dijagi tina éta bahaya sakumaha anu dijangjikeun ku Mantenna dina surat al-Mā’idah ayat 67. Kakuatan paningali panon téh dina mangsa ayeuna mah disebut hipnotis."
    },
    {
      "sura": 69,
      "verse": 1,
      "index": 890,
      "text": "Al-Ḥāqqah nurutkeun bahasa nyaéta “nu pasti lumangsungna”. Poé Kiamat dingaranan al-Ḥāqqah sabab pasti lumangsungna."
    },
    {
      "sura": 69,
      "verse": 4,
      "index": 891,
      "text": "Al-Qōri’ah nurutkeun bahasa nyaéta “anu ngaruntagkeun haté”. Poé Kiamat dingaranan al-Qōri’ah sabab matak ngaruntagkeun haté."
    },
    {
      "sura": 69,
      "verse": 5,
      "index": 892,
      "text": "Kolényay nu kacida tarikna nu nyebabkeun sora nu ngaguntur nepi ka bisa ngaruksak."
    },
    {
      "sura": 69,
      "verse": 8,
      "index": 893,
      "text": "Maranéhna béak dibinasakeun nepi ka teu boga turunan."
    },
    {
      "sura": 69,
      "verse": 9,
      "index": 894,
      "text": "Kaom-kaom baheula nu ingkar ka nabi-nabi téh saperti kaom Soléh, kaom Syuéb, jeung séjénna, sarta nagri-nagri anu dijuralitkeun, nyaéta nagri-nagri kaom Lut. Kasalahan anu dilakonan ku maranéhna téh nyaéta ngabohongkeun para rasul."
    },
    {
      "sura": 69,
      "verse": 11,
      "index": 895,
      "text": "Anu dibawa kana parahu Nabi Nuh keur disalametkeun téh nyaéta kulawargana jeung jalma-jalma anu iman, tapi teu kaasup budakna anu doraka."
    },
    {
      "sura": 69,
      "verse": 13,
      "index": 896,
      "text": "Tiupan kahiji dina éta mangsa nyebabkeun sakabéh alam jadi ancur."
    },
    {
      "sura": 69,
      "verse": 19,
      "index": 897,
      "text": "Catetan amal pagawéan."
    },
    {
      "sura": 69,
      "verse": 45,
      "index": 898,
      "text": "Kami méré tindakan satarik-tarikna."
    },
    {
      "sura": 70,
      "verse": 4,
      "index": 899,
      "text": "Para malaikat jeung Jibril lamun ngadeuheus ka Pangéran anu méakkeun mangsa sapoé, tapi lamun dilakonan ku manusa méakkeun mangsa lima puluh rébu taun."
    },
    {
      "sura": 70,
      "verse": 18,
      "index": 900,
      "text": "Jalma anu neundeun hartana jeung henteu daék ngaluarkeun jakat jeng henteu ogé ngainpakkeun dina jalan anu bener."
    },
    {
      "sura": 70,
      "verse": 30,
      "index": 901,
      "text": "Budak-beulian anu dipimilik alatan peperangan jeung jalma kapir. Awéwé-awéwé anu diboyong téh biasana dibagi-bagikeun ka kaom muslimin anu ngiluan perang, tapi ieu kabiasaan téh lain perkara anu diwajibkeun."
    },
    {
      "sura": 70,
      "verse": 37,
      "index": 902,
      "text": "Nurutkeun katerangan sawaréh ahli tapsir, ieu ayat aya hubunganana jeung kajadian waktu Rasulullah netepan tur maca Al-Qur’an deukeut Ka’bah, tuluy jalma-jalma musrik ngumpul di hareupeunana bari ngagogoréng jeung ngucap kieu, “Lamun jalma-jalma mu’min bener-bener bakal asup ka sawarga sakumaha caritaan Muhammad, nya urang saréréa nu bakal asup ti heula mah. Nya turun ieu ayat ka-38."
    },
    {
      "sura": 70,
      "verse": 39,
      "index": 903,
      "text": "Jalma-jalma kapir dicipatkeun ku Allah tina cai mani supaya iman jeung takwa ka Mantenna, sakumaha anu ditepikeun ku Rasul. Jadi, lamun maranéhna teu iman, mangka taya hak pikeun asup sawarga."
    },
    {
      "sura": 71,
      "verse": 8,
      "index": 904,
      "text": "Ieu dijalankeun sanggeus da’wah kalayan cara susulumputan teu hasil."
    },
    {
      "sura": 71,
      "verse": 9,
      "index": 905,
      "text": "Sanggeus ngalakukeun da’wah susulumputan tuluy terang-terangan ngan teu ogé hasil, nya Nabi Nuh a.s. ngajalankeun éta dua cara babarengan"
    },
    {
      "sura": 71,
      "verse": 14,
      "index": 906,
      "text": "Tingali surah al-Mu’minun/23: 12,13, jeung 14."
    },
    {
      "sura": 71,
      "verse": 23,
      "index": 907,
      "text": "Wadd, Suwa, Yagus, Yauq, jeung Nasr téh nyaéta ngaran-ngaran berhala anu galedé pileun golongan-golongan kaom Nuh."
    },
    {
      "sura": 72,
      "verse": 4,
      "index": 908,
      "text": "Ngucapkeun yén Allah ngabogaan istri jeug budak. Ceuk Ibn Kasir, ieu omongan diucapkeun saacan éta jin asup Islam."
    },
    {
      "sura": 72,
      "verse": 6,
      "index": 909,
      "text": "Aya ti antara jalma-jalma Arab lamun meuntas tempat anu jempling, maranéhna ménta panyalindungan ka jin anu dianggap kawasa di éta tempat."
    },
    {
      "sura": 72,
      "verse": 9,
      "index": 910,
      "text": "Mangsa sanggeusna Nabi Muhammad Saw. diutus jadi rasul."
    },
    {
      "sura": 73,
      "verse": 2,
      "index": 911,
      "text": "Salat peuting téh mimitina mah wajib saacan turun ayat ka-20 dina ieu surah. Sanggeusna turun, hukumna jadi sunnah."
    },
    {
      "sura": 74,
      "verse": 11,
      "index": 912,
      "text": "Ieu ayat jeung sababraha ayat nu saterusna diturunkeun ngeunaan saorang kapir Mekah, pupuhu Qurés nu ngaranna al-Walid bin Mugirah."
    },
    {
      "sura": 74,
      "verse": 28,
      "index": 913,
      "text": "Ano anu dialungkeun ka jero naraka téh disiksana nepi ka binasa tuluy dibalikkeun saperti mimiti pikeun disiksa deui."
    },
    {
      "sura": 74,
      "verse": 32,
      "index": 914,
      "text": "Henteu” nyaéta bantahan pikeun omongan-omongan jalma-jalma musrik anu ngabohongkeun hal-hal nu di luhur."
    },
    {
      "sura": 75,
      "verse": 14,
      "index": 915,
      "text": "Anggahota awak manusa jadi saksi pikeun pagawéan anu geus dilakonan ku maranéhna saperti anu dijelaskeun dina surah al-Nūr/24:24."
    },
    {
      "sura": 75,
      "verse": 29,
      "index": 916,
      "text": "Sabab rongkahna kasangsaraan dina mangsa bakal maot jeung kasieunan bakal ninggalkeun dunya tur nyanghareupan ahérat."
    },
    {
      "sura": 76,
      "verse": 2,
      "index": 917,
      "text": "Pacampur antara binih lalaki jeung awéwé."
    },
    {
      "sura": 76,
      "verse": 5,
      "index": 918,
      "text": "Ngaran hiji cinyusu di sawarga anu caina bodas sarta ambeu jeung rasana énak pisan."
    },
    {
      "sura": 76,
      "verse": 7,
      "index": 919,
      "text": "Nyaéta niat jeung jangji bakal ngalakonan perkara anu dikaitkeun jeung hiji perkara anu dipihareup, samisal lamun cageur tina gering atawa lolos ujian, si jalma bakal puasa tilu poé atawa sidekah."
    },
    {
      "sura": 77,
      "verse": 1,
      "index": 920,
      "text": "Sawaréh ahli tapsir ngartikeun “demi angin anu dikirim”."
    },
    {
      "sura": 77,
      "verse": 2,
      "index": 921,
      "text": "Ngapung pikeun ngalakonan paréntah Allah."
    },
    {
      "sura": 77,
      "verse": 3,
      "index": 922,
      "text": "Dina mangsa malaikat turun pikeun mawa wahyu, sawaréh ahli tapsir ngucap yén anu dimaksud kalayan al-nāsyirāt téh nyaéta angin anu ditiup dibarengan ku hujan."
    },
    {
      "sura": 77,
      "verse": 11,
      "index": 923,
      "text": "Mangsa pikeun ngumpul bareng jeung umat maranéhna séwang-séwang."
    },
    {
      "sura": 77,
      "verse": 26,
      "index": 924,
      "text": "Bumi ngagundukkeun jalma-jalma hirup dina luhureunana jeung jalma-jalma maot di jero beuteungna."
    },
    {
      "sura": 77,
      "verse": 30,
      "index": 925,
      "text": "Nyaéta anu ngabogaan tilu gejolak, nyaéta di katuhu, di kénca, jeung di luhur. Éta siksa ningker jalma-jalma kapir tina sagala juru."
    },
    {
      "sura": 77,
      "verse": 48,
      "index": 926,
      "text": "Sawaréh ahli tapsir ngucap yén anu dimaksud ruku di dieu téh nyaéta tungkul kana paréntah Allah. Sabagian anu lainna ngucap yén anu dimaksud téh nyaéta salat."
    },
    {
      "sura": 78,
      "verse": 4,
      "index": 927,
      "text": "Sanggaha pikeun pamadeugan jalma-jalma kapir Mekah anu ingkar kana poé dihudangkeun tina kubur jeung Poé Kiamat."
    },
    {
      "sura": 78,
      "verse": 10,
      "index": 928,
      "text": "Peuting disebut pikeun “pakéan” sabab nutupan jagat sakumaha pakéan nutupan awak manusa."
    },
    {
      "sura": 78,
      "verse": 38,
      "index": 929,
      "text": "Para ahli tapsir ngabogaan pamadegan anu béda ngeunaan maksud “roh” dina ieu ayat. Aya nu ngucap “Jibril”, aya nu ngucap “wadyabalad Allah”, jeung aya ogé anu ngucap “roh manusa”."
    },
    {
      "sura": 79,
      "verse": 5,
      "index": 930,
      "text": "Dina ayat 1-5 Allah sumpah kalayan malaikat-malaikat nu macem-macem sipatna jeung urusanana, yén manusa bakal dihudangkeun dina Poé Kiamat. Sawaréh ahli tapsir ngucap, yén dina ieu ayat-ayat, kajaba ayat 5, Allah sumpah kalayan béntang-béntang."
    },
    {
      "sura": 79,
      "verse": 10,
      "index": 931,
      "text": "Saeungges ngadéngé ayana poé dihudangkeun saeungges maot, jalma-jalma kapir ngarasa hemeng jeung moyok, sabab nurutkeun kayakinana poé dihudangkeun téh moal kajadian. Nya éta téh anu jadi sabab maranéhna nanya."
    },
    {
      "sura": 80,
      "verse": 19,
      "index": 932,
      "text": "Nangtukeun tahapan-tahapan kajadianana, umurna, rijkina, jeung nasibna."
    },
    {
      "sura": 80,
      "verse": 20,
      "index": 933,
      "text": "Ngagampangkeun lahiranana atawa méré kasadiaan ka manéhna pikeun ngalakonan jalan anu bener atawa jalan nu sasar."
    },
    {
      "sura": 81,
      "verse": 26,
      "index": 934,
      "text": "Sanggeus ditétélakeun yén Al-Qur’an téh bener-bener datang ti Allah jeung di jerona aya atikan tur pituduh nu mimpin manusa kana jalan anu lempeng, mangka ditanyakeun ka jalma-jalma kapir, “Jalan mana anu bakal ditempuh ku maranéh?”"
    },
    {
      "sura": 83,
      "verse": 7,
      "index": 935,
      "text": "Ngaran kitab anu nyatet sagala pagawéan jalma-jalma anu doraka."
    },
    {
      "sura": 83,
      "verse": 15,
      "index": 936,
      "text": "Henteu jiga kitu naon nu ku maranéhna diucapkeun téh, yén maranéhna deukeut di mungguhing Pangéran."
    },
    {
      "sura": 83,
      "verse": 18,
      "index": 937,
      "text": "Ngaran kitab anu nyatet sagala pagawéan jalma-jalma anu ngabakti."
    },
    {
      "sura": 84,
      "verse": 6,
      "index": 938,
      "text": "Manusa di ieu dunya, boh sadar boh teu sadar, aya dina lalampahan ka Pangéranana. Pasti manéhna bakal manggihan Mantenna pikeun narima wawales pagaweénna anu goréng atawa anu hadé."
    },
    {
      "sura": 84,
      "verse": 19,
      "index": 939,
      "text": "Tina sakeclak mani nepi ka dilahirkeunana, terus ngaliwatan mangsa budak, pamuda, jeung nepi ka sawawa. Tina hirup jadi maot, terus dihudangkeun deui."
    },
    {
      "sura": 86,
      "verse": 11,
      "index": 940,
      "text": "Raj’i hartina malik maluter. Hujan diaranan raj’i dina ieu ayat sabab asalna tina saab anu naék ti bumi ka awang-awang, terus turun dui ka bumi, terus balik deui ka luhur, ti luhur turun deui ka bumi, jeung nya kitu saterusna."
    },
    {
      "sura": 89,
      "verse": 2,
      "index": 941,
      "text": "Peuting sapuluh ahir dina Bulan Romadon. Aya ogé nu nyebutkeun sapuluh anu kahiji tina bulan Muharom ka asup poé Asyura. Aya ogé nu nyebutkeun sapuluh peuting kahiji dina bulan Julhijah."
    },
    {
      "sura": 89,
      "verse": 9,
      "index": 942,
      "text": "Ieu léngkob aya di beulah kaler Jajirah Arab antara kota Madinah jeung Syam. Maranéhna motongan batu gunung pikeun ngawangun gedong-gedong tempat cicing maranéhna. Aya ogé anu ngabolongan gunung-gunung pikeun tempat cicing jeung tempat nyalindung maranéhna."
    },
    {
      "sura": 89,
      "verse": 16,
      "index": 943,
      "text": "Allah nyalahkeun ka jalma anu ngucapkeun yén kabeungharan téh mangrupakeun kamulyaan, sedengkeun kamalaratan téh nyaéta perkara hina, saperti anu kasebut dina ayat 15 jeung 16. Tapi sabenerna kabeungharan jeung kamalaratan téh mangrupakeun cocoba Allah pikeun hamba-hamba-Na."
    },
    {
      "sura": 89,
      "verse": 17,
      "index": 944,
      "text": "Henteu méré hak-hak budak yatim jeung henteu migawé kahadéan ka budak yatim."
    },
    {
      "sura": 93,
      "verse": 3,
      "index": 945,
      "text": "Sabot turunna wahyu ka Nabi Muhammad Saw. eureun pikeun samentara waktu, jalma-jalma musrik ngomong, “Pangéranana (Muhammad) geus ninggalkeun jeung ngéwa ka manéhna.” Nya tuluy turun ieu ayat pikeun ngabantah kana éta omongan jalma-jalma musrik."
    },
    {
      "sura": 93,
      "verse": 4,
      "index": 946,
      "text": "Tungtung perjuangan Nabi Muhammad Saw. téh bakal pinanggih jeung kaunggulan-kaunggulan, sedengkeun mimitina mah loba pisan kahéséan-kahéséan. Aya ogé sawaréh ahli tapsir anu ngartikeun āḥirah kalayan “kahirupan ahérat” jeung sagala kasenanganana, ūlā kalayan “kahirupan dunya”."
    },
    {
      "sura": 93,
      "verse": 7,
      "index": 947,
      "text": "Teu aya bebeneran anu bisa dihontal ku akal. Terus Allah nurunkeun wahyu ka Nabi Muhammad Saw."
    },
    {
      "sura": 94,
      "verse": 2,
      "index": 948,
      "text": "Kasusah-kasusah anu dipayunan ku Nabi Muahammad Saw. waktos ngadugikeun risalah."
    },
    {
      "sura": 94,
      "verse": 4,
      "index": 949,
      "text": "Ngaluhurkeun darajat jeung ngilukeun ngaranna babarengan jeung Asma Allah dina kalimat sahadat tur ngajadikeun taat ka Nabi ogé taat ka Allah."
    },
    {
      "sura": 94,
      "verse": 7,
      "index": 950,
      "text": "Sawaréh ahli tapsir napsirkeun lamun anjeun (Muhammad) ges bérés dakwah, nya prak ibadah ka Allah. Lamun seug anjeun geus bérés ngalaksanakeun urusan dunya, nya prak pigawé urusan ahérat. Aya ogé nu napsirkeun, “Lamun seug geus ngadegkeun salat, nya kudu ngadoa.”"
    },
    {
      "sura": 95,
      "verse": 1,
      "index": 951,
      "text": "Anu dimaksud “Tin” téh nyaéta tempat cicing Nabi Nuh a.s., nyaéta Damaskus anu loba tangkal Tin jeung Jaitun”, nyaéta Baétulmaqdis anu loba Jaitun."
    },
    {
      "sura": 95,
      "verse": 2,
      "index": 952,
      "text": "Gunung Sina téh nyaéta tempat Nabi Musa narima wahyu."
    },
    {
      "sura": 96,
      "verse": 10,
      "index": 953,
      "text": "Anu nyegah téh nyaéta Abu Jahal, sedengkeun nu dicegah téh nyaéta Rasulullah. Tapi usahana teu hasil. Saparantos Rasulullah réngsé tina salat, éta béja téh didugikeun ka Rasulullah. Teras anjeunna ngucap, “Lamun Abu Jahal migawé kos kitu deui, tangtu manéhna bakal dibinaskeun ku malaikat.”"
    },
    {
      "sura": 97,
      "verse": 1,
      "index": 954,
      "text": "Peunting Kodar ngabogaan sababaraha harti, nyaéta peuting anu mulya sabab dina éta peutingan Al-Qur’an mimiti diturunkeun ti Lohil Mahpud ka Nabi Muhammad Saw."
    },
    {
      "sura": 98,
      "verse": 3,
      "index": 955,
      "text": "Eusi kitab-kitab anu diturunkeun ka nabi-nabi saperti Torét, Jabur, jeung Injil nu asli."
    },
    {
      "sura": 98,
      "verse": 5,
      "index": 956,
      "text": "Lempeng hartina jauh tina sirik jeung kasasaran."
    },
    {
      "sura": 99,
      "verse": 6,
      "index": 957,
      "text": "Aya nu untung jeung aya nu cilaka."
    },
    {
      "sura": 102,
      "verse": 1,
      "index": 958,
      "text": "Ajréng dina soal loba budak, harta, anu miluan, kamulian, jeung sajabana geus mopohokeun maranéh tina taat ka Allah."
    },
    {
      "sura": 104,
      "verse": 2,
      "index": 959,
      "text": "Ngumpulkeun jeung ngitung-ngitung harta anu nyebabkeun maranéhna jadi pedit jeung embung ngainpakkeun dina jalan Allah."
    },
    {
      "sura": 105,
      "verse": 1,
      "index": 960,
      "text": "Pasukan anu dipimpin ku Abrahah, Gubernur Yaman anu rék ngancurkeun Ka’bah. Saacan asup ka kota Mekah, éta pasukan diserang ku manuk-manuk anu malédogan ku batu-batu leutik nepi ka maranéhna paraéh."
    },
    {
      "sura": 106,
      "verse": 2,
      "index": 961,
      "text": "Urang Qurés biasa ngayakeun nyanyabaan, utamana pikeun dagang ka nagri Syam dina usum halodo jeung ka nagri Yaman dina usum ngijih. Dina éta lalampahan maranéhna meunang jaminan kaamanan ti pupuhu nagari-nagri anu diliwatanana. Ieu téh mangrupakeun hiji ni’mat anu gedé pisan ti Allah ka maranéhna. Ku sabab éta, sawajarna maranéhna ibadah ka Allah anu geus maparin éta ni’mat."
    },
    {
      "sura": 107,
      "verse": 5,
      "index": 962,
      "text": "Jalma-jalma anu teu ngahargaan tur ngaharé-harékeun kana salat jeung waktuna."
    },
    {
      "sura": 107,
      "verse": 6,
      "index": 963,
      "text": "Riya nyaéta milampah kahadéan lain pikeun néangan karidoan Allah, tapi pikeun néangan pangaleman atawa katénaran di masyarakat."
    },
    {
      "sura": 107,
      "verse": 7,
      "index": 964,
      "text": "Sawaréh ahli tapsir ngartikeun “embung mayar jakat”."
    },
    {
      "sura": 111,
      "verse": 1,
      "index": 965,
      "text": "Anu dimaksud “dua leungeun Abu Lahab” téh nyaéta Abu Lahab sorangan."
    }
  ]
}