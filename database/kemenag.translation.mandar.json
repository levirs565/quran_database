{
  "version": "3.0-0",
  "name": "Terjemahan Bahasa Mandar",
  "verse": [
    {
      "sura": 1,
      "verse": 1,
      "text": "Sawa’ sangana Puang Allah Taala, (Puang Iya) Masarro Masayang na Makkesayang."
    },
    {
      "sura": 1,
      "verse": 2,
      "text": "Inggannana pappuyi  appunnanna Puang Allah Taala, Puang  inggannana alang, "
    },
    {
      "sura": 1,
      "verse": 3,
      "text": "(Puang Iya) Masarro Masayang na Makkesayang, "
    },
    {
      "sura": 1,
      "verse": 4,
      "text": "(Puang Iya)  Makkuasai (maappunnai) allo di boe’. "
    },
    {
      "sura": 1,
      "verse": 5,
      "text": "Sangga’ di sese-Mu (Puang) iyami’ massomba, anna sangga’  di sese-Mu (Puang) iyami’ merau tulung."
    },
    {
      "sura": 1,
      "verse": 6,
      "text": "Patiroi iyami’ tangalalang iya maroro, "
    },
    {
      "sura": 1,
      "verse": 7,
      "text": "(iyamo) tangalalangna to Mu-bei  pap­pe­nyamang; tania (tangalalangna) to Mucai’i (Mucalla) anna tania to’o (tangalalangna) to pusa."
    },
    {
      "sura": 2,
      "verse": 1,
      "text": "Alif Lām Mīm."
    },
    {
      "sura": 2,
      "verse": 2,
      "text": "Kitta’ (Koroang) di’e, andiang diang abata-batangan di lalangna, menjari patiroang  lao  di to me’atakwa,"
    },
    {
      "sura": 2,
      "verse": 3,
      "text": "(iyamo) ise’iya to matappa’  lao di anu mallin­rung, anna makke’deang sambayang, anna mappibe­ngan samba­reang pole di dalle’ iya pura (dibengani) ise’iya,"
    },
    {
      "sura": 2,
      "verse": 4,
      "text": "anna ise’iya to matappa’  lao di Kitta’ (Koroang) iya pura di paturungano’o  (Muhammad) anna (kitta’-Kitta’) iya pura di paturung di andiangmupa (diolo’mai), anna ise’iya makany­nyang di diangna (atuoang) dio di ahera’."
    },
    {
      "sura": 2,
      "verse": 5,
      "text": "Ise’iyamo di’o mallolongan patiroang  pole di Puangna, anna ise’iyamo di’o to  maupa’ (sumaro)."
    },
    {
      "sura": 2,
      "verse": 6,
      "text": "Sitongangna to kaper, sittengan bandi ise’iya mupa­ingarang iyade’ andiangi mupaingarang, andiangi ise’iya na matappa’."
    },
    {
      "sura": 2,
      "verse": 7,
      "text": "Puang Allah Taala makkocci atena ise’iya anna pa’irranginna, anna pe’itanna dioppo’i. Anna di sesena ise’iya passessa iya kaiyang."
    },
    {
      "sura": 2,
      "verse": 8,
      "text": "Anna pole di bassa tau diang ma’uang: “iyami’ matappa’ lao di Puang Allah Taala anna allo di boe’”, padahal ise’iya taniai to matappa. "
    },
    {
      "sura": 2,
      "verse": 9,
      "text": "Ise’iya mappiakalli  Puang Allah Taala anna to ma­tappa’, anna andiangi ise’iya mappiakalli selaengna (mappi­akalli) alawe­na, anna andiangi ise’iya nasa’ding."
    },
    {
      "sura": 2,
      "verse": 10,
      "text": "Lalang di atena (ise’iya) diang amongeang, natambai boi Puang amongeangna, na di sesena ise’iya passessa pemonge’ sawa’ diangi ise’iya mallosongan."
    },
    {
      "sura": 2,
      "verse": 11,
      "text": "Anna mua’ dipa’uangngi ise’iya: “Da mie’ pappogau’ adaeang di baona lino\", ise’iya ma’uang: \"Sitongangna  iyami’ mappapiai\"."
    },
    {
      "sura": 2,
      "verse": 12,
      "text": "Ingarangi! Sitongangna ise’iyamo di’o to mappogau’ adaeang, anna iya tia andiangi ise’iya nasa’ding."
    },
    {
      "sura": 2,
      "verse": 13,
      "text": "Anna mua’ dipa’uangngi ise’iya: “Patappa’o mie’ me’apa tau laeng matappa’”, ise’iya ma’uang : “Na matappa’di iyami’ me’apai to kurang akkalang matappa’?” Issangi sitongangna ise’iya to kurang akkalang, anna iya tia andiangi ise’iya naissang."
    },
    {
      "sura": 2,
      "verse": 14,
      "text": "Anna mua’ sitai ise’iya to matappa’, ise’iya ma’uang: “Iyami’ matappa’”, anna mua’ ise’iya membali’ bomi lao di seta-setangna (solana), ise’iya ma’uang: “Sitongangna iyami’ siola bandi tu’u tau, sitongangna paelledi iyami’.”"
    },
    {
      "sura": 2,
      "verse": 15,
      "text": "Puang Allah Taala  na mambalas paelle-ellena ise’iya anna mappaloloangi ise’iya masussa (tibua-buang) lalang di apusang."
    },
    {
      "sura": 2,
      "verse": 16,
      "text": "Ise’iyamo di’o to  maalli apusang na sawa’ patiroang, jari andiangi ise’iya sumaro di pa’danggangan­na anna diang toi ise’iya  andiang  mallolongan patiroang."
    },
    {
      "sura": 2,
      "verse": 17,
      "text": "Akkalarapanganna ise’iya rapangi to mappatue api, di wattu paindona api lao di alleroangna, Puang Allah Taala maalai  tayang (iya ma’indoi) ise’iya anna mappaso’nai ise’iya lalang di apattangan, andiang mala paita."
    },
    {
      "sura": 2,
      "verse": 18,
      "text": "(ise’iya) binga, pepe, na buta toi, jari ise’iya andiangi mala na membali’  (lao di atongangan)."
    },
    {
      "sura": 2,
      "verse": 19,
      "text": "Iyade’ sittengan to narua  uai matamba’ (urang) pole di langi’ siola  mapattang kapa’, anna guttur, anna dala’, garimi liman­na ise’iya ma’oppo’i  talinganna, (mokai ma’irrangngi) guttur nasawa’ marakke’i amateang. Puang Allah Taala mallewungan  to kaper."
    },
    {
      "sura": 2,
      "verse": 20,
      "text": "Saicco’ le’ba’ pai iya di’o dala’o mattora’ pe’itanna ise’iya. Tuttu’ naindoi killa’, ise’iya mellamba di paindona dala’, anna mua’ napolei ise’iya apattangan, me’osai. Tena’ napoelo’i Puang Allah Taala, mennassa Iya (Puang) napa’dai pe’irranginna anna pe’itanna ise’iya. Sitongangna Puang Allah Taala Masarro Kuasa   di inggannana seu-seuwa."
    },
    {
      "sura": 2,
      "verse": 21,
      "text": "E inggannana  rupa  tau, sombai mie’ Puangmu iya pura mappadiango’o anna to diolo’mu (di andiangmupa diang), mamoare’o mie’ me’atakwa."
    },
    {
      "sura": 2,
      "verse": 22,
      "text": "Iyamo (Puang) mappajari lita’ menjari lappar anna langi’ ke’deang (ate’na), anna Iya to’o mappaturung  uai (urang) pole di langi’, mane mappasungi (sawa’ uai di’o) buana tuda-tuda’, (menjari) dalle’mu mie’, jari da mupajari appunnanna Puang Allah Taala menjari bali padahal i’o mie’ ma’issang."
    },
    {
      "sura": 2,
      "verse": 23,
      "text": "Anna mua’ (tatta’o) mie’ di lalangna abata-batangan lao di  Koroang iya pura U-wahyukang lao di batua’-I (Muhammad), pappapiamo’o mesa tappa’mo sura’ iya sittenganna (Koroang) anna peroa toi sola-solamu iya na mattulungo’o mie’ di saliwangna Puang  Allah Taala, mua’ diango’o mie’ tongang (parua)."
    },
    {
      "sura": 2,
      "verse": 24,
      "text": "Jari mua’ andiango’o mie’ mala mappapia (Koroang), anna andiang sinalao mie’ na mala mappapia, jari piarami alawemu pole di api naraka, iya pappatue (uttun)na tau anna batu. Iya napatayang  di sesena to kaper."
    },
    {
      "sura": 2,
      "verse": 25,
      "text": "Anna palambiangi karewa mapperio-rio lao di to matappa’ anna mappogau’ apiangan, sitongangna di sesena ise’iya dipatayangi suruga iya lolong binanga-binanga di lalangna. Tungga-tungga ise’iya di bengani dalle’ bua-bua  lalang di suruga, na ma’uang: “Iyamo tu’u  di’e bassa pura na bei iyami diolo’. Di bengani lao ise’iya bua-bua sirrapangna, anna (dipatayang toi)  pa’baliang iya mapaccing anna ise’iya mannannungan di lalangna."
    },
    {
      "sura": 2,
      "verse": 26,
      "text": "Sitongangna Puang  Allah Taala  andiangi masiri’ mappapia akkalarapangan, rapang  namo’ iyade’ matunapai tia (anna namo’). To matappa’ napokanynyangi mua’ akkalarapangan di’o polei di Puangna ise’iya. Anna iya tia to kaper ma’uang: “Apa akkattana Puang mappapia akkalarapangan bassa di’o.” Di akkalarapangan bassa di’o mai’di napapusa Puang Allah Taala, anna sawa’ di akkalarapangan bassa to’o di’o mai’di na bei  patiroang. Anna andiang-diang napapusa Puang salaengna to pase’,"
    },
    {
      "sura": 2,
      "verse": 27,
      "text": "iyamo to andiang tunru’  lao di assitalliangna Puang dipura masse’namo assital­liang. Anna napolong (nasakka’) toi anu iya napa­rentang na dipasisambung anna ise’iya mappogau’ toi adaeang di baona lino. Ise’iyamo di’o to rugi."
    },
    {
      "sura": 2,
      "verse": 28,
      "text": "Anna Iyami’ ma’uang: ”E Adam! Pe’asannangmo’o mottong  siola bainemu lalang di suruga, pa’andemo’o (da’dua siola) ande-ande iya mai’di na macoa topa anna muelo’i anna iya tia da le’bao (da’dua siola)  peakadeppu’ lao di ponna ayu iya di’e, iya na massawa’io (da’dua siola) na mettama  di  to pagau’ bawang!”"
    },
    {
      "sura": 2,
      "verse": 29,
      "text": "Iyamo (Puang Allah Taala), iya mappadiang di sesemu mie’  inggannana anu diang di lino, mene Iya (Puang) istawa’ di langi’, jari Iya (Puang) mappakalepui pitu langi’, anna Iya (Puang) Masarro Paissang  di inggan­nana seu-seuwa."
    },
    {
      "sura": 2,
      "verse": 30,
      "text": "Ingarangi di wattu Puangmu ma’uang  lao di para malaika’: “Sitongangna Iyau meloa’ mappapia halifah di baona lino,” (Malaika’) ma’uang: “Mangapa na mappapia Tau (Puang) khalifah di baona  lino, to iya na mappapole adaeang na mattolloang cera’, anna  iyami’ tulu mattasa’be mappuyi  anna mappamapaccing Mating (Puang)?” (Puang) ma’uang: “Sitongangna U-issangi tu’u di anu iya andiang mie’ muissang.”"
    },
    {
      "sura": 2,
      "verse": 31,
      "text": "Anna Iya (Puang) mappa’gurui Adam sanga-sanga (seu-seuwa) iyanasangna, mane napepessangan lao di  para Malaika’, mane Puang ma’uang: “Pauanga’ Mai sangana (seu-seuwa di’o)  mua’ diango’o mie’ to tongang (parua)!”"
    },
    {
      "sura": 2,
      "verse": 32,
      "text": "(malaika’) ma’uang: “tongang  Mapaccingo’o (Puang) andiang-diang pa’issanga’i selaengna iya pura Mupissangngi mai di iyami’. Sitongangna I’omo (Puang) Masarro  Paissang na Adil.”"
    },
    {
      "sura": 2,
      "verse": 33,
      "text": "Puang Allah Taala Ma’uang: “E Adam! Pisangni ise’iya iya di’o sanga-sanganao”. Tappana pura napepessangan lao ise’iya iya di’o sanga-sanganao, (Puang) ma’uang: “Andiangdi pura U-pau mie’ mating ma’uang sitongangna  U-issangi rahasiana langi’ anna lino, anna U-issang toi mie’ anu mupallaherang anna anu mubuniang?”"
    },
    {
      "sura": 2,
      "verse": 34,
      "text": "Anna (ingarang) toi di wattu  iyami’ ma’uang lao di para malaika’: “Jari suyu’o mie’ lao di Adam!”, jari suyu’ nasangmi selaengna Iblis, andiangi melo’ (suyu’) anna taka’bor, anna  diangi mettama di golongan iya kaper."
    },
    {
      "sura": 2,
      "verse": 35,
      "text": "Anna Iyami’ ma’uang: ”E Adam! Pe’asannangmo’o mottong  siola bainemu lalang di suruga, pa’andemo’o (da’dua siola) ande-ande iya mai’di na macoa topa anna muelo’i anna iya tia da le’bao (da’dua siola)  peakadeppu’ lao di ponna ayu iya di’e, iya na massawa’io (da’dua siola) na mettama  di  to pagau’ bawang!”"
    },
    {
      "sura": 2,
      "verse": 36,
      "text": "Mane diangi da’dua siola  (Adam anna Hawa) nalosso­rangi setang (pole di suruga), anna di pasung toi pole di inggannana anyamangan. Anna Iyami’ Ma’uang: “Perrawungmo’o mie’! sambareango’o mie’ menjari bali lao di laengna, anna  di sesemu mie’ diang engeang amottongang di lino, anna anyamangan tuo lambi’ wattu  iya dipattattu (dipato’).”"
    },
    {
      "sura": 2,
      "verse": 37,
      "text": "Mane Adam mattarima sisaapa pau-pau pole di Puangna, mane Puang Allah Taala na mattarima towa’na, Sitongangna Iya (Puang  Allah Taala) Masarro Pattarima towa’ na Makkesayang."
    },
    {
      "sura": 2,
      "verse": 38,
      "text": "Iyami’ ma’uang: “Perrawungmo’o mie’ iya nasangna pole di (Suruga), anna mua’ na poleio mie’ pepatiroa’-U, jari inai mappeccoe’i pepatiroa’-U, tongang andiangi ise’iya dipaarakkeang anna andiang toi ise’iya masara nyawa.”"
    },
    {
      "sura": 2,
      "verse": 39,
      "text": "Anna iya to kaper anna malloso-losongan aya’-aya’-I ise’iyamo di’o  pa'engei naraka, ise’iya mannan­nungan di lalangna."
    },
    {
      "sura": 2,
      "verse": 40,
      "text": "E Bani Israil! Ingarangi peppenyamangng-U iya pura      U-bengano’o mie’, anna pasilennarang toi talli’mu Mai, tongang U-pasilennarangi talli’-U mating, Anna sangga’ di sese-U sitinayannao mie’ marakke’ (tunru’)."
    },
    {
      "sura": 2,
      "verse": 41,
      "text": "Anna patappa’o mie’ lao di anu iya pura U-paturung  (Koroang) iya mappattongang anu iya diting (Taurat), anna da mie’ menjari to  mendiolo makkaperri-i, anna da to’o mie’ pa’balu’ aya’-aya’-U, angga’ iya maseppo, anna sangga’ di sese-U sitinayannao mie’ me’atakwa."
    },
    {
      "sura": 2,
      "verse": 42,
      "text": "Anna da to’o mie’ mupasigarui anu iya tongang anna anu iya batil (salah), anna da to’o mie’ mubuniangi anu parua, padahal  i’o mie’ ma’issang ."
    },
    {
      "sura": 2,
      "verse": 43,
      "text": "Anna ke’deangi mie’ sambayang, anna pasilennarang toi mie’ sakka’ anna ruku’o mie’ siola to ruku’."
    },
    {
      "sura": 2,
      "verse": 44,
      "text": "Mangapao mie’ anna massio’o tau laeng (mappogau’) apiangan, anna  mualuppei mie’ alawemu, padahal mambacao  mie’ Kitta’ (Taurat), apa’ andiangdi mie’ (mupa’guna) akkalangmu?"
    },
    {
      "sura": 2,
      "verse": 45,
      "text": "Anna perau tulungo’o mie’ (lao di Puang) siola sa’bar anna massambayang. Sitongangna iya  tipatengan di’o mabe’i sanna’i, selaengna to husu’,"
    },
    {
      "sura": 2,
      "verse": 46,
      "text": "(Iyamo) to mappokanynyang  mua’ na sitai Puangna, anna sitongangna (ise’iya)  na membali’i Lao (di Puang)."
    },
    {
      "sura": 2,
      "verse": 47,
      "text": "E Bani Israil, Ingarangi me’apa pappenyamangng-U iya pura U-bengano’o mie’ anna (ingarang) toi sitongangna U-beio mie’ palla’birang  mappitondodai’i inggannana umma’."
    },
    {
      "sura": 2,
      "verse": 48,
      "text": "Anna jagai mie’ alawemu pole di (passessa) allo (kiama’), di allo di’o mesa tau andiang mala mattunduang tau laeng mau nasaicco’na, anna (tipatengan toi) andiangi di tarima panganroang anna passokongna pole iya, anna  andiang toi ise’iya na ditulung."
    },
    {
      "sura": 2,
      "verse": 49,
      "text": "Anna (ingarangi) wattu’-I mappasalama’o mie’ pole di (Fir’aun) anna sola-solana, iya mapparuaio mie’ passessa kaiyang iya kaminang mabe’i, (ise’iya) manggere’ nanaeke ana’ tommuanemu mie’, na ma’elorang tuo nanaeke ana’ to bainemu mie’. Anna iya bassa di’o paccowa kaiyang pole di Puangmu mie’."
    },
    {
      "sura": 2,
      "verse": 50,
      "text": "Anna (ingarangi)  di wattu’-I  mappasilallangano’o  mie’ sasi’, jari Iyami’ mappasalama’o mie’ na Iyami’ mattallangan (Fir’aun anna) sola-solana Fira’un, anna i’o mie’ ma’itai (mappennassai)."
    },
    {
      "sura": 2,
      "verse": 51,
      "text": "Anna (ingarang toi) di wattu'-I ma’janji lao di Musa patappulo bonginna, mane diango’o (Bani Israil) mappaia (patung) ana’ saping (musomba) di wattu lam­bana (Musa) anna i’o mie’ (menjari) to pagau’bawang."
    },
    {
      "sura": 2,
      "verse": 52,
      "text": "Mane Iyami’ maa’dappangan (asalangmu) mie’ dipuranamo di’o,  mamoare’o mie’ me’asukkur."
    },
    {
      "sura": 2,
      "verse": 53,
      "text": "Anna (ingarang toi), di wattu Iyami’ mambei (Musa) kitta’ Taurat (na mappannassa iya mappasillaengan anu parua anna anu salah), mamoare’o mie’ mallolongan patiroang."
    },
    {
      "sura": 2,
      "verse": 54,
      "text": "Anna (ingarang toi) di wattunna Musa mappau lao  di umma’na: “E, umma’u, sitongangna i'o mie’ manggau’ bawango’o alawemu sawa’ mappapiao ana’ saping (mane musomba), jari pe’atowa’o mie’ lao di Puang Iya mappajario anna patei mie’ alawemu. Iya bassa di’o la’bi macoai di sesemu mie’, di sesena Puang iya mappajario mie’.” Jari Puang Allah Taala na natarimai towa’mu. Sitongangna Iya (Puang) Masarro Pattarima towa’ na Makkesayang."
    },
    {
      "sura": 2,
      "verse": 55,
      "text": "Anna (ingarang toi), di wattu ma’uangmu mie’: “E Musa, iyami’ andiang na matappa’ mating mua’ i’dapai iyami’ ma’ita mannassa Puang,” jari iyamo tu’u na natora’mo’o  mie’ guttur, anna i’o mie’ ma’ita (mappennassai)."
    },
    {
      "sura": 2,
      "verse": 56,
      "text": "Mane Iyami’ mappatiwa’aso’o mie’ dipuramu mie’ mate, mamoare’o mie’  me’sukkur."
    },
    {
      "sura": 2,
      "verse": 57,
      "text": "Anna Iyami’ mappaullungnio mie’ tai iri’, anna dipa­turungano’o  mie’ mating “manna” anna “salwa”. Andemo’o mie’ pole di ande macoa iya pura U-beio. Anna andiangi  ise’iya manggau’ bawang Iyami’, anna iya tia diangi ise’iya  manggau’ bawang alawena toi tia."
    },
    {
      "sura": 2,
      "verse": 58,
      "text": "Anna (ingarang toi), di wattu Iyami’ ma’uang: “Pettamamo’o mie’ di banua di’e (Baitul Makdis), anna andei  mie’ assel pole di lita’na, iya mai’di anna mapia topa iya inna-inna muelo’i, anna pettamamo’o mie’ di ba’ba pettamang, na suyu’.” Anna pa’uango’o mie’: “Lappasangmi iyami (pole di dosa-dosai”. Iyami’ tongang na maa’dappangan asalangmu mie’. Anna na ditambai toi manini (pappebengan) lao di to mappogau’ apiangan.”"
    },
    {
      "sura": 2,
      "verse": 59,
      "text": "Anna to pagau’bawang massallei parenta (pesioang) na (mappogau’) anu iya  andiang diparentaiangi lao ise’iya. Jari Iyami’ mappaturungani lao di to pagau’­bawang di’o passessa pole di langi’, sawa’ diangi ise’iya mappogau’i apaseang."
    },
    {
      "sura": 2,
      "verse": 60,
      "text": "Anna (ingarang toi) di wattunna Musa mapperauang kaumna uai, mane Iyami’ ma’uang: “Pettuttuangi te’engmu lao di batu ”. Jari tappa tumburmi sappulo da’dua mata uai. Sitongangna mesa-mesa suku naissang tomi tia engeangna mandundu. Andeo mie’ anna dundu tomi pappidalle’na iya na bengano’o mie’ Puang Allah Taala, anna da mie’ mellamba di baona lino na mappogau’ adaeang."
    },
    {
      "sura": 2,
      "verse": 61,
      "text": "Anna (ingarangi) di wattummu mie’ ma’uang: “E Musa, andiangi iyami’ mala sa’bar (tahang)  mua’ sanrupa tappa’i ande. Jari perauangi iyami’ lao di Puangmu, malaai (Puang) mibei anu iya tuo di baona lita’, iyamo: podoayuang, anna timun, anna lasuna pute, anna canggoreng, anna lasuna mameana.” (Musa) ma’uang: “Melo’do’o mie’ maala anu matuna  passalle di anu iya la’bi macoa? Lamba­mo’o lao di mesa kota, tongang na mulolongani anu iya muperau mie’,” mane ise’iya diparuai amatunang anna akasi-asiang, na narua tomi ise’iya paccalla pole di Puang Allah Taala. Iya bassa di’o sawa’ diangi ise’iya samata makkaperri aya’-aya’-Na Puang Allah Taala anna mappatei para nabi iya andiang dipattongang.  Bassami di’o sawa’ ise’iya samata mappogau’ a’dorakang anna diangi ise’iya ta’lalo mambulallo atorang."
    },
    {
      "sura": 2,
      "verse": 62,
      "text": "Sitongangna to matappa’, anna to Yahudi, anna to Nasrani, anna to Shabiin, inai-inai di sesena (ise’iya)  iya tongat-tongang matappa’ lao di Puang Allah Taala anna allo di boe’, anna mappogau’ apiangan,  jari mallo­longani ise’iya appalang pole  di Puangna, anna andiangi  ise’iya dipaarakkeang anna andiang toi ise’iya masara nyawa."
    },
    {
      "sura": 2,
      "verse": 63,
      "text": "Anna (ingarang toi), di wattu Iyami’ maala janjimmu mie’ anna Iyami’ maakke’ buttu (Thursina) di baomu mie’, (mane ma’uangma’): “Pettu’galang masse’o lao di anu iya pura di bengano’o mie’ anna ingarang tarrusi mie’ anu iya di lalangna, mamoare’o mie’ me’atakwa."
    },
    {
      "sura": 2,
      "verse": 64,
      "text": "Mane dipuranamo di’o meppondo’o mie’ (pole di assitalliang). Jari tenna’ tania  sawa’ palla’birangna Puang Allah Taala  anna pakkesayang-Na di sesemu mie’, tongang diango’o mie’ mettama di to rugi."
    },
    {
      "sura": 2,
      "verse": 65,
      "text": "Anna sitongangna muissangi mie’ to  pabali-bali di sesemu mie di Allo Sattu, mane Iyami’ Ma’uang  lao: “Penjarimo’o mie’ lesang iya matuna!”"
    },
    {
      "sura": 2,
      "verse": 66,
      "text": "Iyami’ mappajari (iya bassa)  di’o pappaingarang lao di  tau di wattu di’o, anna lao ise’iya iya pole di boe’na, siola menjari  pe’guruang lao  di to me’atakwa."
    },
    {
      "sura": 2,
      "verse": 67,
      "text": "Anna (ingarangi), di wattunna Musa ma’uang lao di kaumna: “Sitongangna Puang Allah Taala massio’o mie’ manggere’ mesa saping.” Ise’iya mettule’: “Apa’ na mepajarido’o mie’ to dielle-elle?” (Musa) ma’uang: “Metturundunga’ di Puang Allah Taala mala-a’ andiang mettama di lalangna to bilo”."
    },
    {
      "sura": 2,
      "verse": 68,
      "text": "Ise’iya ma’uang: “Perauangi iyami’  lao di Puangmu, malaai mupannassa mai di iyami’ iya di’o (saping-o),” (Musa) mambali: “Sitongangna Iya (Puang) ma’uang iya di’o saping-o, saping iya andiang mawuweng sanna' anna andiang toi mane tuo, tangnga-tangngana, jari pogau’mi mie’, anu iya disioango’o mie’.”"
    },
    {
      "sura": 2,
      "verse": 69,
      "text": "Ise’iya ma’uang: “Peraungi iyami’  lao di  Puangmu malaai napannassa mai di iyami’ membulu apai.” (Musa) ma’uang: “Sitongangna Iya (Puang) ma’uang  iya di’o saping-o (membulu) mariri, matoa maririnna, mappa­san­nang  to ma’itai.”"
    },
    {
      "sura": 2,
      "verse": 70,
      "text": "Ise’iya ma’uang: “Perauangi iyami’ lao di Puangmu malaai napannassa mai di iyami’ iya di’o saping-o,  sitongangna iya di’o saping-o andiang pai mannassa bega di iyami’, anna sitongangna iyami’ insya Allah na mallolongan patiroang.”"
    },
    {
      "sura": 2,
      "verse": 71,
      "text": "(Musa) ma’uang: “Sitongangna Puang Allah Taala ma’uang iya di’o saping-o, iyamo saping iya andiangpa rua dipake mandaala lita', anna andiang toi rua (dipake) mappalolongngi uai tana’-tanang, tepui anna andiang toi ballang.” Ise’iya ma’uang: “Dite’e dami mupannassa tongang (hakikinna).” Mane ise’iya manggere’i,  anna saicco’ le’ba’pai ise’iya na andiang napogau’ di’o (pesioango)."
    },
    {
      "sura": 2,
      "verse": 72,
      "text": "Anna (ingarang  toi) di wattu mappateimmu mie’ mesa tau mane sipata-patannai-o. Anna Puang Allah Taala melo’ mambuai (mappepessangan) anu iya samata mubuniang mie’."
    },
    {
      "sura": 2,
      "verse": 73,
      "text": "Mane Iyami’ ma’uang: “Tuttu’i (diting to mateo) pole di bareang (saping), bassami di’o Puang mappatuo membali’ to pura mate, anna napepetiroangi mating alama’ (tanda-tanda) akkuasang-Na mamoare’o mie’ keakkalang."
    },
    {
      "sura": 2,
      "verse": 74,
      "text": "Mane di purana di’o, atemu mie’ makarras sittengan batu, mala makarras pai tia. Padahal sitongangna pole di batu di’o tongang diang lolong binanga- binanga pole di iya, anna sitongangna diang to’o tibisa’ tappa messung  mata uai pole di batu, anna sitongangna diang to’o bemme’ (tiburondong) sawa’ rakke’na lao di Puang Allah Taala. Anna sitongangna Puang Allah Taala andiangi  takkalupa pole di anu mupogau’ mie’."
    },
    {
      "sura": 2,
      "verse": 75,
      "text": "Apa’ muhara’ duadi ise’iya mua’  na napokanynyango’-o mie’, anna sambareangi ise’iya  ma’irrangngi paun-Na Puang Allah Taala, mane napinra laengi dipurana mappahangi, anna ise’iya ma’issangi?"
    },
    {
      "sura": 2,
      "verse": 76,
      "text": "Anna mua’ sitai ise’iya to matappa’, ise’iya ma’uang: “iyami’ matappa’,” anna mua’ siola bomi solana, tappa ma’uangmi: “apa’ mucuritandi lao ise’iya anu iya pura napannassaiango’o mie’ Puang, lambi’i ise’iya mala massakka’o mie’ di olona Puangmu, apa’ andiang do’o mie’ keakkalang?”"
    },
    {
      "sura": 2,
      "verse": 77,
      "text": "Anna andiangdi ise’iya naissang mua’ Puang Allah Taala naissangi inggannana anu iya nabuniang anna anu  iya napallaherang ise’iya?"
    },
    {
      "sura": 2,
      "verse": 78,
      "text": "Anna ise’iya diang to buta hurup, andiangi ise’iya ma’issang Kitta’ (Taurat) selaengna curita losong tappa’ anna sangga’ makkapa-kapang (maaga-aga’)."
    },
    {
      "sura": 2,
      "verse": 79,
      "text": "Jari acilakang kaiyang  di sesena to  mattulis Kitta’ sawa’ lima alawena (toi tia), mane ma’uang: “Iya di’e polei di Puang”. (naiya akkattana) malaai na baluang maseppo. Jari acilakang  kaiyang di sesena ise’iya, a’dupangna anu natulis limanna ise’iya, anna acilakang kaiyang di sesena ise’iya, nasawa’ panggauangna."
    },
    {
      "sura": 2,
      "verse": 80,
      "text": "Anna ise’iya ma’uang: “Andiang le’ba’i tu’u iyami’ na nadu’du’ api naraka, selaengna saapa adi allona.” Pa’uango’o: “Purado’o  mie’ mattarima talli’ di Puang Allah Taala  anna Puang Allah Taala andiangi na mappep­pondo’i talli’-Na iyade’ diango’o mie’ sangga’ ma’uang lao di Puang, anu iya mie’ andiang muissang?"
    },
    {
      "sura": 2,
      "verse": 81,
      "text": "Andiangi bassa, inai-inai tau mappogau’   adaeang, anna nalewungan dosana, jari ise’iyamo  tu’u di’o pa’engei api naraka, ise’iya mannannungan di lalangna."
    },
    {
      "sura": 2,
      "verse": 82,
      "text": "Anna to  matappa’ anna mappogau’ apiangan, ise’yamo tu’u di’o pa’engei suruga, ise’iya mannannungan di lalangna."
    },
    {
      "sura": 2,
      "verse": 83,
      "text": "Anna (ingarangi), di wattu Iyami’ maala assitalliang   pole di Bani Israil (iyamo): “Da mie’ passomba sangadinna Puang Allah Taala, anna penggau’ mapiao lao di indo ama, anna to di alawe (pallulluareang), anna nanaeke beong, anna to kasi-asi, anna pappauo mie’ pau mapia lao di rupa tau, anna ke’deangi mie’ sambayang, anna pasilennarangi mie’ sakka’.” Mane meppondo’o mie’ saelaenna sambareang saicco’ pole di sesemu mie’”. Anna i’o mie’ to meppondo’ (pabali-bali)."
    },
    {
      "sura": 2,
      "verse": 84,
      "text": "Anna (ingarangi), di wattu Iyami’ pura maala assitalliang pole di sesemu mie’ (iyamo): “Da mie’ pattolloang cera’mu (mappatei tau), anna andiang to’o mie’  na marrimba alawemu (luluare’ sikkappungmu) pole di kappungmu mie’,” mane muattekangi mie’ (mupogau’) anna i’o mie’ musa’bi."
    },
    {
      "sura": 2,
      "verse": 85,
      "text": "Mane i’o mie’ (bani Israil) mupatei alewemu (lulluare’  simbanuangmu) anna murimba sanggolongan simbassamu pole di kappungna. Situlu-tulungo’o mie’ lao mappapia dosa  anna assimusuang, anna mua’  na poleio me’apai to disaka, mupapolei ise’iya, anna marrimbai ise’iya dipusara toi di sesemu mie’. Apa’ makanynyang  bando’o  lao di sambareang Kitta’ Taurat anna mukaperri sambareangna? Jari andiang-diang balasanna  (iya sitinaya) di sesena to mappogau’ bassa di’o di antaramu mie selaengna dosa lalang di atuoang  lino, anna dio di allo kiama’, na di pepembali’i ise’iya lao di passessa  iya masanna’, Puang Allah Taala  andiangi rua takkalupa pole di anu iya mupogau’."
    },
    {
      "sura": 2,
      "verse": 86,
      "text": "Iyamo di’o to maalli atuoang lino di  (atuoang) ahera’. Jari andiangi ise’iya na dipamaringngang pole di passessana anna andiang toi  ise’iya na ditulung."
    },
    {
      "sura": 2,
      "verse": 87,
      "text": "Anna sitongangna Iyami’ pura mambei Kitta’ (Taurat) lao di Musa,  anna pura tomi iyami’ ma’ule’i (siruttu-ruttung) lao di para suro,  anna Iyami mambei butti atongangan (Mu’jizat) lao di Isa ana’  tommuanena Maryam anna Iyami’ maasse’i sawa’ Ruhul   Qudus. Mangana na mua’ diang pole di sesemu mesa suro mambawa mesa (pe’guruang) iya andiang siundurang anu mupomelo’ tappa taka’boro’o mie’, jari sambareangi  mie’ ise’iya muloso-losongan anna sambareang toi ise’iya mupatei."
    },
    {
      "sura": 2,
      "verse": 88,
      "text": "Anna ise’iya ma’uang: \"Tioppo’i atei\",  andiangi! sitongangna Puang Allah Taala maccallai ise’iya  sawa’ akaparengna, jari saicco’ sanna’i ise’iya  matappa’."
    },
    {
      "sura": 2,
      "verse": 89,
      "text": "Anna di wattunna ise’iya dipapoleangan Kitta’ (Koroang) pole di Puang Allah Taala iya mappattongang iya  anu diang di sesena ise’iya, anna diangi ise’iya di olona di’o merau (apoleanganna Nabi) malaai mallolongan apakalang  pole di to Kaper, jari  wattu polenamo (Nabi) di sesena anu  iya pura naissang, ise’iya makkaperri. Jari paccallana Puang Allah Taala lao di to kaper."
    },
    {
      "sura": 2,
      "verse": 90,
      "text": "Tongang adae’i (panggauang) na ise’iya iya ma’balu’ alawena, na makkaperri iya anu pura napaturung Puang Allah Taala, sawa’ siri atena mua’ Puang mappaturung palla’birang-Na lao di to napoelo’ pole di mai’di batuan-Na. Jari ise’iya mallolongan cai’ dipurana (mallolongan) cai’. Anna di sesena to kaper passessa iya mappamatuna."
    },
    {
      "sura": 2,
      "verse": 91,
      "text": "Anna mua’ dipa’uangngi lao ise’iya: “Patappa’o mie’ lao di anu iya napaturung Puang Allah Taala (Koroang),” ise’iya ma’uang: “Iyami’ sangga’ matappa’ lao di anu iya pura napaturung di iyami’.” Anna ise’iya makkaperri iya anu (dipaturung) di boe’na, anna iya (Koroang) iyamo Kitta’ tongang na mappattongang  anu diang di sesena ise’iya.” Pa’uango’o (Muhammad): “Mangapao mie’ diolo’ mai na mappateio para nabin-Na (Puang Allah Taala) mua’ diango’o mie’ to matappa’?”"
    },
    {
      "sura": 2,
      "verse": 92,
      "text": "Anna sitongangna Musa polemi  mating mambawa mai’di butti atongangan (mu’jizat), mane mupajari ana’ saping (musomba) di wattu lambana, sitongangna i’o mie’ to pagau’bawang."
    },
    {
      "sura": 2,
      "verse": 93,
      "text": "Anna (ingarangi), di wattunna iyami’ maala assitalliang  pole di sesemu anna  Iyami’ maakke’ buttu (Tursina) di baomu mie’ mane Iyami’ ma’uang : “Tu’galang masse’i anu iya pura di bengano’o mating anna pe’irrangngi,” ise’iya ma’uang: “Iyami’ ma’irrangngi anna iyami’ madoraka.” Anna diannami tama di atena ise’iya ameloang (massomba) ana’ saping sawa’ akaperangna. Pa’uango’o: \"Mannassa adae’i panggauang iya napesioang di amatappanganmu mie’, mua’ diango’o mie’ matappa’ (lao di Kitta’ Taurat)!\""
    },
    {
      "sura": 2,
      "verse": 94,
      "text": "Pa’uango’o (Muhammad): “mua’ (musangai ma’uang) kappung ahera’ (suruga) di’o khususi di alawemu mie’ di sesena Puang Allah Taala, tania di tau laeng, jari peraui mie’ amateang, mua’ diango’o mie’ to tongang (parua).”"
    },
    {
      "sura": 2,
      "verse": 95,
      "text": "Anna andiang sinalai tu’u ise’iya mappoelo’ amateang, sawa’ asalang iya pura napogau’ limanna (ise’iya). Anna Puang Allah Taala naissang sanna’i  inai to pagau’bawang."
    },
    {
      "sura": 2,
      "verse": 96,
      "text": "Anna sitongangna na muitai (Muhammad) ise’iya (Yahudi) to kaminang mangoa lao di atuoang (lino), mala (la’bi) mangoa duapai tia  pole di to mappa’dua. Tungga-tungga’i ise’iya mappoelo’ nasangi di bei ummur sallessorang taung, anna ummur malakka  andiang le’ba’i tu’u na mappakaramboi pole di passessa. Anna Puang Allah Taala Masarro Paita di anu napogau’ ise’iya."
    },
    {
      "sura": 2,
      "verse": 97,
      "text": "Pa’uango’o (Muhammad): “Inai menjari bali (musu’na) Jibril, jari sitongangna Jibril purai mappaturung (Koroang) tama di atemu nasawa’ elo’na Puang Allah Taala, mappattongang mai’di kitta’ diolo’ mai, anna menjari patiroang siola  karewa mapperio-rio di sesena to matappa’."
    },
    {
      "sura": 2,
      "verse": 98,
      "text": "Inai-inai menjari musu’ (bali) di Puang Allah Taala, anna para malaika’-Na, anna para suro-Na, anna Jibril, anna Mikail, jari sitongangna Puang Allah Taala bali (musu’) di sesena to kaper."
    },
    {
      "sura": 2,
      "verse": 99,
      "text": "Anna sitongangna Iyami’ pura mappaturungano’o (Muhammad) aya’-aya’ iya mannassa, andiang diang makkaperri-i selaengna to pase’."
    },
    {
      "sura": 2,
      "verse": 100,
      "text": "Mangapai ise’iya tungga-tungga’i mappapia assital­liang, samba­reangi ise’iya napillaccarang (andiang ma’olai). Mala sambareang mae’di ise’iya andiang matappa’."
    },
    {
      "sura": 2,
      "verse": 101,
      "text": "Anna di wattu polena lao ise’iya mesa suro (Muhammad), pole di Puang Allah Taala iya mappattongang (kitta’) iya diang di sesena, sambareangi to di bei kitta’ (Taurat), napillaccarangi kitta’ (Taurat) lao di peppondoangna, ingga’na le’ba’ ise’iya andiang ma’issang "
    },
    {
      "sura": 2,
      "verse": 102,
      "text": "Anna ise’iya mappeccoe’i anu  iya na baca setang di wattu arayang Sulaiman. Anna Sulaiman andiangi kaper anna iya tia setangdi tia kaper, mappa’gurui seher lao di rupa tau anna iya napaturung lao di da’dua malaika’dio di banua Babilonia iyamo Harut anna Marut. Anna diangi da’dua siola andiangi mappa’guru apa-apa lao di mesa tau di andiangnapa ma’uang: “Sitongangna iyami’ sangga’ paccowa (di sesemu), jari dale’bao kaper.” Jari mappe’guruimi ise’iya pole di da’dua Malaika’ di’o masalah seher, malai mappasisara’ muane anna baine (sipa’baliang). Anna passeher di’o andiangi mambei  paccalla nasawa’ seherna lao di rupa  tau selaengna elo’na Puang Allah Taala. Anna ise’iya mappe’gurui toi  anu iya mala mappacilakai anna andiangi mappapole akkegunang di sesena ise’iya. Sitongangna  napokany­nyangi ma’uang mua’ inai massapi’ (kitta’)  anna seher, andiang-diang passaroang dio di ahera’. Anna sitongangna gengge sanna’i panggauangna ise’iya mambaluang alawena lao di seher, tenna’ diangi ise’iya ma’issang."
    },
    {
      "sura": 2,
      "verse": 103,
      "text": "Anna tenna’ sitongangna ise’iya matappa’ anna me’atakwa (na mallolongani appalang), sitongangna appalang pole di Puang Allah Taala la’bi macoai, tenna’ diangi ise’iya ma’issang."
    },
    {
      "sura": 2,
      "verse": 104,
      "text": "E inggannana to matappa’, da le’ba’o mie’ pa’uang lao di (Muhammad) “Ra’ina” anna iya tia pa’uango’o mie’: “Undzurna” anna “Pe’irrangngi”, anna di sesena to kaper passessa iya pemonge’."
    },
    {
      "sura": 2,
      "verse": 105,
      "text": "To kaper iya  pole di pakkitta’  anna to  mappa’dua andiangi melo’ mua’ na  dipaturungani mesa anu iya la’bi macoa pole di Puangmu mie’. Anna Puang Allah Taala purai mappattantu mambei pammase-Na lao di to napoelo’. Anna Puang maappunnai palla’birang iya maraya."
    },
    {
      "sura": 2,
      "verse": 106,
      "text": "Aya’ iya Iyami’ apus iyade’ Iyami’ maalai-i pole di pa’ingarang,  Iyami’ tongang na mappapole la’bi macoa pai tia iyade’ sittengani. Andiangdi muissang mua’ sitongangna Puang Allah Taala Masarro Kuasa di inggannana seu-seuwa?"
    },
    {
      "sura": 2,
      "verse": 107,
      "text": "Andiangdi muissang mua’ sitongangna Puang Allah Taala maappunnai arayang langi anna lino? Anna andiang diang di sesemu mie’ parrundung anna pattulung saliwangna Puang Allah Taala."
    },
    {
      "sura": 2,
      "verse": 108,
      "text": "Iyade’ melo’do’o mie’ merau lao di Suromu (Muhammad) sitteng Bani Israil merau lao di Musa diolo’ mai? Anna inai-inai massapi’ tappa’ di akaperang, jari pusa tongang tobopai tia pole di tangalalang iya maroro."
    },
    {
      "sura": 2,
      "verse": 109,
      "text": "Sambareang mai’di  pole di pakkitta’ mappoelo’o malaao mie’ na pepembali’o mie’ lao di akaperang di puramu mie’ matappa’, sawa’ siri ate iya pole di alawena ise’iya, dipuranamo mannassa  anu tongang lao ise’iya. Jari a’dappangani anna paloloangi ise’iya, lambi’i Puang Allah Taala mappapole parenta-Na. Sitongangna Puang Allah Taala Masarro  Kuasa  di inggannana seu-seuwa."
    },
    {
      "sura": 2,
      "verse": 110,
      "text": "Anna ke’deangi mie’ sambayang anna pasilennarangi mie’ sakka’. Anna inggannana apiangan iya pura muusahai  di alawemu mie’ na mulolongani appalangna di sesena Puang Allah Taala. Sitongangna Puang Allah Taala Masarro Paita di anu iya mupogau’."
    },
    {
      "sura": 2,
      "verse": 111,
      "text": "Anna ise’iya (Yahudi anna Nasrani) ma’uang: “Andiangi na mettama di suruga selaengna (to maagama) Yahudi anna Nasrani.” Iya bassa di’o nawa-nawa lupa (lo’bang) tappa’. Pa’uango’o: “Jolloanga’ ammassangna atonganganmu mua’ diango’o mie’ to tongang (parua).”"
    },
    {
      "sura": 2,
      "verse": 112,
      "text": "(andiangi bassa), inai-inai maserakang (maanna) alawena lao di Puang Allah Taala, na mappogau’ apiangan, jari di sesenai appalangna dio di Puang Allah Taala, anna andiangi ise’iya dipaarakkeang anna andiang (toi) ise’iya masara nyawa."
    },
    {
      "sura": 2,
      "verse": 113,
      "text": "Anna to Yahudi ma’uang: “to Nasrani andiangi maappunnai pettu’galangan”, anna to Nasrani ma’uang: “to Yahudi andiangi maappunnai  pettu’galangan”. Anna  ise’iya sanging mambacai Kitta’. Sitteng topa to andiang ma’issang ma’uang sitteng paunna (Yahudi anna Nasrani). Jari Puang Allah Taala na maadili’i ise’iya dio di Allo keama’ di anu iya nasisalai."
    },
    {
      "sura": 2,
      "verse": 114,
      "text": "Anna inaidi  tau kaminang pagau’ bawang mua’ tania to mappusara rupa  tau marrappe sangana Puang Allah Taala  lalang di masigin-Na, anna nausahai naropo-ropo’?  ise’iyamo di’o andiangi sipato’ mettama  lalang di  (masiginna Puang) selaengna to marakke’  (lao di Puang). Di sesena ise’iya amatunang di lino, anna di sesena ise’iya passessa iya mabe’i dio di ahera’."
    },
    {
      "sura": 2,
      "verse": 115,
      "text": "Anna apunnanna Puang Allah Taala timo’ anna bara’, jari inna-inna muengei mie’ me’olo inditingmi “wajhu’” Puang Allah Taala. Sitongangna Puang Allah Taala masarro maloang sanna’i (Pammase-Na) na Paissang."
    },
    {
      "sura": 2,
      "verse": 116,
      "text": "To  (kaper) ma’uang: “Puang Allah Taala keana’i”. Tongang mapaccingi Puang Allah Taala, anna appunnanna (Puang) anu iya di langi’ anna anu iya di lino, inggannana tunru’ nasangi Lao (di Puang)."
    },
    {
      "sura": 2,
      "verse": 117,
      "text": "(Puang Allah Taala) mappadiang langi’ anna lino, anna mua’ melo’-I mappadiang seu-seuwa, sangga’ ma’uang tappa’i (Puang): \"Kun (jario)\", Payakun (tappa menjarimi)."
    },
    {
      "sura": 2,
      "verse": 118,
      "text": "Anna to andiang maissang ma’uang: “mangapai Puang Allah Taala na andiang mappau di iyami’ iyade’ napapolei mai di iyami’ alama’  akkuasang-Na?” Bassa topa to di andiangnapai ise’iya ma’uang sitteng paunna ise’iya di’o. Atena ise’iya sitte-tengan. Sitongangna Iyami’ pura mappannassa tanda-tanda (alama’) akkuasa’I  lao di kaum iya makanynyang."
    },
    {
      "sura": 2,
      "verse": 119,
      "text": "Sitongangna Iyami’ pura ma’utuso’o  (Muhammad) sawa’ atongangan,  anna pambawa karewa mapperio-rio anna pappaingarang, anna andiango’o na diperaui (dipatule’) pole di pa’engei naraka."
    },
    {
      "sura": 2,
      "verse": 120,
      "text": "Anna andiang sinalai Yahudi anna andiang toi Nasrani na rua sannang mating (Muhammad) lambi’o turu’ lao di agamana. Pa’uango’o: “Sitongangna patiroangna Puang Allah Taala iyamo di’o patiroang (kaminang tongang)”. Anna sitongangna mua’ turu’o lao di ameloangna ise’iya di wattu na poleimmu pa’issangan. Andiangmo na diang di sesemu Petturundungan na Pattulung selaeangna Puang Allah Taala."
    },
    {
      "sura": 2,
      "verse": 121,
      "text": "To pura Iyami bei Kitta’, diangi ise’iya mattale’ (mambaca) na natale’ (na baca) tongang,  matappa’i ise’iya lao, anna inai makkaperri-i, jari ise’iyamo di’o to rugi."
    },
    {
      "sura": 2,
      "verse": 122,
      "text": "E Bani Israil, ingarangi pappenyamangng-U iya pura U-bengano’o mie’ anna sitongangna purao mie’ U-bengan palla’birang mappetondodai’i inggannana alang (di wattunna toi tia)."
    },
    {
      "sura": 2,
      "verse": 123,
      "text": "Anna parakke’o mie’ lao di mesa allo iya andiang mala massallei (dosa di appalang lao di tau laeng) mau saicco’na, andiangi ditarima passalle, andiangmi ma’guna panganroang anna andiang toi ise’iya na di tulung."
    },
    {
      "sura": 2,
      "verse": 124,
      "text": "Anna (ingarangi), di wattunna  Ibrahim nauyi Puangna di sisaapa lappang pau  (pesioang anna peposarang), mane Ibrahim napogau’i. Puang  ma’uang: “Sitongangna na U-pajario imam (pangulu) di inggannana bassa tau.” Ibrahim ma’uang: “(U-perau toi) pole di ana’ appou.” Puang ma’uang:  “iya di’e (janji’-U) andiangi di lalangna  to pagau’bawang.”"
    },
    {
      "sura": 2,
      "verse": 125,
      "text": "Anna (ingarangi), di wattu-I mappapia boyang  (Baitullah) dio di engeang naengei sirumung tau anna engeang iya amang. Jari  pajari mie’ pole di (sambareang) makam Ibrahim engeang massambayang. Anna purai U-parentai Ibrahim anna Ismail : “Paccingngi boya’-U na naengei to mattawafa’, anna to i’tikaf, anna to ruku’, na to suyu’."
    },
    {
      "sura": 2,
      "verse": 126,
      "text": "Anna (ingarangi), di wattunna Ibrahim merau:             “E Puang­ngu, pajari iya di’e banua-e, banua  amang masagena, anna pibeio dalle’ pole di bua-bua lao di pa’banuanna iya matappa’ lao di Puang Allah Taala anna allo di boe’.” Ma’uamgmi Puang: “Anna lao to’o di to kaper  U-bengan toi amanyamangan cinappa’. Mane U-passai marrasai passessa naraka, anna iyamo di’o kaminang adae’na engeang membali’.”"
    },
    {
      "sura": 2,
      "verse": 127,
      "text": "Anna (ingarangi), di wattunna Ibrahim mappadai’ pondasinna (Baitullah) siola Ismail (mane merau): “E Puangngu tarimai pole di iyami’ (ammala’i) sitongangna I’omo (Puang) Masarro Pairrangngi na Paissang."
    },
    {
      "sura": 2,
      "verse": 128,
      "text": "E Puangngi, pajari iyami’  da’dua siola (Ibrahim anna Ismail) tunru’ Mating, anna (pajari) ana’ appoi umma’ iya tunru’ Mating, anna pejolloangmo’o mai di iyami’ carana  anna engeang makkasiwiang (mahhajji) anna tarimai towa’i, sitongangna I’omo (Puang) Masarro Pattarima towa’ na Makkesayang."
    },
    {
      "sura": 2,
      "verse": 129,
      "text": "E Puangngi  utusi lao ise’iya  mesa suro simbassana toi tia, iya napambacangi lao ise’iya aya’-aya’-Mu, anna mappa’guru lao Kitta’ (Koroang) anna al Hikmah           (as Sunnah) anna mappamapaccing ise’iya. Sitongangna I’omo (Puang) Masarro Maraya Pa'ulleang na Maroro (Adil)."
    },
    {
      "sura": 2,
      "verse": 130,
      "text": "Anna andiang-diang mambire’ (maccalla) agamana Ibrahim, saliwangna to mappacangngo alawena. Sitongangna Iyami’ pura  mappilei (Ibrahim) di lino anna sitongangna di ahera’ tongang na mettamai di to saleh."
    },
    {
      "sura": 2,
      "verse": 131,
      "text": "(ingarangi) di wattunna Puang mappa’uangngi (Ibrahim): “Pe’atunru’o”. Ibrahim ma’uang: “Me’unrua’ lao di Puang inggannana alang”."
    },
    {
      "sura": 2,
      "verse": 132,
      "text": "Anna Ibrahim pura maanna  pappasang lao di ana’-ana’na, tettopa Ya’kub. (Ibrahim ma’uang):  “E ana’-ana’u! Sitongangna Puang Allah Taala purai napamilei di’e agama di sesemu mie’, jari da le’ba’o mie’ mate mua’ andiango’o mie’ lalang di asallangan.”"
    },
    {
      "sura": 2,
      "verse": 133,
      "text": "Apa’ diangdo’o mie’ menjari sa’bi di wattu Ya’kub napolei tanda-tanda (alama’) amateang, di wattu mauangna lao di ana’-ana’na: “Apa na musomba di peppondoa’u?” Ise’iya ma’uang: “Iyami’ na massomba  Puangmu anna Puang iya  nasomba kanne’-kanne’mu, Ibrahim, anna Ismail, anna Ishak, (Iyamo)  Puang iya Masarro Mesa anna iyami’ sangga’ tunru’ lao (di Puang Allah Taala).”"
    },
    {
      "sura": 2,
      "verse": 134,
      "text": "Iyamo di’o umma’ madiolo. Di sesena iya anu pura nausahai anna di sesemu mie’ anu iya  pura muusahai mie’. Anna  andiango’o mie’ na dipatule’ pole di anu iya pura napogau’ ise’iya."
    },
    {
      "sura": 2,
      "verse": 135,
      "text": "Anna ise’iya ma’uang: \"Malaao menjari to maagama Yahudi iyade’ Nasrani, tongang  na mallolongano’o patiroang”. Pa’uango’o: “Andianga’, (anna iya tia) iyami’ (mappeccoe’i) agamana Ibrahim  iya maroro. Anna iya (Ibrahim) diangi tania to mappa’dua.”"
    },
    {
      "sura": 2,
      "verse": 136,
      "text": "Pa’uango’o (E to matappa’):  “Iyami’ matappa’ lao di Puang Allah Taala anna di anu iya pura napaturung mai di iyami’, anna anu iya pura napaturung lao di Ibrahim, anna Ismail, anna Ishak, anna Ya’kub, anna ana’ appona, anna anu na bei lao di Musa, anna Isa anna iya to’o na bei lao di para nabi pole di Puangna, Iyami’ andiang mappasisallaesang rupa tau, anna iyami’ sangga’ tunru’ tappa’ Lao (di Puang Allah Taala).”"
    },
    {
      "sura": 2,
      "verse": 137,
      "text": "Jari mua’ matappa’i ise’iya di anu iya muatappa’i mie’, tongang mallolonganmi ise’iya patiroang, anna mua’ ise’iya meppondo’, sitongangna ise’iya lalangi diassimu­suang (mating). Jari Puang Allah Taala na mappearao (Muhammad) pole ise’iya. Anna Diangi (Puang) Masarro Pairrangngi na Paissang."
    },
    {
      "sura": 2,
      "verse": 138,
      "text": "Shibghah Puang Allah Taala. Anna inai kaminang mapia Shibghahna pole di Puang Allah Taala? Anna iyami’ sangga’ lao (di Puang) massomba."
    },
    {
      "sura": 2,
      "verse": 139,
      "text": "Pa’uango’o (Muhammad): “Diangdo’o mie’ massakka’ di iyami’  masalah Puang Allah Taala, anna Iya (Puang) Puangngi  anna Puangmu mie’, anna di iyami’ panggaua’i, anna di sesemu mie’ panggauangmu, anna iyami’ sangga’ lao (di Puang) mappaikhlas atei.”"
    },
    {
      "sura": 2,
      "verse": 140,
      "text": "Iyade’ diango’o (Yahudi anna Nasrani) ma’uang: “Sitongangna Ibrahim, anna Ismail, anna Ishak, anna Ya’kub, anna ana’ appona diangi (maagama) Yahudi iyade’ Nasrani?” Pa’uango’o: “Apa i’odi  mie’ la’bi ma’issang iyade’ Puang Allah Taala, anna inai kaminang  pagau’­bawang pole di to mambuniang passa’biang  pole  di Puang Allah Taala iya diang di sesena.” Anna sitongangna Puang Allah Taala andiang sinalai  takkalupa di anu  iya mupogau’."
    },
    {
      "sura": 2,
      "verse": 141,
      "text": "Iyamo di’o umma’ madiolo; di sesena anu iya na akkaresoi anna di sesemu mie’ anu iya muakkaresoi; anna  andiango’o mie’ na dipatule’ pole di anu iya napogau’ ise’iya."
    },
    {
      "sura": 2,
      "verse": 142,
      "text": "To kurang akkalangna di antara rupa tau  na ma’uang: “apa nasurung (to Sallang) mappatigiling laeng kibla’na pole di (Baitul Makdis) iya  diolo’ naengei  me’olo (makkibla’)?” Pa’uango’o (Muhammad): “Appun­nanna Puang Allah Taala Timo’ anna Bara’. Iya (Puang) mambei patiroang lao iya napomelo’  di tangalalang iya maroro.”"
    },
    {
      "sura": 2,
      "verse": 143,
      "text": "Anna bassa toi Iyami' pura mappajario mie’ (umma’ Sallang) umma’ lalo tangnga malaao menjari sa’bi di (panggauangna) bassa tau anna mala toai Suro (Muhammad) menjari sa’bi di  panggau­ang­mu mie'. Anna andiangi Iyami’ mappatatta’ kibla’  iya muengei (diolo’) me’olo lao selaengna mamoare’i Iyami’ ma’issang to tongang mappeccoe’i Suro anna inai to’o me’alese. Anna sitongangna (mappalele kibla’) di’o mabe’i sanna’i, selaengna to na bei patiroang Puang Allah Taala. Anna Puang Allah Taala andiangi  na palaosala tappa’mu mie’, sitongangna Puang Allah Taala Masarro Mappelomo-lomo na Makkesayang lao di rupa tau."
    },
    {
      "sura": 2,
      "verse": 144,
      "text": "Sitongangna Iyami’ (masahoro) ma’ita rupammu (Muhammad) mendonga dai’ di langi’, jari Iyami’ na mappatigilingo’o lao di kibla’ iya muelo’i. Patigilingi rupammu lao di Masigi Haram. Anna mau inna  muengei, patigilingi rupammu lao. Anna sitongangna (Yahudi anna Nasrani) iya di bei Kitta’ (Taurat anna Injil) naissangi, mua’  me’olo lao di Masigi Haram di’o tongang (pesio) pole di Puang Allah Taala. Anna sitongangna Puang Allah Taala andiangi lesan (takkalupa) pole di anu napogau’ ise’iya."
    },
    {
      "sura": 2,
      "verse": 145,
      "text": "Anna sitongangna mua’ mupapoleangi (Yahudi anna Nasrani) iya di bei Kitta’ (Taurat anna Injil) inggannana  aya’ mannassa, andiangi na mappeccoe’i kibla’mu, anna   andiang to’o na mappeccoe’i kibla’na, anna sambareangi ise’iya andiang na mappeccoe’i kibla’ di laengna. Anna sitongangna mua’ meccoe’o di pa’elo’na ise’iya di wattu polenamo  pa’issangan di sesemu, sitongangna  mua' bassao di’o tongang mettamao di golonganna  to pagau’bawang."
    },
    {
      "sura": 2,
      "verse": 146,
      "text": "To (Yahudi anna Nasrani) iya pura di bei Kitta’ (Taurat anna Injil) naissangi (Muhammad) sittengan (pais­sanganna ise’iya) lao di  ana’-ana’na ise’iya. Anna sitongangna sam­bareangi ise’iya mambuniang atongangan,  anna ise’iya ma’issangi."
    },
    {
      "sura": 2,
      "verse": 147,
      "text": "Iya di’o atongangan   polei di Puangmu, jari da le’ba’o pittama di golonganna to bata-bata."
    },
    {
      "sura": 2,
      "verse": 148,
      "text": "Anna ditungga-tungga’ umma’ diang pe’olo (kibla’na) iya nape’oloi. Jari silumba-lumbamo’o mie’ lao (map­pogau’) apiangan. Mau inna mie’ muengei. Puang Allah Taala tongang na mappasirumungo’o (dio di allo keama’). Sitongangna Puang Allah Taala Masarro Kuasa di inggannana seu-seuwa."
    },
    {
      "sura": 2,
      "verse": 149,
      "text": "Anna pole inna topa pole’ muengei messung, pepeoloi rupammu lao di Masigi Haram; Sitongangna atattuang di’o tongang mesa atongangan pole di Puangmu. Anna sitongangna Puang Allah Taala andiangi lesan (takkalupa) pole di panggauangmu."
    },
    {
      "sura": 2,
      "verse": 150,
      "text": "Anna pole inna topa pole’ muengei messung, pagilingi (pepeoloi) rupammu lao di Masigi Haram. Anna inna  topa pole’ muengei (mie’), pepeoloi rupammu lao, malaai andiang diang hujjah di sesemu, selaengna lao di to ta’lalo   pagau’bawang  di antarana ise’iya. Jari da parakke’ lao,  iya tia parakke’o Mai. Anna   na U-pasuk­ku’i pammase-U  mating, anna mamoare’o mie’ mallo­longan patiroang."
    },
    {
      "sura": 2,
      "verse": 151,
      "text": "Me’apai  Iyami’ pura massio  mesa Suro (Muhammad) pole di sesemu iya mambacango’o mie’ aya’-aya’-I anna  mappamapaccingo’o anna mappa’guruo Kitta’ anna Hikmah (As Sunnah), anna  mappa’guruo mie’ iya anu andiang mie’ muissang."
    },
    {
      "sura": 2,
      "verse": 152,
      "text": "Jari  paingarango’o mie’ Mai di Iyau, anna U-ingarang toi i’o mie’, anna sukkuro’o mie’ Mai anna da mie’ pakkaperri (pappenyamangngu)."
    },
    {
      "sura": 2,
      "verse": 153,
      "text": "E inggannana to matappa’, perau tulungo’o mie’ (lao di Puang Allah Taala) siola sa’bar anna massambayang, sitongangna Puang Allah Taala massolang to sa’bar."
    },
    {
      "sura": 2,
      "verse": 154,
      "text": "Anna da mie’  pa’uang lao di to mate di tangalalangna Puang Allah Taala (mua’ ise’iya di’o) matei, anna sitongangna (ise’iya dio) tuo-i, anna iya tia andiangi mie’ musa’ding."
    },
    {
      "sura": 2,
      "verse": 155,
      "text": "Anna sitongangna Iyami’ tongang na paccowao mie’ pole di saicco’ rakke’, anna  acipurang, anna akurangan pole di barang-barang, anna nyawa, anna bua-bua. Anna pakarioi to sa’bar,"
    },
    {
      "sura": 2,
      "verse": 156,
      "text": "(Iyamo) to  mua’ naruai ise’iya abala’, ise’iya ma’uang: Sitongangna  iyami’ appunnanna Puang Allah Taala anna sitongangna di sesena-I iyami’ membali’”."
    },
    {
      "sura": 2,
      "verse": 157,
      "text": "Ise’iyamo di’o to mallolongan barakka’ sukku’ anna pammase pole di Puangna ise’iya, anna ise’iyamo di’o to mallolongan  patiroang."
    },
    {
      "sura": 2,
      "verse": 158,
      "text": "Sitongangna Shafa anna Marwah mesai bareang pole di syiarna Puang Allah Taala jari inai ma’ibadah  Hajji di Baitullah iyade’ Umrah, jari andiang-diang dosa di sesena, massa’i di alle’na. Anna inai mappogau’ apiangan sawa’ elo’ atena, jari sitongangna Puang Allah Taala Masarro Massukkurri na Paissang."
    },
    {
      "sura": 2,
      "verse": 159,
      "text": "Sitongangna to mambuniang anu pura Iyami’ paturung (aya’)  iya mannassa anna patiroang, di purana Iyami’ mappannassa lao di rupa tau (me’apa) lalang di Kitta’ (Koroang), ise’iyamo di’o nacallai Puang Allah Taala anna nacalla topa inggannana to maccalla."
    },
    {
      "sura": 2,
      "verse": 160,
      "text": "Selaengna ise’iya iya towa’mo anna mappogau’ apiangan anna mappannassa (atongangan), jari ise’iyamo di’o U-tarima towa’na,  anna Iyaumo tu’u  Pattarima towa’ na Makkesayang."
    },
    {
      "sura": 2,
      "verse": 161,
      "text": "Sitongangna to kaper anna matei lalang di akaperang, ise’iyamo di’o na mallololongan paccallang pole di  Puang Allah Taala, anna  para malaika’, anna inggannana rupa tau,"
    },
    {
      "sura": 2,
      "verse": 162,
      "text": "ise’iya mannannungan lalang (di paccallang), andiangi ise’iya  na di pamaringngangan passessa, anna andiang toi ise’iya di bei teppo (dipapattanjeng)."
    },
    {
      "sura": 2,
      "verse": 163,
      "text": "Anna Puangmu mie’ iyamo Puang Masarro Mesa, andiang-diang Puang (iya maka disomba) sangadinna Iya, (Puang Iya) Masarro Masayang na Makkesayang."
    },
    {
      "sura": 2,
      "verse": 164,
      "text": "Sitongangna dipappadiangan langi’ anna lino, anna diassisal­leangna bongi anna allo, anna lopi sumombal dio di sasi’ mambawa anu ma’guna di rupa tau, na anu iya napaturung Puang Allah Taala pole di langi’ (alarapanganna) uai, anna sawa’ (uai di’o) mappatuoi lita’ di purana mate (kambu’ mara’e), anna nasemburang toi  di lino inggannana olo’-olo’, anna  pangiri’na angin siola tai iri’ iya tiator di pallawanganna langi’ anna lino, sitongangna (iya di’o diang) alama’ (amesanganna anna akaiyanganna Puang Allah Taala) di sesena kaum iya keakkalang."
    },
    {
      "sura": 2,
      "verse": 165,
      "text": "Anna pole di rupa  tau diang massomba saliwangna Puang Allah Taala, iya naelo’i ise’iya me’apa naelo’inna Puang Allah Taala. Anna to matappa’  ma'elo’i sanna’i Puang Allah Taala. Anna tenna’ to  pagau’bawang naissangi di wattunnai ise’iya ma’ita passessa (di allo keama’), sitongangna gassing (pa’ulleang)  appunnanna nasang Puang Allah Taala,  anna sitongangna Puang Allah Taala masanna’i  passessa-Na."
    },
    {
      "sura": 2,
      "verse": 166,
      "text": "Di wattu to dipeccoe’i  (messara’) mealappas pole di to mappeccoe’i, anna ise’iya ma'ita passessa, anna di wattu lappasna nasangmo inggannana  sarana ise’iya."
    },
    {
      "sura": 2,
      "verse": 167,
      "text": "Anna ma’uangmi to mappeccoe’i; “tenna’ maladi iyami’ membali’ (lao di lino), iyami’ tongang na mialappas pole  ise’iya, me’apai ise’iya mealappas pole  di iyami’”. Bassami di’o Puang Allah Taala mappepetiroang panggauangna ise’iya menjari panoso lao di sesena, anna andiangi ise’iya na messung pole di api naraka."
    },
    {
      "sura": 2,
      "verse": 168,
      "text": "E inggannana  rupa tau, andemo’o mie’ anu hallal anna macoa iya diang di lino, anna da mie’ pappeccoe’i panggauangna setang, sitongangna setang iyamo bali mannassa di sesemu mie’."
    },
    {
      "sura": 2,
      "verse": 169,
      "text": "Sitongangna setang tu’u  sangga’ nasio’o mie’ mappo­gau’ anu gengge anna  merissi-rissi’, anna ma’uang anu iya andiang mie’ muissang di Puang Allah Taala."
    },
    {
      "sura": 2,
      "verse": 170,
      "text": "Anna mua’ dipa’uangngi lao ise’iya “Peccoe’i mie’ iya anu pura napaturung Puang Allah Taala”. Ise’iya ma’uang: “(andiang), anna iyami’ sangga’ na mappeccoe’i anu iya me’apa dilolongan pole di kanne’-kanne’i”, (apa' na meccoe' todi  ise’iya?) maui kanne’-kanne’na ise’iya andiang  naissang seu-seuwa anna andiang toi rua mallolongan patiroang?"
    },
    {
      "sura": 2,
      "verse": 171,
      "text": "Anna alarapanganna (ma’illongngi) to kaper rapangi paambi’ marrimba olo’-olo’na iya andiang pairrangngi selaengna peillonginna sangga’ peillong tappa’. Bingai, pepei, buta toi, jari andiangi mettama di akkalangna."
    },
    {
      "sura": 2,
      "verse": 172,
      "text": "E inggannana  to matappa’, paandeo mie’ pole di dalle’ macoa iya pura U-bengano’o anna sukkuro’o lao di Puang Allah Taala mua’ diango’o mie’ sangga’ lao di (Puang) massomba."
    },
    {
      "sura": 2,
      "verse": 173,
      "text": "Sitongangna (Puang Allah Taala) sangga’ mahhara­ngani di sesemu mie’ bakke, anna cera’, anna issi boe, anna olo’-olo’  (iya digere’i) tania sawa’ sangana Puang Allah Taala. Anna inai sawa’ tipassa maande anna andiangi napoelo’ anna andiang toi mambulallo atorang, jari andiang-diang dosa di sesena. Sitongangna Puang Allah Taala  Masarro Pa’dappang na  Makkesanyang."
    },
    {
      "sura": 2,
      "verse": 174,
      "text": "Sitongangna to mambuniang anu iya na paturung Puang Allah Taala, iyamo Kitta’ anna na baluangi ise’iya di angga’ maseppo, sitongangna andiangi ise’iya maamme’ naung di are’na selaengna maamme’i api, anna Puang AllahTala andiangi na mappappaui ise’iya dio di allo keama’ anna andiang toi na mappaccingngi ise’iya anna di sesena ise’iya passessa iya pemonge’."
    },
    {
      "sura": 2,
      "verse": 175,
      "text": "Ise’iyamo tu’u di’o maalli apusang di patiroang, sawa’ passessa anna pa’dappang. Bara-barani pai tia  ise’iya ma’ewa  (mambaliang) api naraka!"
    },
    {
      "sura": 2,
      "verse": 176,
      "text": "Iya bassa di’o sawa’ Puang Allah Taala purai mappa­turung Kitta’   mambawa atongangan, anna sitongangna to sisala tangngarang  di (atonganganna) Kitta’, mannassa karaoi alesseangna."
    },
    {
      "sura": 2,
      "verse": 177,
      "text": "Tania apiangan mappepe'olo rupammu lao di timo’ anna bara’,anna sitongangna apiangan iyamo matappa’ lao di Puang Allah Taala, anna  allo diboe’, anna para malaika’, anna kitta’-kitta’, anna para nabi,  anna mappebei barang naelo’­inna lao di sangana’ kadeppu’, anna ana’-ana’ beong, anna to kasi-asi, anna to mellamba (iya mapparalluang pattulungan), anna to merau-rau, anna mappamara­deka batua, anna makke’deang sambayang, anna mappasi­lennarang sakka’, anna to ma’ola talli’na mua’ mattali’i, anna to sa’bar di akasippiang, anna to masussa di wattu pammumu­suang. Ise’iyamo di’o to tongang (parua tappa’na), anna ise’iyamo tu’u di’o to me’atakwa."
    },
    {
      "sura": 2,
      "verse": 178,
      "text": "E  inggannana to matappa’, dipawaji’io mie’ qishash di lalangna to dipatei. To maradeka di to maradeka, anna batua di batua, anna to baine di to baine, jari inai-inai mallololongan pa’dappang pole di luluare’na, sititina­yan­nai (to maa’dappangan) turu’ meacoa, anna sitina­yan­nai (to di a’dappangan) mambayar di to maa’dap­pangan macoa. Iya bassa di’o mesai amaringngangan pole di Puangmu mie’ mesa topa Pammase. Jari inai-nai mallewa’ atattuang di wattu di puranamo di’o, na narua tobomi tia passessa iya pemonge’."
    },
    {
      "sura": 2,
      "verse": 179,
      "text": "Anna di lalang qishash di’o diang atuoang di sesemu mie’, E to diang akkalangna mamoare’o mie’ me’atakwa."
    },
    {
      "sura": 2,
      "verse": 180,
      "text": "Diwaji’io mie’ mua’ napoleio tanda amateang, mua’ diang mie’ mupamottong mae’di barang-barang, pappasango’o di indo amammu anna palulluareang  meapa macoa, (iya di’e waji’i) di sesena to me’atakwa."
    },
    {
      "sura": 2,
      "verse": 181,
      "text": "Jari inai mambenru’ laeng di’o pasango (mana’o) dipuranna nairrangngi, jari sitongangna dosana di’o sangga’ di  to mambenru’ laeng. Sitongangna Puang Allah Taala Masarro Pairrangngi na Paissang."
    },
    {
      "sura": 2,
      "verse": 182,
      "text": "Jari inai-inai marakke’ lao di to mappasang di’o, mabe’i sassigi’i iyade’ mappogau’i dosa mane napasiama’i ise’iya, jari andiang-diang dosa di sesena. Sitongangna Puang Allah Taala Masarro Pa’dappang  na Makkesayang."
    },
    {
      "sura": 2,
      "verse": 183,
      "text": "E inggannana  to matappa’, diwaji’io mie’ mappuasa me’apa diwajikang  lao di to mendiolomu mie’, mamoare’o mie’ me’atakwa."
    },
    {
      "sura": 2,
      "verse": 184,
      "text": "(Iyamo) sisaapa allona iya di pattantu. Jari inai-inai  magarring iyade’ mellamba  anna buka, jari (waji’i) di sesena  mappuasa sitteng allo iya andiang napuasang di allo-allo laeng. Anna waji’i di sesena to mabe’i  mappogau’ (mua’ andiangi mappuasa) mappidiyah iyamo mappande mesa to kasi-asi.  Jari inai-inai mappogau’ apiangan sawa’ elo’na, iyamo di’o la’bi macoa di sesena. Anna mappuasa la’bi macoai di sesemu mie’,  mua’ diango’o mie’ ma’issangi."
    },
    {
      "sura": 2,
      "verse": 185,
      "text": "Bulan Ramalang, bulan di lalangna dipaturung (pammulang)  Koroang  patiroang lao  di rupa tau anna mappannassa di patiroang anna mappa­sallaesang (anu macoa anna anu adae’). Jari inai-inai ma’ita (bulan), jari mappuasai. Anna inai magarring iyade’ di lalang pellambang (narusa’ puasanna) waji’i (di sesena mappuasa) simmae’di allo iya andiang (napuasang), di allo-allo laeng, Puang Allah Taala ma’elorang amalam­morang di sesemu mie’ anna andiang ma’elorang amaparriang di sesemu mie’. Anna sitinayannao mie’ mappa­sukku’ mappakaraya Puang Allah Taala sawa’ patiroang-Na, anna mamoare’o mie’ me’asukkur."
    },
    {
      "sura": 2,
      "verse": 186,
      "text": "Anna mua’ napatule’o (Muhammad) para batua-U di masalah Iyau, jari (bali) sitongangna Iyau kadeppu’. Iyau mappasilennarang/mattarima peraunna to merau mua’ meraui Mai. Jari sitinayannai  ise’iya matturu’i (inggannana pesio)-U anna sitinayannai ise’iya matappa’ Mai mamoare’i ise’iya mallolongan atongangan."
    },
    {
      "sura": 2,
      "verse": 187,
      "text": "Dihallallakangi di sesemu mie’ (di bongi puasangan) massiolang bainemu mie’, iya bainemu pakaeangmu mie’. Anna i’o mie’ pakaeangna ise’iya. Naissangi Puang Allah Taala mua’ diango’o mie’ andiang mala mattahang alawemu, sawa’ iyamo di’o Puang Allah Taala na mattarima towa’mu anna na a’dappangano’o mie’. Jari ite’e solangi anna itai anu iya pura napannassa Puang Allah Taala di sesemu mie’. Anna andeo mie’, anna  pandunduo mie’ lambi’ mannassa di sesemu bannang mapute pole di bannang malotong, iyamo pandara’ allo. Mane pasukku’i puasa lambi’ bongi, anna da mie’ musolangi (bainemu),mua’ diango’o i’tikaf dio di masigi. Iyamo di’o anu napusara Puang Allah Taala, jari diango’o mie’ meakadeppe’ Lao (di Puang Allah Taala). Bassami di’o Puang Allah Taala mappannassa aya’-aya’-Na lao di rupa tau, mamoare’i ise’iya me’atakwa."
    },
    {
      "sura": 2,
      "verse": 188,
      "text": "Anna da mie’ paande barangmu anna (da to’o mie’) paande barang laengna cara iya andiang macoa, anna da (to’o mie’) mambawa barang (massogo’) lao di hakim, malaao maande sambareang barang pole di tau laeng (mappogau’ dosa), anna i’o mie’ ma’issang."
    },
    {
      "sura": 2,
      "verse": 189,
      "text": "Ise’iya mappatule’o (Muhammad) bulan tidoa’, pa’uango’o: “Iya di’o (panunju’) wattu lao di rupa tau anna pahhajji.” Anna tania apiangan mettama di boyang pole pondo’, anna iya tia apiangan iyamo apianganna to matappa’. Anna pettamamo’o mie’ di mae’di boyang di’o pole di ba’ba-ba’bana, anna pe’atakwao  mie’ lao di Puang  Allah Taala mamoare’o mie’ sumaro (maupa’)."
    },
    {
      "sura": 2,
      "verse": 190,
      "text": "Anna musu’i mie’ di tangalalangna  Puang Allah Taala to mammusu’io mie’, anna da mie mambulallo atorang, sitongangna   Puang Allah Taala andiangi naeolo’i  to mambulallo atorang."
    },
    {
      "sura": 2,
      "verse": 191,
      "text": "Anna patei’i ise’iya inna muengei siruppa’ ise’iya, anna rimbai ise’iya pole di engeang iya naengei ise’iya marrimbao mie’, anna iya di’o  pitina’ la’bi kaiyangi bahayana dadi mappatei, anna da mupatei ise’iya dio di Masigi Haram selaengna mua’ diangi ise’iya mammusu’io mie’ di engeang di’o. Jari mua’ diangi ise’iya  mammusu’io mie’ di engeang di’o,  jari patei’i ise’iya. Bassami di’o balasanna  di sesena to Kaper."
    },
    {
      "sura": 2,
      "verse": 192,
      "text": "Jari  mua’ me’osai ise’iya mammusu’io mie’, jari sitongang­na Puang Allah Taala Masarro Pa’dappang  na Makkesayang."
    },
    {
      "sura": 2,
      "verse": 193,
      "text": "Anna musu’i mie’ ise’iya lambi’i andiang diang pitina’, anna atunruang sangga’  lao di Puang Allah Taala. Mua’ me’osai  ise’iya (mammusu’io) jari andiangmo diang assimusuang selaengna lao di to ta’lalo  pagau’bawang."
    },
    {
      "sura": 2,
      "verse": 194,
      "text": "Bulan Haram siola bulan Haram, anna iya sitinaya dipakaraya (iyamo) qishash. Jari inai mammusu’io mie’ musu’i toi tia me’apa pammusu’na mating. Anna pe’atakwao  mie’ lao di Puang Allah Taala anna issangi mie’ sitongangna Puang Allah Taala siolai to me’atakwa."
    },
    {
      "sura": 2,
      "verse": 195,
      "text": "Anna balanjai (barang-barangmu) di tangalalangna Puang Allah Taala, anna da mie’ mubembeangi alawemu   lao di acilakang anna peacoao mie’ , sitongangna Puang Allah Taala naelo’i to mappogau’ acoangan."
    },
    {
      "sura": 2,
      "verse": 196,
      "text": "Anna pasukku’i mie’ hajji anna umrah sawa’ Puang Allah Taala. Jari mua’ tilewongo’o mie (pole di musu’ iyade’ monge’o), jari pakkorowao mie’ iya malammor mulolongan, anna da mie’ mucukkuri (belua’) ulummu diandiangnapa (olo’-olo’ pogereang) tanda’ lao di engeang panggereangna. Mua’ diango’o mie’ monge’ iyade’ diang (gangguang) dio di ulunna, jari waji’i di sesena ise’iya mappidiyah, iyamo: “Mappuasa iyade’ massulakka iyade’ makkorowa.” Anna mua’ amangmi, jari inai tau melo’ umrah diandiangnapa  hajji (waji’i) makkorowa iya malammor nalolongan. Anna iya tia mua’ andiangi mallolongan pakkorowang (andiangi palambi’), jari waji’i mappuasa tallungallo di wattu hajji anna pitungallo (bo’o) mua’ membali’ mo’o mie’. Iyamo di’o sappulo allona kalepu. Bassami di’o di sesena to iya andiang  sikadeppe’ Masigi Haram. Anna pe’atakwao  mie’ lao di Puang Allah Taala anna issangi mie’ sitongangna Puang Allah Taala Makarras sanna’ Pasessa-Na."
    },
    {
      "sura": 2,
      "verse": 197,
      "text": "(wattu) pahhajjiang iyamo sisaapa bulanna  iya dissang, jari inai tau mappato’ (nia’)  di bulan di’o na mappasilennarang hajji jari andingi mala rafats (mappau adae’), anna andiangi mappogau’ pase’ anna andiang toi sisakka’-sakka’ di tangalalang (pellambang) hajji. Anna apiangan iya mupogau’ mie’ naissangi Puang Allah Taala. Anna pebongo’o mie’, jari sitongangna pebongan kaminang macoa  iyamo takwa,  anna pe’atakwao mie’ Mai, E  to diang akkalangna."
    },
    {
      "sura": 2,
      "verse": 198,
      "text": "Taniai dosa di sesemu mie’ namaitai palla’birang  pole di Puangmu mie’, jari mua’ malai mo’o pole di Arafah, parrappe-rappeo mie’ lao di Puang Allah Taala dio di Masy’aril-haram. Anna parrape-rappeo mie’ di Puang Allah Taala me’apa iya na patiroango’o. Anna diango’o mie’ diolo’ mai  di lalangna to pusa."
    },
    {
      "sura": 2,
      "verse": 199,
      "text": "Mane peakke’mo’o mie  pole di  engeang peakkeangna tau mae’di (Arafah) anna perau a’dappango’o  mie’ lao di Puang Allah Taala, sitongangna Puang Allah Taala Masarro Pa’dappang  na Makkesayang."
    },
    {
      "sura": 2,
      "verse": 200,
      "text": "Anna mua’ puramo’o mie’ mappasukku’ hajjimmu jari parrappe-rappe mo’o mie’ (sangana) Puang Allah Taala, me’apao mie’  marrappe-rappei kanne-kanne’mu, iya mupakaiyangan. Jari diang tau ma’uang (merau): “E Puangngi bei iyami’ (acoang) lino, anna andiang-diang di sesena bare (acoang) ahera’."
    },
    {
      "sura": 2,
      "verse": 201,
      "text": "Anna di antarana ise’iya diang mirau:  “E Puangngi, bei iyami’ apiangan di lino anna apiangan di ahera’ anna pakaraoi iyami’ pole di passessa api naraka.”"
    },
    {
      "sura": 2,
      "verse": 202,
      "text": "Ise’iyamo di’o na mallololongan anu iya pura naakkaresoi, anna Puang Allah Taala masiga sanna’ rekengan-Na."
    },
    {
      "sura": 2,
      "verse": 203,
      "text": "Anna  parrappe-rappeo mie’ (sangana) Puang Allah Taala sisaapa allona. Anna inai melo’ masiga me’akke’ (pole di Mina)  di duangallona jari andiang diang  dosa di sesena. Anna inai tau mappependiboe’i, jari andiang diang dosa di sesena, di sesena to me’atakwa. Anna pe’atakwao mie’ lao di Puang Allah Taala anna issangi mie’, sitongangna i’o mie’ na dipasirumung Lao (di Puang)."
    },
    {
      "sura": 2,
      "verse": 204,
      "text": "Anna  pole di rupa tau diang iya paunna di atuoang lino mappatakkayanna’o (Muhammad),  anna  napepe­sa’­biangi di Puang Allah Taala (atonganganna) issi atena, anna diangi to pawali-wali sanna’."
    },
    {
      "sura": 2,
      "verse": 205,
      "text": "Anna mua’ napeppondo’io, mellambai di lino mappogau’ adaeang, anna mappoda-podae’  tuda-tuda’ anna olo’-olo’, anna Puang Allah Taala andiangi naelo’i  arrusang."
    },
    {
      "sura": 2,
      "verse": 206,
      "text": "Anna mua’ dipa’uangngi lao: “Pe’atakwao lao di Puang Allah Taala”, mendai’ bomi ataka’borangna iya massawa’i mappogau’ dosa. Jari sukku’mi  naraka Jahannam (balasanna). Anna  sitongangna iya di’o naraka Jahannam engeang kaminang adae’."
    },
    {
      "sura": 2,
      "verse": 207,
      "text": "Anna di antara rupa tau  diang to maayumai alawena sawa’ ma’itai riona Puang Allah Taala, anna Puang Allah Taala Masarro Pappelomo lao  di para batuan-Na."
    },
    {
      "sura": 2,
      "verse": 208,
      "text": "E inggannana to matappa’, pasukku’i mie’ pettamamu di asallangan (mattongat-tongang), anna da mie’ pappeccoe’i akke’ lette’na setang. Sitongangna setang  bali mannassa di sesemu."
    },
    {
      "sura": 2,
      "verse": 209,
      "text": "Jari mua’  leseo mie’  (pole di Puang) dipuranamo pole alama’ atongangan, jari issangi sitongangna Puang Allah Taala  Masarro Maraya na Maroro (Adil)."
    },
    {
      "sura": 2,
      "verse": 210,
      "text": "Andiang diang naeppei ise’iya selaengna polena Puang Allah Taala anna malaika’ (di allo kiama’) di naungna tai iri’ anna diputusi parakarana. Anna sangga’ lao di Puang Allah Taala dipepembali’ inggannana urusan."
    },
    {
      "sura": 2,
      "verse": 211,
      "text": "Patule’i Bani Israil saapai mae’dinna alama’ (aparuang) mannassa iya pura U-bei ise’iya. Anna inai massapi’ pappenyamangna Puang Allah Taala  di puranamo napolei nyamang, jari sitongangna Puang Allah Taala makarras sanna’ passessa-Na."
    },
    {
      "sura": 2,
      "verse": 212,
      "text": "Atuoang lino di pajari belo-belo di to Kaper anna naita matunai to matappa’. Anna to me’atakwa la’bi marayai dadi ise’iya dio di allo kiama’. Anna Puang Allah Taala  mappedalle’i di to naelo’in-Na andiang narekeng."
    },
    {
      "sura": 2,
      "verse": 213,
      "text": "Diangi di’o rupa tau-o umma’ mesa, (di wattu puranamo latto asisalang), jari Puang Allah Taala ma’utus nabi mambawa karewa mapperio-rio anna pappaingarang. Anna Iya (Puang) mappaturung massiolangi ise’iya kitta’ iya mattambu’ atongangan na mapputus lao di rupa tau di anu iya nasisalai ise’iya. Anna to sisala-sala iyamo to pura dibei (kitta’) di purana butti iya ma’nyata (mannassa) tanda’ lao ise’iya, sawa’ asiri-ateang di antarana ise’iya, jari sawa’ elo’na Puang Allah Taala mambei patiroang lao ise’iya iya matappa’. Anna Puang Allah Taala samata mambei patiroang  di to naelo’i, lao di tangalalang maroro."
    },
    {
      "sura": 2,
      "verse": 214,
      "text": "iyade’ musangadi na mettamao mie’ di suruga, anna  andiangpai pole di sesemu (paccowa) me’apa to diolo’mu? Ise’iya narua awala’ anna amasarang siola digoccangi mae’di paccowa, lambi’i suro anna to matappa’ iya massolangi ma’uang: “Pirangpai pole pattulungna Puang Allah Taala?” Issangi sitongangna pattulungna Puang Allah Taala kadeppu’ sanna’i."
    },
    {
      "sura": 2,
      "verse": 215,
      "text": "Ise’iya mappatule’o  (Muhammad) di anu iya  napassulakkang ise’iya, Pa’uango’o: “Iya anu mupassulakkang mie’ sipato’nai mubei lao di indo ama, anna pallulluareang, anna ana’-ana’ beong, anna to kasi-asi, anna to lalang dipellambang. Anna inggannana apiangan iya mupogau’ mie’, jari sitongangna Puang Allah Taala Masarro Paissang."
    },
    {
      "sura": 2,
      "verse": 216,
      "text": "Diwaji’io mie’ lamba mammusu’, anna mammusu’ di’o anu muabire’ mie’. Malai tu’u anu muabire’ la’bi macoai di sesemu mie’, anna mala toi anu muelo’i la’bi adae’i di sesemu mie’. Naissangi Puang Allah Taala  anna andiangi i’o mie’ muissang."
    },
    {
      "sura": 2,
      "verse": 217,
      "text": "Ise’iya mappatule’o (Muhammad) masalah mammusu’ di bulan Haram. Pa’uango’o: “mammusu’ di bulan di’o diangi dosa kaiyang, anna mappusara rupa  tau di tangalalangna Puang Allah Taala, makkaperri Puang Allah Taala , (mappusara mettama) Masigi Haram  anna massio malai pakkappung anna sikadeppe’na la’bi kaiyangi (dosana) di sesena Puang Allah Taala,  anna mappitina’ la’bi kaiyangi dosana dadi mappatei (tau). Andiang diang pe’osanna ise’iya namusu’io mie’ lambi’o mala napepenggiling pole di agamamu mie’ (mettama kaper) tenna’ paulledi. Inai murta’ (messung pole di agamana), anna matei diakaperang, ise’yamo di’o to andiang karanana appalangna di lino anna di ahera’, anna ise’iyamo di’o pa’engei naraka, ise’iya  mannan­nungan di lalangna.”"
    },
    {
      "sura": 2,
      "verse": 218,
      "text": "Sitongangna to matappa’, anna to hijrah (mellenggu’ mellele) anna mattongat-tongang di tangalalangna Puang Allah Taala, ise’iya di’o mahhara’i pammasena Puang Allah Taala, anna Puang Allah Taala Masarro Pa’dappang  na Makkesayang."
    },
    {
      "sura": 2,
      "verse": 219,
      "text": "Ise’iya mappatule’o (Muhammad) masalah khamar (anu mepamawo’) anna abotorang. Pa’oango’o: “(di lalangna khamar anna abotorang) diang dosa kaiyang anna diang akkegunanna  lao di rupa tau, iya tia dosana la’bi kaiyangi dadi acoanganna”. Anna napatule’o ise’iya  anu iya (sipato’) napassulakkang, pa’uango’o: “iya la’binna (paralluangmu)”. Bassami di’o Puang Allah Taala  mappannassa aya’-aya’-Na di sesemu mie’, mamoare’o mie’ mappikkir."
    },
    {
      "sura": 2,
      "verse": 220,
      "text": "Di lino  anna ahera’, anna napatule’o (Muhammad) masalah ana’ beong, pa'uango’o: “Ma’urus  urusanna iya sitinaya macoai,” anna mua’ musolangi ise’iya, jari ise’iya di’o lulluare’mu mie’. Anna Puang Allah Taala  paissang inai mappogau’ adaeang pole di to mappogau’ apiangan. Anna mua’ napasitinayai Puang Allah Taala, tongang malai mappapoleango’o mie’ sussa. Anna sitongangna Puang Allah Taala Masarro Maraya  Pa’ulleang na  Maroro (Adil)."
    },
    {
      "sura": 2,
      "verse": 221,
      "text": "Anna da mie’ mulikkai para to baine iya mappa’dua diolo tammatappa’na. Sitongangna to baine batua matappa’ la’bi macoai dadi to baine mappa’dua maui naelo’i (nacinna) atemu. Anna da mie’ mappalikkai to mappa’dua (lao di to baine matappa’) diolo tammatappa’na. Sitongangna to baine batua la’bi macoai dadi to baine mappada’dua maui naelo’i (nacinna) atemu mie’. Ise’iya meperoai lao di naraka anna Puang Allah Taala  meperoai lao di Suruga anna Pa’dappang sawa’ pa'elorang-Na. Anna Puang Allah Taala mappannassa aya’-aya’-Na  lao di rupa tau mamoare’i  ise’iya maala pe’guruang."
    },
    {
      "sura": 2,
      "verse": 222,
      "text": "Anna ise’iya mappatule’o (Muhammad) masalah sambungang. Pa'uango’o: “Sambungang diangi anu sarupu’”, jari sitinayannai miakarao’o mie’ pole di to baine di wattu sammbunganna, da mie’ piakadeppu’ diolo tammapaccingna. Mua’ mapaccingmi solanganmi di engeang iya napesioang Puang Allah Taala di sesemu mie’. Sitongangna Puang Allah Taala maelo’i to me’atowa’ anna maelo’i to mappaccingngi alawe."
    },
    {
      "sura": 2,
      "verse": 223,
      "text": "Para bainemu mie’ (rapangi) pangumang iya muengei mie’ manguma, jari polei’i umammu mie’ me’apa iya muelo’i. Anna pappogau’o (apiangan) di alawemu mie’, anna pe’atakwao mie’  lao di Puang Allah Taala  anna issangi mua’  na muperuppa’-I (Puang). Anna bei karewa mapperio-rio  lao di to matappa’."
    },
    {
      "sura": 2,
      "verse": 224,
      "text": "Da mie’ mupajari (sangana) Puang Allah Taala lalang di tundamu namala maoppo’i pappogauang acoangan, pe’atakwao mie’ anna pappicoaio mie’ rupa tau. Anna Puang Allah Taala Masarro Pairrangngi na Paissang."
    },
    {
      "sura": 2,
      "verse": 225,
      "text": "Andiangi Puang Allah Taala mahhukum-o mie’sawa’ tundamu mie’. Anna iya tia Puang Allah Taala mahhukum-o mie’ sawa’ tundamu iya nabutungan mie’ atemu. Anna Allah Taala Masarro Pa’dapang na Pallomo-lomo."
    },
    {
      "sura": 2,
      "verse": 226,
      "text": "Lao di to ma-ila’ (mattunda andiang massolang) bainena di bei wattu tattanga patambulan saena. Anna mua’ membali’i ise’iya (lao di bainena). Jari sitongangna Puang Allah Taala Masarro Pa’dappang na Makkesayang."
    },
    {
      "sura": 2,
      "verse": 227,
      "text": "Anna mua’ ise’iya ma-’azam (tatta’) na mattalla’ jari sitongangna Puang Allah Taala Masarro Pairrangngi na Paissang."
    },
    {
      "sura": 2,
      "verse": 228,
      "text": "Para to baine iya di talla’ sitinayannai manjagai alawena (metteppe) pettallung  mapaccing. Andiangi mala mambuniang iya anu napadiang Puang Allah Taala lalang di are’na, mua’ diangi mattappa’   lao di Puang Allah Taala anna allo ahera’. Anna para tommuanena la’bi makai membali’ lao di wattu metteppena di’o mua’ nakkattai meacoa. Anna para to baine maappunnai ha’ sittengani awajikangna meacoa. Anna di tommuane (diang) palla’birang pole di bainena. Anna Puang Allah Taala Masarro Maraya Pa’ulleang na Maroro (Adil)."
    },
    {
      "sura": 2,
      "verse": 229,
      "text": "Talla’ (iya mala dipembali’i) penda’dua dipurana membali’ bo’o meacoa iyade’ sisara’ macoa. Andiangi hallal di sesemu mie’ maala membali’ anu pura mubengani selaenna mua’ diangi bata-bata andiang mala na mappogau’ hukumna (paannana) Puang Allah Taala. Selaengna mua’ bata-batai  andiang na mappogau’ hukumna Puang Allah Taala, jari  andiang-diang dosa di sesena masaala pambayarang na bengan baine na maalai alawena. Iyamo di’o hukumna Puang Allah Taala jari da mie’ pabali-bali. Anna inai tau pabali-bali lao di hukumna Puang Allah Taala, jari ise’iyamo di’o to pagau’bawang."
    },
    {
      "sura": 2,
      "verse": 230,
      "text": "Jari mua’  (muane) mattalla’i (dipuranamo natalla’ da’dua), jari to baine di’o andiangi  hallal di sesena  nasialang bo’o mua’ andiangpai pura nasialang tau laeng. Mane mua’ tommuane laeng di’o mappessarangi, jari andiang-diang dosa di sesena (pura muane anna baine) na siala membali’ mua’ nassamaturu’i namala  mappogau’ hukumna Puang Allah Taala. Anna iyamo di’o hukum-hukumna Puang Allah Taala iya di pannassa lao di kaum (iya melo’) ma’issang."
    },
    {
      "sura": 2,
      "verse": 231,
      "text": "Mua’ mattalla’o mie’ para bainemu, anna maseke’mi cappu’ iddahna, jari tahangi ise’iya,  iyade’ mupissarang macoai. Da mie’ mutahangi sawa’ na musussai. Inai  mappogau’ bassa di’o, jari na gau’bawangi alawena Da mie’ mupajari pangi-panginoangi aya’-aya’na Puang Allah Taala. Anna ingarangi pappenya­mangna Puang Allah Taala di sesemu anna anu iya pura naparawung  di sesemu mie’ iyamo Kitta’  (Koroang) anna Hikmah (Sunnah). Puang Allah Taala mambei pe’guruang me’apa iya pura naparawung. Anna pe’atakwa’o mie’ lao di Puang Allah Taala anna Issangi sitongangna Puang Allah Taala Masarro Paissang lao di inggannanaa seu-seuwa."
    },
    {
      "sura": 2,
      "verse": 232,
      "text": "Anna mua’ mutalla’i mie’ para bainemu anna cappu’mi iddahna, jari da mie’ muposarai siala membali’ pura muanena, mua’ melo’ nasang boi siola macoa. Iyamo di’o dipesioang di sesena to matappa’ lao di Puang Allah Taala anna allo di boe’. Iya di’o la’bi macoai di sesemu mie’ anna la’bi mapaccing. Anna Puang Allah Taala ma’issang anna andiangi i’o mie’ muissang."
    },
    {
      "sura": 2,
      "verse": 233,
      "text": "Anna iya indo sitinayannai mappasusu ana’-ana’na duattaung  kalepu  (saena) mua’ melo’i mappasukku’ pepasusungna. Anna parallui tommuane mambei akkenandeang anna pakeang lao di indo cara macoa. Mesa tau andiangi dipabullei selaengna  me’apa iya naulle. Dai diang mesa indo masussa sawa’ ana’-ana’na anna tommuane (dai masussa) sawa’ ana’-ana’na. Anna barris parallu toi bassa di’o. Mua’ melo’i mappe’osang mappasusu sawa’ elo’na iya nasituru’i, jari andiang-diang dosa di sesena. Anna mua’ melo’o ana’-ana’mu napasusu tau laeng jari andiang-diang dosa di sesemu mie’ mua’ diango’o  mambayar iya sitinayanna. Pe’atakwao mie’ lao di Puang Allah Taala  anna issangi sitongangna Puang Allah Taala Masarro Paita di anu iya mupogau’."
    },
    {
      "sura": 2,
      "verse": 234,
      "text": "Anna to matemo iya mappelei (mappamottong) pa’baliang (baine sitinayai) baine di’o  na jagai alawena  (ma-iddah) patambulan sappulo allona. Anna mua’ cappu’mi iddahna, jari andiang-diang dosa di sesemu mie’ (walli) mappaso’nai mappogau’ lao di alawena me’apa iya sitinaya. Anna Puang Allah Taala Masarro Ma’issang di anu iya mupogau’. "
    },
    {
      "sura": 2,
      "verse": 235,
      "text": "Anna andiang-diang dosa di sesemu mie’ mattumae di to baine di’o mappalandi’ iyade’ mubuniangi  lalang di atemu na massialangi. Puang Allah Taala naissangi mua’ diango’o mie’ na marappe-rappei ise’iya. Anna iya tia da mie’ pa’janji na massialangi  iya marrahasia selaengna sangga’ mappau macoa. Anna da ma-’azam na massialangi di andiangnapa  cappu’ iddahna. anna issangi sitongangna Puang Allah Taala masarro ma’issang  anu iya lalang di atemu mie’, jari parakke’o mie’ lao di Puang Allah Taala anna issangi sitongangna Puang Allah Taala Masarro Pa’dappang na Pallomo-lomo."
    },
    {
      "sura": 2,
      "verse": 236,
      "text": "Andiang-diang dosa di sesemu mie’, mua’ mupessa­rangi para bainemu iya andiangpa mie’ mudu’du’ (muso­langan) iyade’ andiangpai mupattantu passorong­na. Anna sitinayannao mie’ mambei-i mut’ah (pappebengan). Di sesena to maka (masagena)  me’apa paulleangna, anna to sippi’ me’apa pa’ulleangna. Iya bassa di’o atattuang di sesena to mappogau’ apiangan."
    },
    {
      "sura": 2,
      "verse": 237,
      "text": "Mua’ mupessarangi mie’ para bainemu diandiangnapa musolang, anna purai mupattantu sorongna, jari bayari sambareang pole di sorong iya pura mupattantu, selaengna mua’ bainemu di’o maa’dappangan iyade’ na diadappangani to mattunga’eng alikkang. anna pa’dappangmu di’o la’bi kadeppu’i lao di takwa.  Anna da mie’ mualuppei  palla’birang di sesemu, sitongangna Puang Allah Taala Masarro Paita di anu iya mupogau’."
    },
    {
      "sura": 2,
      "verse": 238,
      "text": "Alitutui mie’ sambayangmu anna alitutui  toi sambayang Wustha’ (tangnga-tangnga). Pekke’de’o mie’ sawa’ Puang Allah Taala (lalang di sambayangmu) siola tunru’."
    },
    {
      "sura": 2,
      "verse": 239,
      "text": "Mua’ di lalangnao mie’ rakke’ (bahaya) jari passambayang  mellambao iyade’ messawe. Anna mua’ amangmo’o mie’, jari rappe-rappei mie’ Puang Allah Taala,  me’apa iya pura napa’guruango’o (Puang)  anu iya andiang muissang."
    },
    {
      "sura": 2,
      "verse": 240,
      "text": "Anna to na mate di sesemu mie’ anna mappelei baine sitinayannai mappasang lao di bainena, na balanjai setaung saena  anna andiang nasio malai (dio di boyangna). Anna mua’ melo’i mellenggu’, jari  andiang-diang dosa di sesemu (walli iyade’ barris) mappusarai ise’iya  mappogau’ anu macoa di alawena. Anna Puang AllahTala Masarro Maraya Pa’ulleang na Maroro (Adil)."
    },
    {
      "sura": 2,
      "verse": 241,
      "text": "Anna para to baine iya dipissarang  (sitinayannai na bei muanena) mut’ah me’apa iya macoa, mesa awajikang (aparuang) di sesena to me’atakwa."
    },
    {
      "sura": 2,
      "verse": 242,
      "text": "Bassami di’o Puang Allah Taala  mappannassa di sesemu mie’ aya’-aya’-Na  mamoare’o mie’ keakkalang (mupahang)."
    },
    {
      "sura": 2,
      "verse": 243,
      "text": "Apa’ andiangdi mupennassai to messung pole di kappungna mallessor-lessor mae’dinna sawa’ marakke’i mate, jari Puang Allah Taala ma’uang lao: “Matemo’o mie’”, mane Puang Allah Taala mappatuoi ise’iya. Sitongangna Puang Allah Taala  maappunnai palla’birang lao di rupa tau anna mae’diangi rupa  tau andiang me’asukkur."
    },
    {
      "sura": 2,
      "verse": 244,
      "text": "Anna pammusu’o mie’ di tangalalangna Puang Allah Taala, anna issangi mie’, sitongangna Puang Allah Taala  Masarro Pairrangngi na Paissang."
    },
    {
      "sura": 2,
      "verse": 245,
      "text": "Inai melo’ mappepinrang  lao di Puang Allah Taala, pappepinrang macoa (mappasulakkang barangna lao di tangalalangna Puang). Jari Puang Allah Taala na mappalappi-lappi bayarang di sesena  mallappi-lappi mae’di. Anna Puang Allah Taala mappasippi’  anna mappamaloang  (dalle’)  anna di sese-Nai  di pepembali’o mie’. "
    },
    {
      "sura": 2,
      "verse": 246,
      "text": "Apa’ andiangdi mupennassai lao pangulu-pangulunna Bani Israil  di  boe’na nabi Musa, di wattu ma,uangna lao di nabi: “Pa’akke’ mo’o mesa mara’dia malaai iyami’ mammusu’ di tanga­lalangna Puang Allah Taala.” Nabinna ma’uang: “naulle  sanna’i manini, di waji’io mammusu’, na diango’o andiang melo’ lamba mammusu’.” Ma’uangmi: “mangapa iyami’ na andiang melo’ lamba mammusu’ di tangalalangna Puang Alla Taala, anna sitongangna purai ise’iya merimba messung pole di kappungngi  anna pole di ana’-ana’i. Anna di wattunna pammusuang di’o diwajikangmi  di sesena, tappa mep­pondo’i, selaengna saicco’ le’ba’ba’di (melo’ lamba mammusu’). Anna Puang Allah Taala Masarro Paissang  di to pagau’bawang."
    },
    {
      "sura": 2,
      "verse": 247,
      "text": "Nabinna ise’iya mappa’uangngi ise’iya: “Sitongangna Puang Allah Taala maakke’ Thalut menjari mara’diamu,” ise’iya ma’uang: “Me’apai Thalut na mala mapparenta iyami’, anna iyami’ sitinaya  le’ba’ mapparenta dadi iya,  anna andiangi di bei asugiang mae’di.”  (nabinna) ma’uangmi: “Sitongangna Puang Allah Taala pura mappilei  (menjari mara’diamu) anna mambengani pa’issangan  (mae’di) anna alawe makasau’. Puang Allah Taala mambei arayangna di to naelo’i. Anna Puang Allah Taala Masarro Malloang pappebengan-Na  na Paissang."
    },
    {
      "sura": 2,
      "verse": 248,
      "text": "Anna nabinna ise’iya ma’uang lao ise’iya: “Sitongangna alama’ (tanda) iya mua’ na menjari mara’diai iyamo membali’na Tabut di sesemu mie’, di lalangna diang asannangan pole di Puangmu anna asessang pole di sossorang passanganang  Musa anna passanganang  Harun, Tabut di’o na bawai malaika’. Sitongangna iya bassa di’o diang alama’ di sesemu  mua’ diango’o mie’ to matappa’."
    },
    {
      "sura": 2,
      "verse": 249,
      "text": "Jari di wattu Thalut messung mambawa joa’na ma’uangmi: “Sitongangna Puang Allah Taala na nauyio mesa  binanga, anna inai di sesemu mie’ mandundu uainna taniai  to mappeccoe’ia’. Anna inai andiang mandundu selaengna saammeang jari iyamo tu’u di’o to mappeccoe’ia’ ”. Mane mandundumi ise’iya selaengna saicco’ le’ba’ (andiang mandundu). Jari di wattunna Thalut anna to matappa’ siola mallambang. To pura mandundu ma’uang: “Andiang-diang pa’ullea’i mam­mu­su’i Jalut anna joa’na.” To matappa’ mua’ na sitai Puang Allah Taala ma’uang: “Saapa  mae’dinna diang tau saicco’ mala makkala to mae’di sawa’ elo’na Puang Allah Taala.” Anna Puang Allah Taala massolang to sa’bar."
    },
    {
      "sura": 2,
      "verse": 250,
      "text": "Anna di wattu naitami Jalut anna joa’na, diangi (Thalut anna joa’na) merau: “E Puangngi, bei iyami’ asa’barang, anna pamasse’i pettu’galangngi anna tulungi iyami’ pole di to kaper.”"
    },
    {
      "sura": 2,
      "verse": 251,
      "text": "Jari diangi (joa’na Thalut) makkala joa’na Jalut sawa’ elo’na Puang Allah Taala  anna Daud mappatei Jalut, mane Puang Allah Taala  mambei (Daud)  arayang (map­pa­renta) anna Hikmah (anabiang dimatenamo Thalut) anna mappa’guru di sesena anu naakkattai. Anna tenna’ tania Puang Allah Taala marrundungngi rupa tau pole di sambare rupa tau tongang adae’mi di’e lino-e. Anna iya tia Puang Allah Taala  maappunnai palla’birang di inggan­nana alang."
    },
    {
      "sura": 2,
      "verse": 252,
      "text": "Iyamo  di’o aya’-aya’na Puang Allah Taala, Iyami’ mambacangano’o siola tongang (parua). Anna sitongangna i’o (Muhammad) tongang mesa suro."
    },
    {
      "sura": 2,
      "verse": 253,
      "text": "Iya di’o para suro sambareang di bengani palla’birang pole di laengna. Pole ise’iya diang (suro) sipau-pau Puang Allah Taala anna sambareangna Puang Allah Taala mappatinggi’i sisaapa onro. Anna Iyami’ mambei lao di Isa ana’ tommuanena Maryam sisaapa mu’jizat anna Iyami’ mappamakasau’i sawa’ Ruhul Kudus. Anna mua’ napoelo’i Puang Allah Taala tongang andiangi ise’iya sipate-patei. To  pole di puranna para suro di’o, di purana pole lao ise’iya sisaapa butti, anna iya tia ise’iya sisala-sala, jari diang pole ise’iya iya matappa’ anna diang to’o pole ise’iya iya kaper, anna tenna’ napoelo’di Puang Allah Taala  andiangi ise’iya nasipate-patei, anna iya tia  Puang Allah Taala mappogau’ anu iya napoelo’."
    },
    {
      "sura": 2,
      "verse": 254,
      "text": "E inggannana to matappa’, pa’balanjangi mie’  samba­reang pole di dalle’ iya pura Iyami’ dibengano’o di andiangnapa pole allo iya andiangmo diang sipa’balu’i anna andiang tomo diang pesammua­neang anna andiang tomo diang syafaat. Anna to kaper iyamo to pagau’­bawang."
    },
    {
      "sura": 2,
      "verse": 255,
      "text": "Puang Allah Taala, andiang-diang Puang (iya maka disomba) sangadinna Iya,  tuo-I (Puang), mannannungan na tarru-tarrus ma’urus (anu napajari), andiangi mangattu’ anna andiang toi matindo. Appunnan-Na (Puang) anu iya di langi’ anna anu iya di lino. Andiang-diang maka mambei syafaat di sesena Puang Allah Taala mua’ tania elo’-Na, Puang Allah Taala ma’issang anu iya dio di olona anna dio di pondo’na ise’iya, anna andiangi ise’iya ma’issang seu-seuwa pole di pa’is­sanganna Puang Allah Taala selaengna anu iya napoelo’-Na. Kursi (akkuasang-Na) Puang Allah Taala massalipuri langi’ anna lino. Anna Puang Allah Taala andiang mabe’i nasa’ding mappiarai (langi’ anna lino) anna Iya (Puang) Masarro Matinggi na  Maraya."
    },
    {
      "sura": 2,
      "verse": 256,
      "text": "Andiang-diang pepassa mettama agama (Sallang), sitongangna pura mannassami tangalalang tongang (parua) pole di tangalalang pusa (salah), jari inai-inai makkaperri Thaghut anna matappa’ lao di Puang Allah Taala, jari sitongangna diangi mettu’galang lao di buhul (gulang makasau’ sanna’) iya andiang na mala rambu’. Anna Puang Allah Taala Masarro Pairrangngi  na Paissang."
    },
    {
      "sura": 2,
      "verse": 257,
      "text": "Puang Allah Taala Parrundung di to matappa’, Iya (Puang) mappasungi ise’iya pole di apattangan (akaperang) lao di tayang (tappa’), anna to kaper parrundungna iyamo setang iya mappasungi pole di paindo lao di apattangan. Ise’iyamo di’o pa’engei naraka, ise’iya mannannungan di lalangna."
    },
    {
      "sura": 2,
      "verse": 258,
      "text": "Apa’ andiangdi mupennassai to massaka’i Ibrahim masalah Puangna sawa’ diangi (Puang) mambei (Ibrahim) akkuasang arayang. Di wattu Ibrahim ma’uang: “Puang­ngu iyamo (Puang) iya mappatuo anna mappa­mate”,  ma’uangi: “Iyami’ mala toi mappatuo anna mappamate”. Ibrahim ma’uang: “Sitongangna Puang Allah Taala mappatidoa’ (mappasu’be’)  mata allo dio di timo’ jari patidoa’mi pole dio di bara’, herangmi anna makko’ tomi to kaper  anna Puang Allah Taala andiang mambei patiroang  lao di to pagau’bawang."
    },
    {
      "sura": 2,
      "verse": 259,
      "text": "Iyade’   (andiangdi mupennassai) to iya mallandurri mesa banua iya tembo’na ropo’ ma’oppo’i ate’na . Ma’uangmi: “Me’apai Puang Allah Taala mappatuo membali’ di’e banuae di puranamo accur?” jari Puang Allah Taala mappamate di’o tau-o sangatus taung, mane napatuoi membali’, anna (Puang Allah Taala) ma’uang: “saapa saemu mottong indinie?” ma’uangi: “mottonga’ indinie sangallo iyade’ sappolongallo.” Puang Allah Taala ma’uang: “Sitongangna  mottongo’o indinie sangatus taung saena, pe’itao lao di  andemu anna anu mudundu iya andiang le’ba’pa tibenru’ laeng, anna pe’itao lao di himarmu (menjari buku-bukumi). Iyami’ na pappajario alama’ akkuasa’-I lao di rupa tau. Anna pe’ita to’o lao di buku-buku himarmu di’o, mane Iyami’  massusung membali’ anna Iyami’ mapputi’i  issi.” Jari di wattu puranamo mannassa  di sesena  (me’apa Puang Allah Taala mappatuo to mate) ma’uangmi: “Matappa’ma’ mua’ Puang Allah Taala Masarro Kuasa lao di inggannana seu-seuwa.”"
    },
    {
      "sura": 2,
      "verse": 260,
      "text": "Anna (ingarangi) di wattunna Ibrahim ma’uang: “E Puangngu, patiroia’ me’apa-O mappatuo to mate”. Puang Allah Taala ma’uang: ”Andiangpado’o matappa’?” (Ibrahim) ma’uang: ”Matappa’ma’, anna iya tia malaai  ateu tatta’ tannang (matappa’)”. Puang Allah Taala ma’uang: “(Mua’ bassai diting-o) paalamo’-o appe’ manu’-manu’ mane mutatta-tatta’ nasangi mane muannai dai’ di coppo’ buttu  saapa-saapa pole di bareangna di’o mane muillongngi’i, tongang polei mating masiga,” anna issangi, sitongangna Puang Allah Taala Masarro Maraya Pa’ulleang na Maroro (Adil)."
    },
    {
      "sura": 2,
      "verse": 261,
      "text": "Alarapanganna (passulakka) iya napasung to mappasu­lakkang barang-barangna lao di tangalalang Puang Allah Taala sitteng mesa bine iya mappatuo pitullisar, anna tuttu’ sallisar diang sangatus lisar. Puang Allah Taala mappalliccu-liccung (balasangna) di sesena to napoelo’. Anna Puang Allah Taala Masarro Maloang Pammasena na Paissang."
    },
    {
      "sura": 2,
      "verse": 262,
      "text": "To mambalanja barang-barangna lao di tangalalang Puang Allah Taala, mane andiangi  napaule’i lao  pau-pau di pappibenganna di’o anna andiang toi mappamonge’  atena (to mattarima), ise’iya malolongan appalang di sesena Puangna ise’iya. Anna andiangi ise’iya  dipaarakkeang anna andiang toi ise’iya masara nyawa."
    },
    {
      "sura": 2,
      "verse": 263,
      "text": "Pau mapia  anna maa’dappangan la’bi macoai dadi passulakka iya napeccoe’i anu mappamonge’ (to mattarima). Puang Allah Taala Masarro Sugi’ na Pallomo-lomo."
    },
    {
      "sura": 2,
      "verse": 264,
      "text": "E inggannana to matappa’, da mie pappa’dai (appalang)mu  sawa’ mupau-paui passulakkamu anna mappamonge’ (atena) to mattarima , sitteng to massulakka sawa’ melo’i disanga anna andiangi matappa’ lao di Puang Allah Taala  anna allo di boe’. Jari  alarapanganna to bassa di’o sitteng batu malingendu’ iya dio di baona diang lita’, mane batu di’o narua uai urang matamba’  mane menjari mapaccing. Andiangi ise’iya mallolongan seu-seuwa pole di anu iya naakkaresoi, anna Puang Allah Taala andiang mambei patiroang  lao di to kaper."
    },
    {
      "sura": 2,
      "verse": 265,
      "text": "Anna alarapanganna to mambalanja barang-barangna  sawa’ ma’itai riona Puang Allah Taala anna mappamasse’ nyawana, sitteng mesa  uma  iya diaya di buttu  iya narua  uai urang matamba’, jari iya di’o uma-o mallolongani assel buana duallappi. Anna mua’ urang tamba’ andiangi mattolloi’i, jari mau rinnis ganna’ tomi, anna Puang Allah Taala Masarro Paita  di anu iya mupogau’."
    },
    {
      "sura": 2,
      "verse": 266,
      "text": "Diangdi  mesa tau di sesemu mie’ iya melo’ maappunnai uma kuruma anna anggur iya lolong dio di naungna mai’di binanga,  iya di’o uma-o maappunnai inggannana rupanna buah-buah, mane polemi amabubengan di tau di’o anna diangi maappunnai biya (ana’) keccu’-keccu’ duapa. Tappana iya di’o uma-o naruai iri’ kaiyang iya mambawa api  anna titunumi, Bassami di’o  Puang Allah Taala mappannassa aya’-aya’-Na  di sesemu mie’ mamoare’o mie’ mappikkirri’i."
    },
    {
      "sura": 2,
      "verse": 267,
      "text": "E inggannana to matappa’, passulakkao mie’ (lao di tangalalangna Puang Allah Taala) sambareang pole di assel akkaresoangmu mie’  iya macoa  anna sambareang iya Iyami’ pasung pole di lita’ di sesemu. Anna da mie’ mappile anu adae’ mane mupa’balanjangi, anna i’o duapa mie andiango’o melo’ maala  selaengna  membutai mie’ matammu lao. Anna issangi sitongangna Puang Allah Taala Masarro Sugi’  na Tipuyi."
    },
    {
      "sura": 2,
      "verse": 268,
      "text": "Setang ma’janji (mapparakke-rakke’io) mie’ akkasi-asiang anna massio’o mie’ mappogau’ adaeang (kikkir) anna Puang Allah Taala manjanjio mie’ pa’dappang-Na anna palla’birang-Na. Anna Puang Allah Taala Masarro Maloang (Pamma­sena) na Paissang."
    },
    {
      "sura": 2,
      "verse": 269,
      "text": "(Puang Allah Taala) mambei  al hikmah (pa’issangan Koroang anna Hadis)  di to napoelo’. Anna inai-inai natandoi al hikmah tongang  natandoi acoangan iya mai’di. Anna andiang diang mala maala pe’guruang selaengna to keakkalang."
    },
    {
      "sura": 2,
      "verse": 270,
      "text": "Anna apa topa mie’ mubalanja pole di balanja iyade’ apa topa mie’ mutinja’ pole ditinja’, jari sitongangna Puang Allah Taala ma’issangi. Anna di to pagau bawang  andiang-diang  mau mesa tau pattulung di sesena."
    },
    {
      "sura": 2,
      "verse": 271,
      "text": "Mua’ mappepetiroango’o mie’ passulakkamu iya di’o macoai. Anna  mua’ mubuniangi anna mubengani to pakker. Jari mambuniang di’o la’bi macoa sanna’ pai tia di sesemu mie’. Anna Puang Allah Taala  maapus  sambareang asalangmu mie’ anna Puang Allah Taala Masarro Paissang di anu iya mupogau’."
    },
    {
      "sura": 2,
      "verse": 272,
      "text": "Taniai awajikangmu (Muhammad) mappajari’i ise’iya mallolongan  patiroang, anna  iyadi tia Puang Allah Taala mambei patiroang di to napoelo’, anna apa topa barang macoa  iya mupassulakkang (lao di tangalalang Puang Allah Taala) jari appalang di’o di sesemu toi i’o mie’. Anna da mie’ pa’balanja apa-apa selaengna maitai riona Puang Allah Taala. Anna barang  apa topa pole’ (anu macoa) iya mupassulakkang, tongang dibei  appalang sukku’ di sesemu mie’ anna  i’o mie’ andiang na di gau’ bawang."
    },
    {
      "sura": 2,
      "verse": 273,
      "text": "(anu mupassulakkang) di to pakker iya tilapa’i (me’osa) dalle’na (na sawa’ manjiha’i) di tangalalangna Puang Allah Taala, andiangi mala me’uya di lino, to andiang pa’issanganna nasangai sugi’i sawa’  napiarai alawena pole di merau-rau. Muissangi (Muhammad) kedo-kedona ise’iya, apa’ andiangi ise’iya merau mappassa tau laeng. Anna barang-barang apa topa pole’ iya macoa (iya) mubalanjang di tangalalang-Na Puang Allah Taala, jari sitongangna Puang Allah Taala Masarro Ma’issang."
    },
    {
      "sura": 2,
      "verse": 274,
      "text": "To mambalanja barang-barangna (di wattu) bongi anna allo iya nabuniang anna napannassa, jari di sesena ise’iya  appalang pole di  Puang-Na. Anna andiangi ise’iya dipaarakkeang anna andiang toi ise’iya masara nyawa."
    },
    {
      "sura": 2,
      "verse": 275,
      "text": "To maande riba andiangi mala mekke’de’ selaengna sittengan pekke’de’na to setangan (alippangan), sawa’ tattarang. Ia bassa di’o nasawa’ ma’uangi ise’iya sitongangna sipa’balu’i anna riba sittengani. Anna Puang Allah Taala Pura mahallallakang  sipa’balu’i anna mahharangan riba. To nalambi’ pepusarana Puang anna tappa me’osa (mappogau’) riba jari di sesena iya pura naala diolo’ (diandiangnapa diang pepusara), anna urusanna nannai di Puang Allah Taala. Anna to maala bo’o riba , jari iya di’o tau-o iyamo pa’engei naraka, ise’iya mannannungan di lalangna."
    },
    {
      "sura": 2,
      "verse": 276,
      "text": "Puang Allah Taala  mappa’dai riba anna mappamarumbo sulakka. Anna  Puang Allah Taala andiangi naelo’i  to tatta’ lalang di akaperang anna samata mappogau’ dosa."
    },
    {
      "sura": 2,
      "verse": 277,
      "text": "Sitongangna to  matappa’, anna mappogau’ apiangan, makke’­deang sambayang anna mambayar (mappasilennarang) sakka’, mallolongani  ise’iya appalang pole di Puangna ise’iya. Anna andiangi ise’iya dipaarakkeang anna  andiang toi ise’iya masara nyawa."
    },
    {
      "sura": 2,
      "verse": 278,
      "text": "E inggannana to matappa’, pe’atakwao mie’ lao di Puang Allah Taala  anna  pi’akaraoi mie’ sesa  riba mua’ diango’o mie’ to matappa’."
    },
    {
      "sura": 2,
      "verse": 279,
      "text": "Jari mua’ andiango’o mie’ mappogau’ (mappeakaraoi  riba), jari issangi, mua’ Puang Allah Taala anna Suro-Na na namusu’io mie’. Anna mua’ i’o mie’ me’atowa’ (pole di riba), jari di sesemu poko’ barangmu mie’, andiango’o mie’ pagau’ bawang anna andiang to’o mie’ digau’ bawang."
    },
    {
      "sura": 2,
      "verse": 280,
      "text": "Anna mua’ (to manginrang) lalang di sussa, jari bengani teppo lambi’  maloga (mala mambayar). Anna mupasulakkangi mie’ (barang iya nainrang) la’bi macoai di sesemu mie’,  mua’ diango’o mie’ ma’issang."
    },
    {
      "sura": 2,
      "verse": 281,
      "text": "Anna  jagai mie’ alawemu pole  di passessa di allo  iya di pepembali nasango’o lao di Puang Allah Taala. Anna  inggannana tau narua nasangi balasan sukku’ di anu iya pura naakkaresoi, anna ise’iya andiangi di gau’ bawang."
    },
    {
      "sura": 2,
      "verse": 282,
      "text": "E inggannana to matappa’, mua’ siayumaio  (mammua­mala-o) mie’ andiang silennarang me’apa wattu di pattattu, sitinayannao mie’ mattulisi. Anna sitinayannai panulis di antaramu mattulisi siola adil (parua). Anna da to mattulis bondo-bondoang mattulisi me’apa Puang Allah Taala  pura mappa’guruo. Jari sitinayannai  natulis, anna sitinayannai  to manginrang  mappau  (apa na natulis) , anna sitinyannai marakke’ lao di Puang Allah Taala, anna dai makkurangngi  mau nasaicco’na pole di inrangna. Anna mua’ to manginrang di’o malamma akkalangna iyade’ malammai keadaanna iyade’ andiangi  mala mappau, jari sitinyannai wallinna mappau na malampu'. Anna pepesa’biangi lao di da’dua tau  tommuane di sesemu.  Anna mua’ andiang-diang da’dua tommuane jari malao maala  mesa tommuane anna da’dua to baine iya di olo’i na massa’bi, mua’ diang mesa tau maaluppei diang dua mala mappaingarang. Dai sa’bi di’o bondo-bondoang  mua’ diperoai, anna da palanre mattulis  inrang, mau saicco’ iyade’ mai’di lambi’ wattu pambayarangna. Iya bassa di’o la’bi adili di sesena Puang Allah Taala  anna la’bi mappamasse’ passa’biangna andiang mappapole abata-batang, (tulisi di’o muamala-o),  passelaengna mua’ iya di’o mu’amala-o (assiayumaiang) padagangan tunai iya mupogau’, jari andiang-diang dosa di sesemu mua’ andiangi mutulis. Anna pepesa’biangi mua’  sipa’balu’io mie’, anna dai panulis  anna sa’bi sisussai. Mua’ diango’o mappogau’ bassa di’o, jari sitongangna  iya bassa di’o  mesa apaseang di alawemu. Anna pe’atakwao mie’ lao di Puang Allah Taala, Puang Allah Taala mappa’guruo mie’, anna Puang Allah Taala Masarro paissang lao di inggananana seu-seuwa."
    },
    {
      "sura": 2,
      "verse": 283,
      "text": "Anna mua’ diango’o mie’ di lalang pellambang (mammuamala anna andiang tappa mubayar) anna andiango’o mie’ marruppa’ mesa tau na mattulis, sitinayannai diang  barang (boro’) natu’galang (to mappepeinrang). Mua’ diango’o mie’  maatappa’i  di laengna, sitinayannai to diatappa’i di’o  mappogau’ di anu  iya na pamatappa’i (nabayar inrangna), anna sitinayannai me’takwa   lao di Puang Allah Taala Puangna. Anna dai sa’bi mambuniang passa’biangna, anna inai mambu­niangi, jari sitongangna  iyamo diting to madosa atena, anna Puang Allah Taala Kaminang Paissang  di anu iya mupogau’."
    },
    {
      "sura": 2,
      "verse": 284,
      "text": "Appunnanna Puang Allah Taala  inggannana anu iya di langi’ anna anu iya di lino. Anna mua’ diango’o mie’ mappatalle anu iya lalang di atemu iyade’ mumbuniangi, napominasai Puang Allah Taala  tongang  mappakkira-kirang me’apa iya mupogau’. Jari Puang Allah Taala maa'dappangan  inai to napoelo’, anna massessai inai to napoelo’, anna Puang Allah Taala Masarro Kuasa lao di inggannana seu-seuwa."
    },
    {
      "sura": 2,
      "verse": 285,
      "text": "Suro (Muhammad) matappa’ lao di anu iya napaturung di sesena pole di Puangna  sitteng topa to matappa’. Matappa’ nasangi lao di Puang Allah Taala, anna para-malaika’na, anna kitta’-kitta’na, anna para surona, (ma’uangi): Iyami’ andiang mappasisallaengan mesa-mesa tau pole di para suro-Na. Anna ise’iya ma’uang: “Iyami’ ma’ir­rangngi anna tunru’.  A’dappangani iyami’ E Puangngi anna di sese-Mu (iyami’)  membali’.”"
    },
    {
      "sura": 2,
      "verse": 286,
      "text": "Puang Allah Taala andiangi mappabawai mesa tau selaengna me’apa pa’ulleangna. Mallolongani appalang  (pole di apiangan) iya  pura napogau’ anna mallolongan sessa (pole di adaeang) iya pura napogau’. (Diangi merau): “E Puangngi da musessai iyami’ mua’ diangi iyami’ takkalupa iyade’ iyami’ pasalah. E Puangngi da mupabawai iyami’ bawang iya mabe’i,  iya me’apa bawangna to diolo’i. E Puangngi, da mupabullei  iyami’  bulleang iya andiang mala iyami’ paulle mambawai,  a’dappangani iyami’, anna ammasei toi iyami. I’omo (Puang) pattulungngi, jari tulungi iyami’ pole di kaum iya kaper."
    },
    {
      "sura": 3,
      "verse": 1,
      "text": "Alif Lām Mīm."
    },
    {
      "sura": 3,
      "verse": 2,
      "text": "Puang Allah Taala, andiang diang puang sangadinna Iya, Iya tuo mannannungan."
    },
    {
      "sura": 3,
      "verse": 3,
      "text": "Iya mappaturungano’o (Muhammad)  Kitta’ (Koroang),  anna mappattongang Kitta’ diolo’ mai anna mappaturung Kitta’ Taurat anna Injil,"
    },
    {
      "sura": 3,
      "verse": 4,
      "text": "Di andiangnapa (Koroang), menjari patiroang lao di rupa tau, anna Iya (Puang) mappaturung Al Furkan (Kitta’ mappasallaesang anu macoa anna anu adae’). Sitongangna to kaper lao di aya’-aya’na Puang Allah Taala di sesena ise’iya passessa makarras sanna’, anna Puang Allah Taala Masarro Maraya  Pa’ulleang na Maappunnai Pambalas (Passessa)."
    },
    {
      "sura": 3,
      "verse": 5,
      "text": "Sitongangna Puang Allah Taala andiang diang (di sesena) seu-seuwa tiwuniang di lino anna andiang to’o di langi’."
    },
    {
      "sura": 3,
      "verse": 6,
      "text": "Iya (Puang)  mattokko’o mie’ lalang di are’ me’apa elo’-Na, andiang-diang Puang (iya maka disomba) sangadinna Iya, Puang Masarro Maraya Pa’ulleang na Maroro (Adil)."
    },
    {
      "sura": 3,
      "verse": 7,
      "text": "Iya (Puang) mappaturungano’o (Muhammad) Kitta’ (Koroang), iya issinna diang aya’-aya’ muhkamat (mannassa akkattana) iyamo di’o issi tongangna Koroang, anna laengna aya’-aya’ mutasyabihat (andiang mannassa). Anna to patottong atena lao di apusang, jari iyamo mappeccoe’i aya’-aya’ mutasyabihat iya na mappapole pitina’ na ma'ita-itai ta’welena, padahal andiang diang maissang ta’wele selaengna Puang Allah Taala. Anna to malimbong pa’issanganna ma’uang: “Iyami’ matappa’ lao di aya’-aya’ mutasyabihat, inggannana pole nasangi di Puang Allah Taala. Anna andiangi mala maala pe’guruang pole di (Koroang) selaengna to diang akkalangna."
    },
    {
      "sura": 3,
      "verse": 8,
      "text": "(Ise’iya merau):  “E Puangngi, da mupatottongi   atei  lao di apusang dipuranamo iyami mubei patiroang, anna petandoimo’o pammase-Mu,  (pammase) pole Diting, sawa’ sitongangna I’omo (Puang) Masarro Malomo Pappetando."
    },
    {
      "sura": 3,
      "verse": 9,
      "text": "E Puangngi, sitongangna I’om (Puang) mappasirumung rupa tau na mappatarimai pambalasan di allo iya andiang diang abata-batang di lalangna. Sitongangna Puang Allah Taala andiang mappesalai talli’(Na)."
    },
    {
      "sura": 3,
      "verse": 10,
      "text": "Sitongangna to kaper, barang-barangna anna ana’-ana’na, andiangi mala massu’eang passessana Puang Allah Taala mau nasaicco’na. Anna ise’iyamo di’o (na dipajari) uttu api naraka."
    },
    {
      "sura": 3,
      "verse": 11,
      "text": "Sitteng  taunna Fir’aun anna to diolo’na ise’iya. Ise’iya malloso-losongan aya’-aya’-I, jari Puang Allah Taala massessai  ise’iya sawa’ dosa-dosana. Anna Puang Allah Taala makarras sanna’ passessa-Na. "
    },
    {
      "sura": 3,
      "verse": 12,
      "text": "Pa’uango’o (Muhammad) lao di to kaper: “Tongang na dikalao mie’ (di lino) anna nairingo’o mie’ tama di naraka Jahannam, anna iyamo di’o engeang kaminang adae’.”"
    },
    {
      "sura": 3,
      "verse": 13,
      "text": "Sitongangna diang tanda (alama’) di sesemu mie’ di da’dua golongan iya sita (simusu’), mesa golongan mammusu’  di tangalalangna Puang Allah Taala anna mesa golongan kaper iya mua’ naitai mata ulu (nga’na le’ba’) to sallang (mai’di duallappi’i) pole ise’iya. Puang Allah Taala mappamasse’ sawa’ pattulung-Na di to inai to napoelo’. Sitongangna di bassa di’o diang pe’guruang di sesena to maappunnai pe’itang (mata ate)."
    },
    {
      "sura": 3,
      "verse": 14,
      "text": "Dipajarimi malolo (di pe’itanna) rupa tau sawa’ acinnanna lao di anu iya na akkattai, iyamo: para to baine, anna ana’-ana’, anna barang-barang mai’di pole di(bassa) bulawang, anna salaka, anna saiyang tipile, anna olo’-olo’ iya dipiara, anna galung, anna uma. Iyamo di’o asannangan lino, anna di sesena Puang Allah Taala engeang membali’ kaminang macoa (suruga)."
    },
    {
      "sura": 3,
      "verse": 15,
      "text": "Pa'uango’o: “Apa’ melo’do’o mie’ upalambiang karewa iya la’bi  macoa naiya di’o?” Di sesena  to me’atakwa  di sesena Puangna ise’iya (diang) suruga iya lolong dio di naungna binanga-binanga. Anna ise’iya mannannungan di lalangna, anna diang to’o para pa’baliang iya mapaccing narioi Puang Allah Taala, anna Puang Allah Taala Masarro Paita lao di batuan-Na."
    },
    {
      "sura": 3,
      "verse": 16,
      "text": "Iyamo to ma’uang:  “E Puangngi, sitongangna matappa’i iyami', jari a’dappangani dosai anna jagai iyami’ pole di passessa api naraka.”"
    },
    {
      "sura": 3,
      "verse": 17,
      "text": "Iyamo to sa’bar, anna to parua, anna to tunru’, anna to mappasulakkang sambare barang-barangna lao di (tangalalangna Puang Allah Taala) anna merau a’dappang di wattu sahur."
    },
    {
      "sura": 3,
      "verse": 18,
      "text": "Puang Allah Taala mappannassa ma’uang andiang diang Puang sangadinna Iya, (bassa toi) para malaika’ anna to diang pa’issanganna makke’deang atorang (adil). Andiang diang Puang Allah Taala sangadinna Iya, Iya Masarro Maraya  Pa’ulleang na Maroro (Adil)."
    },
    {
      "sura": 3,
      "verse": 19,
      "text": "Sitongangna agama (iya narioi di sesena) Puang sangga’ (agama) Sallang, andiangi sisala to pura dibei Kitta’ selaengna di polenamo  pa’issangan di sesena, sawa’ siri atena. Anna inai-inai makkaperri aya’-aya’na Puang Allah Taala, jari sitongangna Puang Allah Taala masiga sanna’ rekengan-Na."
    },
    {
      "sura": 3,
      "verse": 20,
      "text": "Mane mua’ diang tau massakka’o (Muhammad), pa’uango’o: “Uannai alaweu lao di Puang Allah Taala bassa topa to mappeccoe’ia’.” Anna pa’uango’o di to pura dibei Kitta’ anna di to ummi (andiang naissang mambaca anna manulis): “Apa’ melo’do’o mettama Sallang?” Mua’ diangi ise’iya mettama Sallang, sitongangna mallolongani patiroang, anna mua’ diangi ise’iya meppondo’ jari awajikangmu sangga’ mappalambi’ (aya’-aya’na Puang Allah Taala). Anna  Puang Allah Taala Masarro Paita lao di inggannana batuan-Na."
    },
    {
      "sura": 3,
      "verse": 21,
      "text": "Sitongangna to kaper lao  di aya’-aya’na Puang Allah Taala anna mappatei para nabi siola tania alasan parua anna mappatei rupa tau  iya massio mappogau’  atorang (adil), jari pakarioi ise’iya na mallolongan passessa iya pemonge’."
    },
    {
      "sura": 3,
      "verse": 22,
      "text": "Ise’iyamo di’o to laosala (appalangna) di lino anna di ahera’, anna andiangi ise’iya  mallolongan pattulung."
    },
    {
      "sura": 3,
      "verse": 23,
      "text": "Andiangdi mupennassai to dibei bareang Kitta’ (Taurat), ise’iya disio lao di Kitta’na Puang Allah Taala malaai Kitta’ di’o mappattantu hukum di sesena, mane samba­reangnai ise’iya meppondo’, anna ise’iya samata mappip­pondo’i (atongangan)."
    },
    {
      "sura": 3,
      "verse": 24,
      "text": "Iya bassa di’o sawa’ ise’iya ma’uang: “Iyami’ andiang  na nadu’du’ api naraka  selaengna sisaapadi allona (iya mala di bilang).” Anna balingangai ise’iya lalang di agamana me’apa diangi ise’iya napapi-papia."
    },
    {
      "sura": 3,
      "verse": 25,
      "text": "Jari name’apami  ise’iya manini mua’ Iyami’ mappasirumungi ise’iya dio di allo keama’ iya andiang abata-batang di adianganna, anna dipasukku’i  di mesa-mesa tau balasan iya pura naakkaresoi anna ise’iya andiangi digau’bawang?"
    },
    {
      "sura": 3,
      "verse": 26,
      "text": "Pa’uango’o (Muhammad): “E Puang (Iya) maappunnai arayang, Mubengani arayang di to  Mupomelo’ anna mualai arayang di to Mupomelo’, Mupakala’bi’i di to Mupomelo’, anna Mupamatunai di to Mupomelo’. Di limam-Mui inggannana apiangan. Sitongangna I’o (Puang) Kuasa  di inggannana seu-seuwa."
    },
    {
      "sura": 3,
      "verse": 27,
      "text": "I’o (Puang) mappatamai bongi di allo anna I’o (Puang), mappatamai allo di bongi, anna I’o (Puang) mappasung  anu tuo pole di anu mate, anna I’o (Puang) mappasung anu mate pole di anu tuo, anna I’o (Puang) mappedalle’i di to Mupomelo’ andiang direkeng.”"
    },
    {
      "sura": 3,
      "verse": 28,
      "text": "Dai to matappa’ maala to kaper menjari walli (pangulu) na mappelei to matappa’. Inai mappogau’ bassa’ di’o, lappasmi tu’u tia pole di pattulungna Puang Allah Taala, selaengna sawa’ mappiarai alawena pole di  anu iya narakke’ pole ise’iya. Anna Puang Allah Taala mappainga­rango’o pole di anu iya narakke’. Anna Puang Allah Taala mappaingarango’o mie’ pole di alawe (sessa)-Na. Anna sangga’ lao di Puang Allah Taala engeang membali’."
    },
    {
      "sura": 3,
      "verse": 29,
      "text": "Pa’uango’o (Muhammad), “mua’ mambuniango’o mie’ anu iya lalang di atemu iyade’ mupallaherangi, tongang naissangi Puang Allah Taala, anna (Puang Allah Taala) ma’issang  anu iya  di langi’ anna  anu iya di lino. Anna Puang Allah Taala Masarro Kuasa di inggannana seu-seuwa."
    },
    {
      "sura": 3,
      "verse": 30,
      "text": "Di allo iya tungga-tungga’ alawe mallolongan apiangan  dio di olona, sitteng topa adaeang iya pura napogau’, napoelo’i mua’ iya anna allo di’o diang  pallawangan karambo. Anna Puang Allah Taala mappaingarango’o mie’ pole di alawe (sessa)-Na. Anna Puang Allah Taala Masarro Mappelomo-lomo lao di para batuan-Na."
    },
    {
      "sura": 3,
      "verse": 31,
      "text": "Pa’uango’o (Muhammad): “Mua’ diango’o mie’ tongang ma’elo’i Puang Allah Taala, anna peccoe’ia', napominasai Puang Allah Taala ma’elo’io mie’ anna maa'dappangan dosa-dosamu mie’.” Puang Allah Taala Masarro Pa’dappang  na Makkesayang."
    },
    {
      "sura": 3,
      "verse": 32,
      "text": "Pa’uango’o (Muhammad): “Tunru’o mie’ lao di Puang Allah Taala anna Suro-Na, jari mua’ meppondo’o mie’, jari sitongangna Puang Allah Taala andiang ma'elo’i to kaper.”"
    },
    {
      "sura": 3,
      "verse": 33,
      "text": "Sitongangna Puang Allah Taala  mappile Adam, anna Nuh, anna biyangna  Ibrahim, anna biyangna Imran lao di inggannana umma’ (na toi tia),"
    },
    {
      "sura": 3,
      "verse": 34,
      "text": "Iyamo rapang mesa biya pole di biya laeng. Anna Puang Allah Taala Masarro Pairrangngi  na Paissang."
    },
    {
      "sura": 3,
      "verse": 35,
      "text": "(Ingarangi) di wattu bainena Imran ma’uang: “E Puangngu, sitongangna iyami’ mattinja’  Mating ana’ iya ubattangan menjari batua masaleh anna makkasiwiang (dio di Baitul Makdis). Sawa’ bassanamo di’o tarimai (tinja’u). Sitongangna I’o (Puang) Masarro Pairrangngi  na Paissang.”"
    },
    {
      "sura": 3,
      "verse": 36,
      "text": "Jari di wattu bainena Imran mappeanangi ana’na, ma’uangi: ”E Puangngu, sitongangna iyau mappiananga’ (mesa ana’) to baine, anna Puang Allah Taala la’bi paissang anu iya dipianang, anna ana’ tommuane andiangi sitteng ana’ to baine. Sitongangna purami usanga Maryam anna uperaui parrundung  di sesena siola biya-biyanna mating Puang di (pappiarang-Mu)  pole di setang iya dilipas."
    },
    {
      "sura": 3,
      "verse": 37,
      "text": "Jari Puangna mattarimai siola natarima macoa, anna Puang napaba’ari  siola ba’ar macoa anna mappajari Zakaria parroambi’na, tuttu messitai Zakaria lao di Maryam dio di Mihrab, samata marruppa’i ande-ande di se’dena. Zakaria ma’uang: “E Maryam! inna muengei maala  di’e ande-e?” Maryam ma’uang: “Iya di’o ande-o polei  di Puang Allah Taala.” Sitongangna Puang Allah Taala Mambei dalle’ di to napoelo’ andiang direkeng. "
    },
    {
      "sura": 3,
      "verse": 38,
      "text": "Indiomi di’o Zakaria merau lao di Puangna, ma’uang: “E Puangngu, bengana’ pole di sese-Mu mesa ana’ macoa. Sitongangna I’o (Puang) Masarro Mairrangngi perau.”"
    },
    {
      "sura": 3,
      "verse": 39,
      "text": "Jari  Malaika’ (Jibril) ma’illongngi Zakaria, anna mamanyai mekke’de’ massambayang dio di mihrabna, ma’uang: “Sitongangna Puang Allah Taala mappakario’o dipeana­nganna (mesa ana’mu) Yahya, iya mappattongang pau iya pole di Puang Allah Taala, menjari akkacoerang, anna mattahang alawe pole di hawa nafsu, anna (diangi) mesa nabi pole di biya iya masaleh.”"
    },
    {
      "sura": 3,
      "verse": 40,
      "text": "Zakaria ma’uang:   “E Puangngu, me’apa na mala’ mallo­longan ana’, anna tongang mabubengma’ anna baineu to tamanang todi?” (Puang Allah Taala) ma’uang: “Bassami di’o (Puang Allah Taala) mappogau’  anu napoelo’.”"
    },
    {
      "sura": 3,
      "verse": 41,
      "text": "(Zakaria) ma’uang: “Bengana’ mesa alama’ (tanda mua’ battangi baineu), (Puang Allah Taala) ma’uang: “Alama’ (tanda) di sesemu, andiango’o mala mappau lao di rupa tau lambi tallungallo saena, selaengna isara’ (kedo) tappa’. Anna rappei sangana Puangmu  ingga mai’dinna anna pattasa’beo di wattu arawiang anna malimang.”"
    },
    {
      "sura": 3,
      "verse": 42,
      "text": "Anna ingarangi di wattu malaika’ (Jibril) ma’uang:  “E Maryam! Sitongangna Puang Allah Taala pura mappileo, anna mappamapaccingo’o, anna mai’di amala’biangmu di inggannana to baine di lino (di wattu di’o)."
    },
    {
      "sura": 3,
      "verse": 43,
      "text": "E Maryam! tunru’o lao di Puangmu, anna suyu’o anna ruku’o siola to ruku’.”"
    },
    {
      "sura": 3,
      "verse": 44,
      "text": "Iya bassa di’o iyamo sambare pole di karewa (curita-curita) mallinrung iya Iyami’ wahyukang di sesemu (Muhammad), anna andiango’o diang massiolangi ise’iya, di wattunna  ise’iya na pettimbeang ana’-ana’ panana (na manggoccang) inai  mala marroambi’i Maryam. Anna andiango’o siola ise’iya di wattunnai  sisala (sialla)."
    },
    {
      "sura": 3,
      "verse": 45,
      "text": "(Ingarangi) di wattu Malaika’ ma’uang: “E Maryam, sitongang­na Puang Allah Taala mappakario’o (di adianganna mesa tommuane dipajari) sawa’ pau (iya pole) di sese-Na, sangana Al Masih Isa ana’ Maryam. Mesa tau mala’bi’ di lino anna di ahera’ anna mettamai di lalangna to di pakadeppu’ (lao di Puang Allah Taala)."
    },
    {
      "sura": 3,
      "verse": 46,
      "text": "Anna mappaui lao di rupa tau diaya duapai di toyangna anna di wattu massoyanamo (na’imuanena) diangi mettama ’di to masaleh."
    },
    {
      "sura": 3,
      "verse": 47,
      "text": "(Maryam) ma’uang: “E Puangngu, me’apa batena namala’  maappunnai ana’, anna andiang le’ba’pa rua nadu’du’ tommuane?” (Puang Allah Taala) ma’uang (me’apa napalambi’ Jibril): “Bassami  di’o Puang Allah Taala mappadiang anu iya napoelo’. Mua’ Puang Allah Taala mappoelo’ mappato’ seu-seuwa, jari Puang Allah Taala sangga’ ma’uang: “Kun (jario), payakun (tappa jarimi).”"
    },
    {
      "sura": 3,
      "verse": 48,
      "text": "Anna (Puang Allah Taala) mappa’gurui Kitta’, anna Hikmah, anna Taurat anna Injil."
    },
    {
      "sura": 3,
      "verse": 49,
      "text": "Anna Suro lao di Bani Israil (ma’uang): “Sitongangna polea’ di sesemu mie’ mambawa  mesa alama’ (tanda mu’jizat)  pole di Puangmu mie’, iyamo upadiango’o mie’  pole di lita’ mettokko manu-manu’, mane utuei’i, tappa menjarimi manu-manu’ sawa’ elo’na Puang Allah Taala, anna mappamassaua’ to buta iya buta simemangan, anna to adae’ uli’ anna mappatuoa’ to mate sawa’ elo’na Puang Allah Taala, anna upakarewaio mie’ anu iya muande dio di boyangmu anna anu iya mualai dio di boyangmu. Sitongangna iya bassa di’o diangi alama’ (tanda  atongangan passuroa’-u) di sesemu mie’, mua’ diango’o mie’ matappa’."
    },
    {
      "sura": 3,
      "verse": 50,
      "text": "Anna (polea’) mappattongang Taurat iya pole di boe’, anna mappahallal sambareang iya pura naharangan di sesemu mie’, anna polea’ di sesemu mie’ mambawa alama’ (mu’jizat) pole di Puangmu. jari pe’atakwao mie’ lao di Puang Allah Taala anna tunru’o mie’ (mai di Iyau)."
    },
    {
      "sura": 3,
      "verse": 51,
      "text": "Sitongangna Puang Allah Taala, Puangngu anna Puangmu mie’, jari somba-I (Puang), iyamo di’e tangalalang iya maroro.”"
    },
    {
      "sura": 3,
      "verse": 52,
      "text": "Jari di wattunna Isa ma’issangmo akaperangna (Bani Israil) ma'uangmi: “Inai na menjari pattulungngu anna (mappake’de’ agamana) Puang Allah Taala?” Hawariyyin (sammuane loppo macoa) ma’uang: “Iyami’mo Pattulung agamana Puang Allah Taala. Iyami’ matappa’ lao di Puang Allah Taala anna sa’bi’i sitongangna iyami’mo to masserakang alawe."
    },
    {
      "sura": 3,
      "verse": 53,
      "text": "E Puangngi, iyami’ pura matappa’ lao di anu  iya Mupaturung  anna iyami’ mappeccoe’i Suro, jari patamai iyami’ di golonganna to menjari sa’bi (di amesanganna Puang Allah Taala)."
    },
    {
      "sura": 3,
      "verse": 54,
      "text": "Anna ise’iya (to kaper), peakal anna Puang Allah Taala mambalas apiakalangna. Anna Puang Allah Taala kaminang macoa pambalas apiakalang."
    },
    {
      "sura": 3,
      "verse": 55,
      "text": "(Ingarangi) di wattunna Puang Allah Taala ma’uang: “E Isa! sitongangna  Iyau na maalao anna maakke’o domai di Iyau, anna mappamapaccingo’o pole di to kaper, anna mappajari to mappiccoe’io to mala’bi’ pole di to kaper lambi’ di allo keama’. Mane sangga’ tipolo Mai pembaliangmu, mane Iyau mapputusi di sesemu anu iya mie’ samata musisalai.”"
    },
    {
      "sura": 3,
      "verse": 56,
      "text": "Jari naiya to kaper, na U-sessai  ise’iya passessa masanna’ di lino anna di ahera’, anna andiangi ise’iya na mallolongan pattulung."
    },
    {
      "sura": 3,
      "verse": 57,
      "text": "Anna naiya to matappa’ anna mappogau’ apiangan, jari Puang Allah Taala na nabei’i ise’iya appalang sukku’, anna Puang Allah Taala andiangi naelo’i to pagau’bawang."
    },
    {
      "sura": 3,
      "verse": 58,
      "text": "Bassami di’o Iyami’ mattaleango’o (mambacango’o Muhammad) sambareang pole di aya’-aya’ anna pappaingarang  iya panno hikmah."
    },
    {
      "sura": 3,
      "verse": 59,
      "text": "Sitongangna alarapanganna (penjarianna) Isa di sesena Puang Allah Taala, sittengi  (penjarianna) Adam. Puang Allah Taala mappadiang Adam pole di lita’, mane Puang Allah Taala ma’uang lao: “Kun (jario), payakun (tappa jarimi).”"
    },
    {
      "sura": 3,
      "verse": 60,
      "text": "atongangan polei di Puangmu, jari da mie’ pettama to bata-bata."
    },
    {
      "sura": 3,
      "verse": 61,
      "text": "Jari inai massakka’o di curitana Isa dipuranamo pole pa’issangan (iya mupokanynyang), jari pa’uango’o (Muhammad): “Inggai diollongngi  ana’-ana’i anna’ ana’-ana’mu mie’, anna para bainei anna para bainemu mie’, anna alawei anna alawemu mie’, mane inggai mubahalah (merau situnda-tunda) malaai paccallana Puang Allah Taala naparuai lao to loso-losong.”"
    },
    {
      "sura": 3,
      "verse": 62,
      "text": "Sitongangna iya di’e curita tongang anna andiang diang Puang (iya maka disomba) sangadinna Puang Allah Taala, anna sitongangna Puang Allah Taala Iyamo (Puang) Masarro  Maraya Pa’ulleang na Maroro (Adil)."
    },
    {
      "sura": 3,
      "verse": 63,
      "text": "Mane mua’  ise’iya meppondo’ pole (di atongangan), sitongangna Puang Allah Taala masarro Paissang di  to mappogau’ arrusang."
    },
    {
      "sura": 3,
      "verse": 64,
      "text": "Pa’uango’o (Muhammad): “E Pakkitta’, inggai (mettu’galang) lao  di pau mannassa iya andiang diang asisalang (asisakkang) di iyami’ anna di sesemu mie’. Andiang diang  di somba sangadinna Puang Allah Taala anna ita’ andiang na mappa’duai anna andiang toi sambareang iyami’ mappajari sambareang di laengna Puang sangadinna Puang Allah Taala.” Mua’ meppondo’i  ise’iya jari pa’uangngi ise’iya: “Pesa’bimo’o mie’ mua’ iyami’ iyamo to masserakang alawe lao di (Puang Allah Taala)."
    },
    {
      "sura": 3,
      "verse": 65,
      "text": "E Pakkitta’! mangapa na sisakka-sakka’o mie’ di masalah Ibrahim, padahal Taurat anna Injil  dipaturungi di andiangnapai (Ibrahim), apa’ andiangdo’o mie’ keakkalang?"
    },
    {
      "sura": 3,
      "verse": 66,
      "text": "Bassamo’o mie’ di’o, sisakka-sakka’o mie’ di anu  iya muissang, jari (tapi’) mangapa na sisakka-sakka’o mie’ di anu iya andiang muissang? Puang Allah Taala ma’issang anna i’o mie’ andiangi muissang."
    },
    {
      "sura": 3,
      "verse": 67,
      "text": "Ibrahim taniai Yahudi anna tania toi Nasrani, anna iya tia (Ibrahim)  diangi mesa to maroro anna masserakangi alawena (lao di Puang Allah Taala) anna diangi andiang mettama di golonganna to mappa’dua."
    },
    {
      "sura": 3,
      "verse": 68,
      "text": "Sitongangna to kaminang kadeppu’ lao di Ibrahim  iyamo to mappiccoe’i anna Nabi iya  di’e (Muhammad) anna to matappa’. Anna Puang Allah Taala Parrundung di to matappa’."
    },
    {
      "sura": 3,
      "verse": 69,
      "text": "Sanggolongan Pakkitta’ melo’ mappapusao mie’, anna iya tia andiangi ise’iya mappapusa selaengna alawena toi tia, anna ise’iya andiangi nasa’ding."
    },
    {
      "sura": 3,
      "verse": 70,
      "text": "E Pakkitta’! mangapa na makkaperrio mie’ aya’-aya’-Na Puang Allah Taala, anna i’o mie’ massa’bi (maissang atongangan)?"
    },
    {
      "sura": 3,
      "verse": 71,
      "text": "E Pakkitta’!  mangapa na mappasigaruo mie’ anu tongang anna anu salah anna mambuniango’o mie’ atongangan, anna i’o mie’ ma’issang?"
    },
    {
      "sura": 3,
      "verse": 72,
      "text": "Anna sambareang Pakkitta’ (lao di simbassana) ma’uang: “Patappa’o mie’ lao di anu iya dipaturung lao di to matappa’  di pammulangna allo anna makkaperri di cappa’na, mamoare’i ise’iya  membali’ (lao di akaperang)."
    },
    {
      "sura": 3,
      "verse": 73,
      "text": "Anna da mie’ pakanynyang selaengna lao di to mappec­coe’i agamamu mie’. Pa’uango’o (Muhammad): “Sito­ngangna patiroang  (sitinaya dipeccoe’i) iyamo patiro­angna Puang Allah Taala, anna (da mie’ pakanynyang) mua’ na di bengani lao di mesa tau me’apa di bengano’o mie’, anna (da mie’ pakannynyang) mua’ na nakalai hujjahmu (elo’mu) mie’ di sesena Puangmu mie’.” Pa’uango’o: “Sitongangna palla’birang di’o di sesenai Puang Allah Taala, (Puang Allah Taala) mambei di to napoelo’. Anna Puang Allah Taala Masarro Maloang (palla’birang-Na) na Paissang."
    },
    {
      "sura": 3,
      "verse": 74,
      "text": "Puang Allah Taala mappato’ pammase-Na lao di to napomelo’, anna Puang Allah Taala maappunnai palla’birang iya  maraya."
    },
    {
      "sura": 3,
      "verse": 75,
      "text": "Anna di Pakkitta’ diang  iya mua’ mupokannyangangi barang mai’di, na napepembaliango’o mie’, anna diang to bandi mua’ mupokannyangangi lao mesa dinar andiango’o na napepembaliangan, selaengna mua’ tulu musingari. Iya bassa di’o sawa’ sitongangna ise’iya ma’uang: “Andiang diang dosa di iyami’ di to ummi (buta hurupu’).” Ise’iya ma’uang alosongan lao di Puang Allah Taala, anna ise’iya ma’issang."
    },
    {
      "sura": 3,
      "verse": 76,
      "text": "Sitongangna inai ma’ola talli’na anna takwa, jari sitongangna Puang Allah Taala ma’elo’i to me’atakwa."
    },
    {
      "sura": 3,
      "verse": 77,
      "text": "Sitongangna to massapi’ talli’na  Puang Allah Taala anna tunda-tundana ise’iya alliang maseppo, andiangi ise’iya mallolongan appalang dio di ahera’, anna Puang Allah Taala andiang  na mappappaui ise’iya anna andiang toi  na me’ita lao ise’iya  di allo keama’ anna andiang toi na mappaccingngi ise’iya, di sesena ise’iya passessa pemonge’."
    },
    {
      "sura": 3,
      "verse": 78,
      "text": "Anna sitongangna di antarana ise’iya diang sanggolongan iya mapputa-putar pallepa’na mambaca Kitta’, malaai musanga iya anu na baca di’o sambareang pole di Kitta’, anna iya tia tania anu pole di Kitta’ anna ise’iya ma’uang: “Iya (na baca di’o) polei di Puang Allah Taala,” anna tania anu pole di Puang Allah Taala. Anna ise’iya ma’uang alosongan lao di Puang Allah Taala, anna ise’iya ma’issang."
    },
    {
      "sura": 3,
      "verse": 79,
      "text": "Andiangi sitinaya di sesena mesa  to na bei Puang Allah Taala Kitta’, anna hikmah, anna anabiang mane ma’uangi lao di rupa tau: “Sitinayannao mie’ menjari passomba-passombau tania passomba Puang Allah Taala.” Anna iya tia (ma’uangi): “Sitinayannao mie’ menjari rabbani (to sukku’ pa’issanganna anna marakke’ lao di Puang Allah Taala), sawa’ tulu mappa’guruango’o mie’   Kitta’ anna diango’o mie’ mappe’gurui.”"
    },
    {
      "sura": 3,
      "verse": 80,
      "text": "Anna (andiang toi sitinaya) di sesena massio’o mie’ mappajari malaika’ anna para nabi (menjari) Puang. Apa’ sitinayadi massio’o mie’ mappogau’ akaperang di wattu puramu mie’ (mettama) Sallang?"
    },
    {
      "sura": 3,
      "verse": 81,
      "text": "Anna (ingarangi), di wattunna Puang Allah Taala maala talli’na para nabi. “Di wattunnai Iyau mambeio mie’ Kitta’ anna Hikmah, mane  na poleio mie’ mesa Suro iya mappattongang anu iya di sesemu mie’, sitinayannao mie’ matappa’ tongang lao anna mutulungi.” (Puang Allah Taala) ma’uang:  “Apa’ muakui anna  mutarima bandi assitallia’-U iya bassa di’o ?”  Ise’iya ma’uang: “Iyami’ maakui.” (Puang Allah Taala) ma’uang: “Jari mua’ bassai ditingo sa’bi (E para nabi) anna Iyau menjari sa’bi massolangano’o mie’."
    },
    {
      "sura": 3,
      "verse": 82,
      "text": "Jari inai-inai meppondo’ di puranamo di’o, jari ise’iyamo di’o to pase’."
    },
    {
      "sura": 3,
      "verse": 83,
      "text": "Jari mangapai ise’iya na ma’itai agama laeng, selaengna agamana Puang Allah Taala, anna anu iya di langi’ anna di lino naserakangi alawena Lao (di Puang), melo’  iyade’  tipassa anna sangga’ lao (di Puang Allah Taala) ise’iya dipepembali’?"
    },
    {
      "sura": 3,
      "verse": 84,
      "text": "Pa’uango’o (Muhammad): “Iyami’ matappa’ lao di Puang Allah Taala anna anu  iya napaturung lao di Iyami’ anna anu dipaturung lao di Ibrahim, anna Ismail, anna Ishak, amma Ya’kub, anna ana’-ana’na, anna anu na bengan lao di Musa, anna Isa, anna para nabi pole di Puangna ise’iya. Iyami’ andiang mappasisallaesangi  ise’iya anna iyami’ sangga’ di sese-Na (Puang Allah Taala) masserakang alawe (tunru’)."
    },
    {
      "sura": 3,
      "verse": 85,
      "text": "Anna inai-inai ma’itai agama selaengna agama Sallang, jari andiangi na ditarima (agama) pole iya, anna iya dio di ahera’ na mettamai di to rugi (bangkuru’)."
    },
    {
      "sura": 3,
      "verse": 86,
      "text": "Me’apai Puang Allah Taala na mambei patiroang bassa kaper dipuranamo ise’iya matappa’, siola pura tomi mangaku mua’ suro-Na (Muhammad)  tongang Suroi, anna tanda iya mannassa lambi’mi lao ise’iya. Anna Puang Allah Taala andiang na mambei patiroang lao di to pagau’ bawang."
    },
    {
      "sura": 3,
      "verse": 87,
      "text": "Ise’iyamo di’o, balasanna iyamo paccallana Puang Allah Taala anna (pole di) para malaika’ anna rupa tau iyanasangna,"
    },
    {
      "sura": 3,
      "verse": 88,
      "text": "ise’iya mannannungan di lalangna, andiangi na dipama­ringngangan passessana ise’iya, anna andiang toi ise’iya na dibei teppo (dipattanjeng),"
    },
    {
      "sura": 3,
      "verse": 89,
      "text": "selaengna to me’atowa’ dipurana kaper anna mappagau’ apiangan, jari sitongangna Puang Allah Taala Masarro Pa’dappang  na Makkesayang."
    },
    {
      "sura": 3,
      "verse": 90,
      "text": "Sitongangna to kaper dipurana matappa’, mane tattamba akaperangna, tongang andiangi na ditarima towa’na ise’iya, anna ise’iyamo tu’u di’o to pusa."
    },
    {
      "sura": 3,
      "verse": 91,
      "text": "Sitongangna to kaper anna mate lalang  di akaperang­, jari andiang sinalai na ditarima (pappapoleang) pole di antarana ise’iya maui (rapang) bulawang sallino, maui napapolei alawena bulawang (simmai’di di’o), ise’iyamo di’o na mallolongan passessa iya pemonge’ anna andiangi ise’iya mallolongan pattulung."
    },
    {
      "sura": 3,
      "verse": 92,
      "text": "andiang sinalao mie’ na mallolongan apiangan (iya sukku’), di andiangnapa mupa’balanjang sambareang barangmu iya mie’ muelo’i. Anna apa topa pole’ mupa’balanjang,  jari sitongangna Puang Allah Taala Masarro Paissang."
    },
    {
      "sura": 3,
      "verse": 93,
      "text": "Inggannana ande  hallali di sesena Bani Israil selaengna ande naharangan Israil (Ya’kub) di alawena toi tia di andiangnapa dipaturung (kitta’) Taurat. Pa’uango’o (Muhammad): “Jari papolei di’o Taurat, mane bacai mua’ diango’o mie’ to tongang (parua).”"
    },
    {
      "sura": 3,
      "verse": 94,
      "text": "Jari inai-inai mappadiang alosongan lao di Puang Allah Taala dipuranamo di’o, jari ise’iyamo di’o to ta’lalo  pagau’bawang."
    },
    {
      "sura": 3,
      "verse": 95,
      "text": "Pa’uango’o (Muhammad): “Tongangi (paruai) (anu napauangan) Puang Allah Taala. Jari peccoe’i mie’ agamana (nabi) Ibrahim iya maroro, anna andiangi mettama di golonganna to mappa’dua."
    },
    {
      "sura": 3,
      "verse": 96,
      "text": "Sitongangna boyang  pammulang dipapia na (naengei massomba) rupa  tau iyamo Baitullah dio di Bakkah (Makkah) iya na barakka’i na menjari patiroang lao di inggannana alang."
    },
    {
      "sura": 3,
      "verse": 97,
      "text": "Di sesena diang alama’ (tanda) mannassa (iyamo) Makam Ibrahim, jari inai-inai mappettamai amangi, mappasilennarang hajji awajikangna rupa tau lao di Puang Allah Taala, iyamo di sesena to ma’ulle mappogau’ pellambang lao di Baitullah. Anna inai-inai makkaperri (awajikangna hajji), jari sitongangna Puang Allah Taala Masarro Sugi’ di inggannana alang."
    },
    {
      "sura": 3,
      "verse": 98,
      "text": "Pa’uango’o (Muhammad): “E Pakkitta’, mangapa na makkaperrio mie’ aya’-aya’na Puang Allah Taala, anna Puang Allah Taala massa’bi anu iya mupogau’?"
    },
    {
      "sura": 3,
      "verse": 99,
      "text": "Pa’uango’o (Muhammad): “E Pakkitta’, mangapa na  mappusarao mie’ to matappa’ pole di tangalalangna Puang Allah Taala, muelorangi peko’, anna i’o mie’ massa’bi. Anna Puang Allah Taala andiang lesan (takkalupa) pole di anu iya mupogau’."
    },
    {
      "sura": 3,
      "verse": 100,
      "text": "E inggannana to matappa’, mua’ mappeccoe’io mie’ di sambareang to di bei Kitta’, tongang na napepembali’o mie’ menjari kaper dipuramu matappa’."
    },
    {
      "sura": 3,
      "verse": 101,
      "text": "anna ditiapanna na malao mie’ menjari kaper, anna dibacangano’o mie’ aya’-aya’na Puang Allah Taala, anna suro-Na ditingo’o mie’ siola? Anna inai-inai mettu’­galang masse’ lao di agamana Puang Allah Taala, jari tongang purai dibei patiroang lao di tangalalang iya maroro."
    },
    {
      "sura": 3,
      "verse": 102,
      "text": "E inggannana to  matappa’, pe’atakwao mie’ lao di Puang Allah Taala  sitongat-tongangna takwa lao di (Puang), anna da le’ba’o mie’ mate selaengna (mateo mie’) lalang di asallangan."
    },
    {
      "sura": 3,
      "verse": 103,
      "text": "Anna pettunga’eng masse’ nasango’o mie’ lao di gulang (agama)na Puang Allah Taala, anna da mie’ sisara-sara’ anna ingarangi pappenyamangna Puang Allah Taala di sesemu di wattu diolo’ (jahiliyah) sialla-alla (sisala-sala), jari  Puang Allah Taala mappammesa mie’ atemu, mane napajario mie’ melulluare’ sawa’ pappenyamang-Na Puang Allah Taala. Anna diango’o mie’ dio di biring pappang naraka mane  Puang mappasalama’o mie’ pole di api naraka. Bassami di’o Puang Allah Taala mappannassaiango’o mie’ aya’-aya’na, mamoare’o mie’ mallolongan patiroang."
    },
    {
      "sura": 3,
      "verse": 104,
      "text": "Anna sitinayanna diang di antaramu mie’ sanggolongan umma’ iya mapperoa lao di apiangan, massio lao di anu macoa anna mappusara pole di adaeang, ise’iyamo di’o to sumaro."
    },
    {
      "sura": 3,
      "verse": 105,
      "text": "Anna  da mie sitteng to sisara-sara’ anna to sisala-sala dipuranamo pole anu mannassa lao ise’iya, anna ise’iyamo di’o to mallolongan passessa iya kaiyang,"
    },
    {
      "sura": 3,
      "verse": 106,
      "text": "Di allo di’o diang rupa mapute mario paindo anna diang to’o rupa malotong murrung. Anna iya rupa malotong murrung (dipa’uangngi): “Mangapa na kapero’o mie’ di puramu matappa’? Jari pena’dingngimi mie’ passessa sawa’ akaperangmu."
    },
    {
      "sura": 3,
      "verse": 107,
      "text": "Anna to mapute mario rupanna, jari ise’iya lalang di pammasena Puang Allah Taala (Suruga), ise’iya mannan­nungan di lalangna."
    },
    {
      "sura": 3,
      "verse": 108,
      "text": "Iyamo di’o aya’-aya’na Puang Allah Taala, Iyami’ mambacango’o aya’-aya’ siola tongang (parua),  anna andiangi Puang Allah Taala mappoelo’ pagau’bawang lao di inggannana alang."
    },
    {
      "sura": 3,
      "verse": 109,
      "text": "Anna appunnanna Puang Allah Taala inggannana anu diang di langi’ anna anu diang di lino, anna di Puang Allah Taala di pepembali’ inggannana urusan."
    },
    {
      "sura": 3,
      "verse": 110,
      "text": "Diango’o mie’ umma’ iya kaminang mapia dipasung  lao di rupa  tau, massio lao di acoang, anna mapposara pole di adaeang anna matappa’ lao di Puang Allah Taala. Anna tenna’ matappa’i Pakkitta’, iyamo di’o la’bi macoa di sesena ise’iya. Pole ise’iya diang matappa’, anna ma’diangi ise’iya  to pase’."
    },
    {
      "sura": 3,
      "verse": 111,
      "text": "Ise’iya andiang lomeangi rua mappapia atassalang di sesemu mie’, selaengna paccalla tappa’. Anna mua’ ise’iya mammusu’io mie’, ise’iya tongang na maindong lao di pondo’ (dikala). Mane andiangi ise’iya na ditulung."
    },
    {
      "sura": 3,
      "verse": 112,
      "text": "Diangi ise’iya nasalippuri amatunang mau inna naengei, selaengna mua’  ise’iya mittu’galang masse’i lao di gulang (agama)na Puang Allah Taala anna gulang (assitalliang) di rupa tau. Anna ise’iya membali’  narua paccalla’ pole di Puang Allah Taala anna nasalippuri amatunang. Iya bassa di’o sawa’ diangi ise’iya makkaperri aya’-aya’na Puang Allah Taala anna mappatei  para nabi takkeatorang iya tongang (parua). Iya bassa di’o sawa’ diangi ise’iya madoraka anna ta’lalona mambulallo atorang."
    },
    {
      "sura": 3,
      "verse": 113,
      "text": "Ise’iya di’o andiangi sitteng,  pole di Pakkitta’ diang sanggolongan iya mappogau’ anu maroro, ise’iya mattale’ (mambaca) aya’-aya’na Puang Allah Taala  di wattu bongi anna diang toi ise’iya suyu’ (massambayang)."
    },
    {
      "sura": 3,
      "verse": 114,
      "text": "Ise’iya matappa’ lao di Puang Allah Taala anna allo di boe’, anna ise’iya massio lao di acoang anna mapposara pole di adaeang anna me’asiga mappogau’  (mae’di) acoangan, anna ise’iyamo di’o mettama di golonganna to saleh."
    },
    {
      "sura": 3,
      "verse": 115,
      "text": "Anna acoangan apa topa pole’ napogau’ ise’iya, jari andiang diang makkaperri’i. Anna Puang Allah Taala Masarro Paissang di to me’atakwa."
    },
    {
      "sura": 3,
      "verse": 116,
      "text": "Sitongangna to kaper, barang-barangna anna ana’-ana’na andiang sinalai mala na mattola’ pole di sessana Puang Allah Taala mau nasaicco’na. Anna ise’iyamo di’o pa’engei naraka, ise’iya mannannungan di lalangna."
    },
    {
      "sura": 3,
      "verse": 117,
      "text": "Alarapanganna barang iya napa’balanjang di atuoang lino, sittengi iri’ iya di lalangna hawa madinging sanna’, iya marrua tuda-tuda’na (pangumanna) iya to manggau’bawang alawena, mane iya di’o iri’-o mappoda-podae’i. Puang Allah Taala andiangi manggau’bawang ise’iya, anna iya tia ise’iya manggau’ bawang alawena."
    },
    {
      "sura": 3,
      "verse": 118,
      "text": "E Inggannana to matappa’! Da mie’ paala sammuane loppo  to di saliwangmu mie’ menjari to mupokany­nyang, (sawa’) andiangi rua me’osa mappadiang adaeang di sesemu mie’.  Ise’iya mappoelo’ akkeac­curang. Tongang ma’nyatai paabireang pole di lawena ise’iya, anna anu iya na buniang lalang di atena ise’iya la’bi adae’i. Sitongangna Iyami’ mappannassa aya’-aya’-I, mua’ diango’o mie’ keakkalang."
    },
    {
      "sura": 3,
      "verse": 119,
      "text": "Dibassanamo tu’u mie’ di’e, muelo’i tia ise’iya, anna ise’iya andiang ma’elo’io mie’, anna matappa’o mie’ lao di inggannana kitta’. Anna mua’ ise’iya mappiruppa’io, ma’uangi:  “Iyami’ matappa’.” Anna mua’ sisanna bomo, na bokkomi tappa' garimi limanna sawa’  cai’ anna paabire’na mating. Pa’uango’o: “Matemo’o mie’ sawa’ cai’mu.” Sitongangna Puang Allah Taala Masarro Paissang di inggannana issi ate."
    },
    {
      "sura": 3,
      "verse": 120,
      "text": "Mua’ mallolongano’o mie’ apiangan, tongang masara nyawai ise’iya, anna mua’ naruao mie’ paccalla, ise’iya mario sanna’. Jari mua’ me’asa’baro’o mie’ na me’atakwa, napominasai pepagenggena ise’iya andiang toi na mappapole adaeang di sesemu mie’ mau na saico’na. Sitongangna Puang Allah Taala nasalipuri di inggannana anu napogau’ ise’iya."
    },
    {
      "sura": 3,
      "verse": 121,
      "text": "Anna (ingarangi)  di wattummu (Muhammad) me’akke’ di wattu malimang pole (di boyang) sangana’mu na maanna to matappa’  di sisaapa engeang  pammusuang. Anna Puang Allah Taala Masarro Pairrangngi na Paissang."
    },
    {
      "sura": 3,
      "verse": 122,
      "text": "Wattu da’dua golongan di sesemu melo’ (soro’) sawa’ marakke’i, anna Puang Allah Taala pattulung di da’dua golongan di’o. Sawa’ bassanamo di’o sitinayannai lao di Puang Allah Taala to matappa’ mattawakkal."
    },
    {
      "sura": 3,
      "verse": 123,
      "text": "Anna Puang Allah Taala tongang pura mattulungo’o mie’ dio di pammusuang Badar. Anna i’o mie’ (di wattu di’o) to malamma. Jari pe’atakwao mie’ lao di Puang Allah Taala, mamoare’o mie’ massukkurri."
    },
    {
      "sura": 3,
      "verse": 124,
      "text": "(Ingarangi) di wattummu (Muhammad) ma’uang lao di to matappa’: “Apa’ andiangdi sukku’ di sesemu Puang Allah Taala mattulungo’o tallullessorang Malaika’  iya dipaturung (pole di langi’)?”"
    },
    {
      "sura": 3,
      "verse": 125,
      "text": "Ya (sukku’i), jari sa’baro’o mie anna pe’takwao mie’, anna ise’iya  pole mammusu’io mie’ andiang dipanna-panna, Puang Allah Taala mattulungo’o mie’ limallessorang malaika’  iya mappake tanda (alama’)."
    },
    {
      "sura": 3,
      "verse": 126,
      "text": "Anna Puang Allah Taala andiang mappajari (pattulun-Na di sesemu) selaengna karewa  mappakario di (apakalangmu) anna malaai tannang mie’ atemu. Anna apakalang di’o sangga’ polei di Puang Allah Taala (Puang Iya) Masarro  Maraya Pa’ulleang na Maroro (Adil)."
    },
    {
      "sura": 3,
      "verse": 127,
      "text": "(Puang Allah Taala matulungo’o lalang di pammu­suang Badar) anna natulungo’o mie’ na mappawinasai sanggolongan to kaper, iyade’ mappajari’i ise’iya matuna, jari  ise’iya membali’ andiangi mallolongan apa-apa (sapu pala’)."
    },
    {
      "sura": 3,
      "verse": 128,
      "text": "Taniai urusanmu (Muhammad) mau nasaicco’na di urusanna ise’iya di’o,  iyade’ Puang Allah Taala mattarima towa’na ise’iya iyade’ naparuai ise’iya passessa. Jari sitongangna ise’iya di’o to ta’lalo  pagau’bawang."
    },
    {
      "sura": 3,
      "verse": 129,
      "text": "Anna appunnanna Puang Allah Taala anu iya di langi’ anna di lino, Iya (Puang) maa'dappangan inai napoelo’, anna massessa  inai napoelo’, anna Puang Allah Taala Masarro Pa’dappang na Mekkesayang."
    },
    {
      "sura": 3,
      "verse": 130,
      "text": "E inggannana to matappa’, da mie paande riba (anu dipalliccu-liccung), anna pe’atakwao mie’ lao di Puang Allah Taala mamoare’o mie’ sumaro."
    },
    {
      "sura": 3,
      "verse": 131,
      "text": "Anna pearai mie’ alawemu pole di api naraka iya dipatayang di to kaper."
    },
    {
      "sura": 3,
      "verse": 132,
      "text": "Anna tunru’o  mie’ Puang Allah Taala anna suro-Na, mamoare’o mie’ diammasei."
    },
    {
      "sura": 3,
      "verse": 133,
      "text": "Anna pi’asigao  lao di pa’dappanganna Puangmu anna  lao di  suruga iya loangna silloang langi’ anna lino iya dipatayang di to me’atakwa,"
    },
    {
      "sura": 3,
      "verse": 134,
      "text": "(iyamo) to mappa’balanjang (barangna) di wattu masagena anna di wattu masussa, anna to mattahang cai’na anna maa'dappangan asalangna rupa tau, Puang Allah Taala ma’elo’i to mappogau’ apiangan."
    },
    {
      "sura": 3,
      "verse": 135,
      "text": "Anna to mua’ mappogau’i  gau’ iya merissi-rissi’ iyade’  pagau’ bawang lao di alawena, ise’iya ma’inga­rang Puang Allah Taala, anna merau a’dappang pole di dosa-dosana anna inaimo namala maa'dappangan dosa selaengna Puang Allah Taala? Anna ise’iya andiang mattarrusang panggauang (merissi-rissi’ di’o), anna  ise’iya ma’issang."
    },
    {
      "sura": 3,
      "verse": 136,
      "text": "Ise’iyamo di’o, balasanna ise’iya  iyamo pa’dappang pole di Puangna anna suruga (iya)  di lalangna diang lolong mae’di binanga, anna ise’iya mannannungan  di lalangna, anna iyamo di’o kaminang macoa appalangna di to maammal."
    },
    {
      "sura": 3,
      "verse": 137,
      "text": "tongang purami lao di andiangmupa sunnah-sunnahna (hukum-hukumna Puang Allah Taala), jari pellamba­mo’o mie’ di baona lino, jari pinnassai me’apai balasanna (capparangna) to malloso-losongan (suro)."
    },
    {
      "sura": 3,
      "verse": 138,
      "text": "(Koroang) di’e iyamo pappannassa lao di rupa tau, anna patiroang  siola pepa’guruang lao di to me’atakwa."
    },
    {
      "sura": 3,
      "verse": 139,
      "text": "Anna da mie’ pappepelattoang sipa’ malammamu anna da to’o  mie’ pasara  nyawa. Anna i’o mie’ to kaminang matinggi (onrona), mua’ diango’o mie’ to matappa’."
    },
    {
      "sura": 3,
      "verse": 140,
      "text": "Mua’ beango’o mie’ (dio di pammusuang Uhud), jari sitongangna kaum (kaper di wattu pammusuang Badar)  beang toi (sitteng beangmu). Anna wattu (pakala anna dikala) di’o, Iyami’ mappasisallei di antarana rupa tau (malaai ise’iya maala pe’guruang), anna malaai Puang Allah Taala mappasisallaesang to matappa’ anna to kaper anna malaao mie’ sambareang (mate) sahe’ anna Puang Allah Taala andiang ma’elo’i to ta’lalo pagau’bawang,"
    },
    {
      "sura": 3,
      "verse": 141,
      "text": "anna mamoare’i Puang Allah Taala mappaccingngi to matappa’ (pole di dosa) anna mappawinasai to kaper."
    },
    {
      "sura": 3,
      "verse": 142,
      "text": "Apa’ musangaadi mua’ na mettamao mie’ di suruga, anna andiangpai mannassa di sesena Puang Allah Taala  inaio mie’ to manjiha’, anna andiang topai mannassa inaio mie’ to sa’bar."
    },
    {
      "sura": 3,
      "verse": 143,
      "text": "Anna tongang muhara’i mate sahe’ di andiangnapao ma’oloi’-i, jari (di te’e di’e) tongang muitai, anna i’o mie’ ma’itai (mupennassai)."
    },
    {
      "sura": 3,
      "verse": 144,
      "text": "Anna Muhammad andiang laeng selaenna mesa suro,  tongang purami lao sisaapa suro, apa’ mua’ matei iyade’ dipatei’i diango’o mie’ mippondo’ membali’ (murtad). Anna inai tibali’ lao  di pondo’, jari  andiangi mala map­papole adaeang di Puang Allah Taala mau nasicco’na. Anna Puang Allah Taala mambalasi to me’asukkur."
    },
    {
      "sura": 3,
      "verse": 145,
      "text": "Anna iya anu makkenyawa andiangi na mate selaengna siola elo’na Puang Allah Taala, rapang atattuang iya dipato’ wattunna. Anna inai-inai maakkattai appalang lino, Iyami’ tongang na mambei’i lao appalang lino, anna inai-inai maakkattai appalang ahera’, Iyami’ tongang na mambei’i lao appalang ahera’. Anna Iyami’ na mambengani pa’balasan di to me’asukkur."
    },
    {
      "sura": 3,
      "verse": 146,
      "text": "Anna saapa mae’dinna nabi iya mammusu’ siola mae’di tau pole di to takwa. Ise’iya andiangi malamma sawa’ awala’ iya marruai ise’iya di tangalalangna Puang Allah Taala, anna andiangi  ise’iya mallaussur anna andiang toi soro’ (pole di balinna). Anna Puang Allah Taala ma'elo’i  to me’asa’bar."
    },
    {
      "sura": 3,
      "verse": 147,
      "text": "Anna andiang diang  paunna ise’iya selaengna: “E Puangngi, a’dappangani dosa-dosai anna  pappogauang pappo­gaua’i iya ta’lalo lalang di urusa’i, anna patatta’i  iyami’ di pekke’deangngi, anna tulungi iyami’ lao di kaum iya kaper.”"
    },
    {
      "sura": 3,
      "verse": 148,
      "text": "Jari Puang Allah Taala mappapoleangi ise’iya appalang di lino anna appalang mapia di ahera’. Anna Puang Allah Taala ma’elo’i to mappogau’ apiangan."
    },
    {
      "sura": 3,
      "verse": 149,
      "text": "E inggannana to matappa’, mua’ matturu’io mie’ to kaper. Napominasai ise’iya na napepembali’o lao di pondo’ (di akaperang) mane menjarimo’o mie’ to rugi."
    },
    {
      "sura": 3,
      "verse": 150,
      "text": "Tapi’ (peccoe’i Puang Allah Taala), Puang Allah Taala  parrundungmu mie’ anna  Iya (Puang) Pattulung kaminang macoa."
    },
    {
      "sura": 3,
      "verse": 151,
      "text": "Iyami’ na mappatamai rakke’ di atena to kaper, sawa’ mappa’duai Puang Allah Taala di  seu-seuwa, Iya (Puang Allah Taala) sisa-sisanna andiangi mappaturung alama’ (iya mappannassa). Anna engeang pembaliangna ise’iya iyamo naraka, anna iyamo di’o kaminang adae’na engeang mottong di to pagau’bawang."
    },
    {
      "sura": 3,
      "verse": 152,
      "text": "Anna sitongangna Puang Allah Taala purami mappattongang (ma’ola) janjin-Na mating, di wattunna mupatei’ ise’iya  sawa’ elo’-Na lambi’o malamma na sisalao sawa’ urusan di’o anna madorakao mie’   di pesioangna (suro) di purannamo Puang Allah Taala mappatiroio mie’ di anu muelo’i. Di sesemu mie’ diang to ma'elo’i lino anna diang to’o  to ma'elo’i ahera’. Mane Puang Allah Taala mappatigilingo’o mie’ sawa’ nauyio anna sitongangna Puang Allah Taala  maa’dappangano’o mie’. Anna Puang Allah Taala maappunnai palla’birang lao di to matappa’."
    },
    {
      "sura": 3,
      "verse": 153,
      "text": "(Ingarangi) di wattummu mie’ maindong anna andiangmo’o menggiling lao di mesa  tau, anna Suro iya diang di sesena sola-solamu ma’illongngio mie’, sawa’ iyamo di’o Puang Allah Taala nabengano’o mie’ sara nyawa malliccu-liccung, malaao mie’ andiang masara nyawa di anu iya andiang di sesemu anna anu iya marruao mie’. Anna Puang Allah Taala Masarro Pakkarewa di anu iya mupogau’."
    },
    {
      "sura": 3,
      "verse": 154,
      "text": "mane  di puramu masara nyawa, Puang Allah Taala mappaturungano'o mie’ amang pappena’ding (iyamo)  ngattu’ massalippuri sanggolongan pole i’o mie’,  anna sanggolongan bo’o  masara nyawa di alawena toi tia, ise’iya makkapang  iya andiang tongang lao di Puang Allah Taala sitteng pakkapangna Jahiliyah. Ise’iya ma’uang: “Diangdi di seseta urusan iya mala dipogau.” Pa’uango’o (Muhammad): “Sitongangna urusan di’o di lima (akkuasangna) nasangi Puang Allah Taala.” Ise’iya mambuniang lalang di atena iya anu andiang  napannassa mating.” Ise’iya ma’uang:  “Tenna’ diangdi urusan diseseta lalang di urusan di’e tongang andiangi tau na dipatei (dikala) indinie.” Pa’uango’o (Muhammad): “Mauo mie’ lalang di boyangmu, napominasai tau iya pura dipato’ na dipatei di’o na messung toi lao di engeang iya na naengei dipatei, anna Puang Allah Taala (mappogau’ bassa di’o) na ma’uyi anu lalang di dadammu mie’ anna na mappaccingngi anu lalang di atemu mie’. Anna Puang Allah Taala Masarro Ma’issang issi ate."
    },
    {
      "sura": 3,
      "verse": 155,
      "text": "Sitongangna to meppondo’ pole di sesemu mie’ di allo iya naengei siruppa’na da’dua jannangan (to simusu’), anna napatibali’i setang, sawa’ asalang iya napogau’ (diolo’) anna sitongangna Puang Allah Taala pura maa’dappangani ise’iya. Sitongangna Puang Allah Taala Masarro Pa’dappang  na Malawo."
    },
    {
      "sura": 3,
      "verse": 156,
      "text": "E inggannana to matappa’! da mie sitteng to kaper iya ma’uang lao di lulluare’na mua’ ise’iya mellamba di baona lino iyade’ lamba mammusu’: “Tenna’ sioladi tau ise’iya, andiangi ise’iya mate andiang toi ise’iya di patei.” Iya bassa di’o, Puang Allah Taala mappadiang  apanosoang lalang di atena ise’iya. Puang Allah Taala mappatuo anna mappamate. Anna Puang Allah Taala ma’ita anu iya mupogau’ mie’."
    },
    {
      "sura": 3,
      "verse": 157,
      "text": "Anna sitongangna mua’  dipateio mie’ dio di tangalalangna (Puang Allah Taala) iyade’ mateo mie’. Pa’dappangna Puang Allah Taala anna pammase-Na la’bi macoai di sesemu dadi barang diala tamma’gaga iya napasirumung ise’iya."
    },
    {
      "sura": 3,
      "verse": 158,
      "text": "Anna sitongangna  mua’ mateo mie’ iyade’ dipateio mie’, tongang di Puang Allah Taala tappa'o mie’ dipasirumung."
    },
    {
      "sura": 3,
      "verse": 159,
      "text": "Jari sawa’ pammase pole di Puang Allah Taala i’o (Muhammad) malumu kedo lao ise’iya. Tenna’ mato’dor gau’ do’o anna makasar ate do’o tongang na napeakaraoio ise’iya di alleroangmu. Jari a’dappangani ise’iya anna pirau a’dappangan toi,  anna sipirau tangngarango’o mie’ lalang di urusan di’o. Jari mua’ tepumi akkattamu pattawakkalmo’o lao di Puang Allah Taala. Sitongangna Puang Allah Taala naelo’i sanna’i to mattawakkal (Lao)."
    },
    {
      "sura": 3,
      "verse": 160,
      "text": "Mua’ Puang Allah Taala mattulungo’o mie’, jari  andiang diang tau na mala makkalao mie’, anna mua’ na pappaso’na-so’naio  mie’ Puang Allah Taala (andiang mambei pattulungna), jari inai kira-kira na mala  mattulungo’o mie’ selaengna Puang Allah Taala di puranamo di’o? Anna sangga’ lao  di Puang Allah Taala to matappa’ mattawakkal."
    },
    {
      "sura": 3,
      "verse": 161,
      "text": "Anna andiang  le’ba’i sitinaya nabi hiana’ lalang di urusan barang diala tamma’gaga dio di pammusuang. Inai hiana’ di barang iya diala tamma’gaga dio di pammusuang, jari manini dio di allo di boe’ na polei mambawa anu iya nahiana’i di’o. Mane tungga-tungga’ alawe na dibalas sipato’i iya pura napogau’, anna andiangi ise’iya di gau’bawang."
    },
    {
      "sura": 3,
      "verse": 162,
      "text": "Jari, apa’ diangdi to mappeccoe’i riona Puang Allah Taala  sitteng to membali’ mambawa cai’ (kaiyang) pole di Puang Allah Taala anna  engeangna  iyamo (naraka) Jahannam.  Anna iyamo di’o engeang membali’ kaminang adae’."
    },
    {
      "sura": 3,
      "verse": 163,
      "text": "(Onrona) ise’iya di’o me’ende’-ende’i di sesena Puang Allah Taala, anna Puang Allah Taala Masarro Paita di anu iya napogau’ ise’iya."
    },
    {
      "sura": 3,
      "verse": 164,
      "text": "Sitongangna Puang Allah Taala  mambei palla’birang lao  di to matappa’ di wattunna Puang Allah Taala ma’utus  di antarana ise’iya Suro di simbassana toi tia, iya mambacang lao ise’iya aya’-aya’na Puang Allah Taala mappamapaccing (nyawana ise’iya), anna mappa’gurui ise’iya Kitta’ anna Hikmah.  Anna sitongangna di andiangnapa (pole Suro) diangi ise’iya lalang di apusang iya ma’nyata (mannassa)."
    },
    {
      "sura": 3,
      "verse": 165,
      "text": "Anna  me’apai mie’ di wattummu narua awala’ (pam­mu­­suang Uhud), tongang purao mie’ mappatukkanna apakalang di penduallapisan lao di balimmu (dio di pammusuang Badar), ma’uango’o: “Pole innai (adikalang) di’e?” Pa’uango’o:” Iya di’o  (asalangmu) toi i’o.” Sitongangna Puang Allah Taala Masarro Kuasa di inggannana seu-seuwa."
    },
    {
      "sura": 3,
      "verse": 166,
      "text": "Anna anu iya mappatukkannao (marruao mie’) di allo  sitanna da’dua jannangan, anna (adikalang) di’o (diang) sawa’ elo’na Puang Allah Taala anna Puang Allah Taala Masarro Ma’issang  inai to matappa’."
    },
    {
      "sura": 3,
      "verse": 167,
      "text": "Anna  na ma’issang inai to munape’ (bali’ balla’). Anna dipa’uangngi ise’iya: “Inggai mie’ mammusu’ di tangalalangna Puang Allah Taala iyade’ jagai mie’ alawemu,” ise’iya ma’uang: “Tenna’ iyami’ ma’issang mua’ na diang pammusuang, iyami’ tongang  na mappecco’eio mie’.” Ise’iya di allo di’o la’bi kadeppu’ lao di akaperang dadi pole di tappa’.” Ise’iya mappau  di lawena anu iya andiang diang lalang di atena ise’iya. Anna Puang Allah Taala la’bi paissang anu iya  na buniang ise’iya."
    },
    {
      "sura": 3,
      "verse": 168,
      "text": "To ma’uang lao di palluluareangna anna andiangi  turu’ lamba mammusu’: “Tenna’ mecco’edi ise’iya di iyami’ tantu ise’iya andiangi dipatei,” pa’uango’o: “Su’eangi amateang di’o pole di alawemu mie’, mua’ diango’o mie’ to tongang (parua).”"
    },
    {
      "sura": 3,
      "verse": 169,
      "text": "Anna da le’ba’  musangai  mua’ to dipatei dio di tangalalangna  Puang Allah Taala matei, sitongangna tuoi di sesena Puangna, dipedalle’i (mallolongan dalle’)."
    },
    {
      "sura": 3,
      "verse": 170,
      "text": "Marioi ise’iya sawa’ palla’birang pole di Puang Allah Taala) na bengani, anna ise’iya sannang  atena lao di to iya napelei di boe’na iya andiangpa meccoe’ lao (to di pondo’na), andiang diang rakke’ ga’garan lao ise’iya anna ise’iya andiang toi masara nyawa."
    },
    {
      "sura": 3,
      "verse": 171,
      "text": "Marioi ise’iya sawa’ anyamangan anna palla’birang pole di Puang Allah Taala, anna Puang Allah Taala andiangi napalaosala appalangna to matappa’,"
    },
    {
      "sura": 3,
      "verse": 172,
      "text": "(iyamo) to matturu’i pesiona Puang Allah Taala anna Suro-Na dipuranamo beang (dio di pammusuang Uhud). Di sesena to mappogau’ apiangan anna pole ise’iya iya me’atakwa diang appalang iya kaiyang."
    },
    {
      "sura": 3,
      "verse": 173,
      "text": "(iyamo) tau (iya matturu’i pesiona Puang Allah Taala anna suro-Na) diang to  ma’uang lao ise’iya: “Sitongangna rupa tau pura mappasirumungano’o mie’  jannangan na mammusu’io mie’, jari sawa’ bassanamo di’o parakke’o mie’ lao ise’iya.” Jari pau-pau di’o mattambai tappa’na ise’iya anna ise’iya ma’uang: “Sukku’mi Puang Allah Taala menjari pattulungngi, anna Puang Allah Taala  Parrundung kaminang macoa.”"
    },
    {
      "sura": 3,
      "verse": 174,
      "text": "Jari ise’iya membali’ siola nyamang anna palla’birang pole di Puang Allah Taala, ise’iya andiangi narua awala’ sawa’ naturu’i riona Puang Allah Taala. Anna Puang Allah Taala maappunnai palla’birang iya maraya."
    },
    {
      "sura": 3,
      "verse": 175,
      "text": "Sitongangna ise’iya di’o (diangi) setang iya mappa­rakke’ siola sammuane loppona, (sawa’ iyamo di’o) jari  da mie’ parakke’ lao ise’iya, anna parakke’o mie’ Mai, mua’ diango’o mie’ to matappa’."
    },
    {
      "sura": 3,
      "verse": 176,
      "text": "Da (Muhammad) na napamasara nyawa to masiga menjari kaper. Sitongangna ise’iya andiang le’ba’i mala mappapole adaeang lao di Puang Allah Taala mau nasaiccona’. Puang Allah Taala mappoelo’ andiang na mambei bareang (appalang) dio di ahera’, anna di sesena ise’iya passessa iya kaiyang."
    },
    {
      "sura": 3,
      "verse": 177,
      "text": "Sitongangna to ma’alli tappa’ di akaperang, andiang le’ba’i ise’iya na mala mappapole adaeang lao di Puang Allah Taala mau nasaicco’na, anna di sesena ise’iya passessa iya pemonge’."
    },
    {
      "sura": 3,
      "verse": 178,
      "text": "Anna da le’ba to kaper massanga mua’ na di bei teppo  mattanjeng (mappamalakka ummurna) la’bi macoai  di sesena. Sitongangna mua’ Iyami’ mambei ise’iya teppo mattanjeng sangga’ malai mattambai dosa-dosana ise’iya, anna di sesena ise’iya passessa iya mappama­tuna."
    },
    {
      "sura": 3,
      "verse": 179,
      "text": "Puang Allah Taala andiang le’ba’i tu’u na mappaso’na-so’nai to matappa’ bassa di te’e di’e, na mappasara’ anu adae’ (bali’ balla’) pole di anu macoa (matappa’). Anna Puang Allah Taala andiang le’ba’i na mappatiroio mie’ anu mallinrung. Anna Puang Allah Taala mappilei iya napoelo’ di sesemu iyamo suro-suro-Na. Jari patappa’o  mie’ lao di Puang Allah Taala anna para suro-Na, anna mua’ matappa’o anna me’atakwa to’o mie’, jari di sesemu mie’ appalang iya kaiyang."
    },
    {
      "sura": 3,
      "verse": 180,
      "text": "Da le’ba’i to makikkir  di barang-barang  iya na bei’i Puang Allah Taala pole di palla’birang-Na massangai mua’ akikkirang di’o macoai di sesena ise’iya. Sitongangna akikkirang di’o adae’i di sesena ise’iya. Barang iya nakikkirri di’o  na napetombi (dio di barona) dio di allo keama’. Anna appunnanna Puang Allah Taala inggannana barris (mana’) iya diang di langi’ anna di lino. Anna Puang Allah Taala paissang di anu iya mupogau’."
    },
    {
      "sura": 3,
      "verse": 181,
      "text": "Sitongangna Puang Allah Taala pura ma’irrangngi paunna to ma’uang: “Sitongangna Puang Allah Taala kasi-asi anna iyami’ sugi’. Iyami’ na mattulis paunna ise’iya di’o anna panggauangna mappatei para nabi anna tania alasan tongan (parua),“ anna Iyami’ na ma’uang lao ise’iya: “pina’dingngimi passessa  iya metunu!”"
    },
    {
      "sura": 3,
      "verse": 182,
      "text": "(passessa) iya bassa di’o nasawa’i anu napogau’  limanna toi tia ise’iya, anna sitongangna Puang Allah Taala andiangi na manggau’bawang para batuan-Na."
    },
    {
      "sura": 3,
      "verse": 183,
      "text": "(iyamo) to (Yahudi)  iya ma’uang: “Sitongangna  Puang Allah Taala pura mesio  di iyami’, malaai iyami’ andiang matappa’ lao di Suro di andiangnapa  mappapole di iyami’ pakkorowang iya naande api.” Pa’uango’o (Muhammad): “Sitongangna diangmo pole mating sisaapa suro di andiangnupa mambawa alama’ (tanda) mannas­sa anna mambawa anu  iya mupau mie’, jari mangapa na mupatei ise’iya mua’ diango’o mie’ to  parua."
    },
    {
      "sura": 3,
      "verse": 184,
      "text": "Mua’ ise’iya malloso-losongano’o, jari sitongangna para suro  di andiangmupa, naloso-losongan toduapa. Ise’iya mambawa mu’jizat iya ma’nyata (mannassa), anna Zabur, anna Kitta’ iya sukku’ (mappannassa)."
    },
    {
      "sura": 3,
      "verse": 185,
      "text": "Inggannana anu makkenyawa  na mappena’dingngi  nasangi amateang. Anna sitongangna di allo keama’ tappa' na dipasukku’i appalangmu mie’. Jari inai-inai  dipakarambo pole di api naraka anna dipatamai di suruga, jari tongang sumaroi. Anna atuoang lino andiang laeng selaengna anyamangan iya mepatakkalupa."
    },
    {
      "sura": 3,
      "verse": 186,
      "text": "Tongang na diuyio mie’ di barang-barangmu anna di alewemu, anna  tongang na ma’irrangngio  mie’ pole di to di bei kitta’ di andiangmupa anna pole di to mappa’dua Puang Allah Taala, mappapole  peroyo-royong iya mappamonge’ ate. Jari mua’ me’asa’baro’o mie’ anna me’atakwa (to’o mie’), jari sitongangna iya bassa di’o mettamai urusan iya sitinaya dipependiolo."
    },
    {
      "sura": 3,
      "verse": 187,
      "text": "Anna ingarangi di wattu Puang Allah Taala maala assitalliang pole di to pura di bei kitta’: “Sitinayannao mappannassa issinna di’o kitta’-o lao di rupa tau, anna da mie’ mubuniangi, anna na mappettimbeang di’o assitalliang-o lao di pondo’na anna ise’iya sipa’balu’i angga’ iya saicco’ (maseppo), tongang adae’i sipa’balu’iang iya napogau’ ise’iya."
    },
    {
      "sura": 3,
      "verse": 188,
      "text": "Da le’ba’ musangai mua’ to mario sawa’ iya anu pura ise’iya napogau’ anna ise’iya naelo’i mua’ dipalecei di panggauang iya andiangpa ise’iya napogau’, da mie’ musangai mua’ ise’iya lappasi pole di passessa, anna di sesena ise’iya passessa iya pemonge’."
    },
    {
      "sura": 3,
      "verse": 189,
      "text": "Appunnanna Puang Allah Taala arayang langi’ anna lino, anna Puang Allah Taala Masarro Kuasa di inggannana seu-seuwa."
    },
    {
      "sura": 3,
      "verse": 190,
      "text": "Sitongangna di pappadiangan langi’ anna lino, anna assisalleangna bongi anna allo diang alama’ (tanda) di sesena to keakkalang,"
    },
    {
      "sura": 3,
      "verse": 191,
      "text": "(iyamo) to ma’ingarang Puang Allah Taala di wattu mekke’de’ iyade’ me’oro iyade’ melloli’ anna ise’iya mappikkirri di pappadiangan langi’ anna lino (mane ma’uang): “E Puangngi andiango’-O mappadiang di’e  mua’ andiang tuyunna, tongang mappaccingo’-O, jari pearai iyami’ (pakaraoi iyami’) pole di passessa api naraka.”"
    },
    {
      "sura": 3,
      "verse": 192,
      "text": "E Puangngi, sitongangna inai-inai Mupatama di naraka, tongang Mupamatunai, anna andiang diang pattulung  mau na mesana di sesena to pagau’bawang."
    },
    {
      "sura": 3,
      "verse": 193,
      "text": "E Puangngi, sitongangna iyami’ ma’irrangngi (pe’illong) iya mesio lao di tappa’: “Patappa’o mie’ lao di Puangmu, jari iyami’ matappa’. E Puangngi a’dappangani dosa-dosai anna apusi asala-asala’i, anna  pamatei iyami’ siola  to makkasiwiang."
    },
    {
      "sura": 3,
      "verse": 194,
      "text": "E Puangngi,  bei iyami’  iya anu pura Mu-Janjiangi iyami’  iya na bawa Suro-suro-Mu, anna da Mu-pamatunai iyami’ di allo keama’. Sitongangna Diango’o andiang na mappisalai (maaluppei) janji.”"
    },
    {
      "sura": 3,
      "verse": 195,
      "text": "Jari Puangna ise’iya mattarima peraunna: “Sitongangna andianga’  mappaso’na-so’nai ammalna to maammal di sesemu mie’, tommuane iyade’ to baine, sawa’ sambareangmu mie’ turunanna pole di laengna. Jari to mellenggu’ iya dirimba malai pole di kappungna, iya dipamonge’ dio di tangalala’-U, iya mappatei anna dipatei, tongang na U-apusi asala-asalangna ise’iya anna tongang na U-patamai di suruga iya lolong mae’di binanga dio di naungna, iyamo appalang pole di Puang Allah Taala. Anna Puang Allah Taala di sese-Na appalang iya macoa."
    },
    {
      "sura": 3,
      "verse": 196,
      "text": "Da melo’ napasosso’ di panggauangna to kaper lalang di kappungmu (banuammu)."
    },
    {
      "sura": 3,
      "verse": 197,
      "text": "Iya di’o sangga’ asannangan cinappa’, mane engeangna ise’iya iyamo (naraka) Jahannam, anna (naraka) Jahannam iyamo engeang mottong kaminang adae’."
    },
    {
      "sura": 3,
      "verse": 198,
      "text": "Iya tia to me’atakwa  lao di Puangna, di sesena ise’iya suruga iya lolong binanga-binanga di naungna anna ise’iya mannannungan di lalangna me’apa pappetandona Puang Allah Taala. Anna anu di Puang Allah Taala la’bi macoai di sesena to makkasiwiang."
    },
    {
      "sura": 3,
      "verse": 199,
      "text": "Anna sitongangna Pakkitta’ diang matappa’ lao di Puang Allah Taala anna di anu dipaturungano’o mie’ anna anu iya dipaturung lao ise’iya anna  mappakatuna ale lao di Puang Allah Taala anna andiangi ma’balu’ aya’-aya’na Puang Allah Taala angga’ (alli) saicco’ (maseppo). Ise’iya­mo di’o mattarimai appalang pole di Puangna. Sitongangna Puang Allah Taala masiga sanna’ rekengan-Na."
    },
    {
      "sura": 3,
      "verse": 200,
      "text": "E inggannana to matappa’, pe’asa’baro’o mie’ anna pamasse’i asa’barangmu anna pe’ataya to’o mie’ (dio di atonang kappungmu) anna pe’atakwao mie’ lao di Puang Allah Taala mamoare’o mie’ sumaro."
    },
    {
      "sura": 4,
      "verse": 1,
      "text": "E inggannana rupa tau, pe’atakwao mie’ lao di Puangmu iya pura mappadiango’o mie’ pole di mesa rupa  tau Adam), anna pole di iyai (Adam), Puang Allah Taala mappadiang pa’baliangna (Hawa), anna pole di da’duana Puang Allah Taala mappapa’biya tommuane anna to baine iya mae’di. Anna pe’atakwao  mie’ lao di Puang Allah Taala iya nasawa’ sanga-Na diango’o siperau-perauang anna (pearai) pallulluareang. Sitongangna Puang Allah Taala Diangi samata manjagaio mie’"
    },
    {
      "sura": 4,
      "verse": 2,
      "text": "Anna bengani mie’ lao nanaeke  beong  (iya massoya) barangna, da mie’  pappasisapi’ anu macoa anna anu adae’ anna da to’o mie’ mupasiandei  barangna ise’iya siola barangmu mie’. Sitongangna gau’ (mappasisapi’ anna mappasiandei) di’o, diangi dosa iya kaiyang."
    },
    {
      "sura": 4,
      "verse": 3,
      "text": "Anna  mua’ marakke’o mie’ andiang na adil (lao di ha’na) lao di to baine  beong (mua’ musialangani), jari sialangani mie’ to baine iya musurung sannang, da’dua, iyade’ tallu, iyade’ appe’. Mane mua’ marakke’o mie’ andiang na adil, mesa tappa’mo sialang iyade’ batua-batua iya muappunnai mie’. Iya bassa di’o  la’bi kadeppu’i lao di andiang na pagau’bawang."
    },
    {
      "sura": 4,
      "verse": 4,
      "text": "Bengani passorong lao di to baine (iya musialang) pappibengan iya nasalipuri rio pa’mai’. Mane mua’ diangi ise’iya nabengano’o sambareang pole di (passorong) di’o na masannangi (atena), jari andei (alai) di’o pappebengan-o (ande) macoa anna mapia capparangna (boe’na)."
    },
    {
      "sura": 4,
      "verse": 5,
      "text": "Anna da mie’ pappibengan lao di to andiangpa sukku’ akkalangna barang (barang iya lalang akkuasangmu) iya napajari Puang Allah Taala atuoang. Bengani mie’ balanja anna pakaeang (pole di barangna) ise’iya anna pappauo mie’ lao ise’iya pau-pau iya mapia."
    },
    {
      "sura": 4,
      "verse": 6,
      "text": "Anna uyi’i  iya di’o ana’ beong-o lambi’ sukku’ ummurna na mala siala, anna mua’ manarangi musanga (manjagai barangna) jari benganmi lao barang-barangna. Anna da mie’ paande barangna to beong mappetondolaoi iya muparalluang anna da to’o mie’ me’asiga-siga (mamba­lanja) di andiangnapa kaiyang, inai-nai paulle, sangga’ sitinayai mattahang alawena (na maande  barangna ana’ beong). Anna inai-inai kasi-asi, malai maande barangna di’o me’apa sitinayanna, anna mua’ mubenganmi barangna lao, sitinayannao mie’ mappapole sa’bi di sesena di’o pappebengan-o. Anna sukku’mi Puang Allah Taala menjari parrekeng (pa’jaga)."
    },
    {
      "sura": 4,
      "verse": 7,
      "text": "Di sesena tommuane diang bareang   pole di anu napamottong (mana’) indo ama anna pallulluareangna, anna di sesena to baine diang to’o ha’na  pole di mana’ indo amanna anna pallulluareangna mau saicco’ iyade’ mae’di me’apa bareang iya pura dipato’."
    },
    {
      "sura": 4,
      "verse": 8,
      "text": "Anna mua’ di wattu pambareang di’o diang pole pallulluareang,  ana’ beong anna to kasi-asi, jari bei’i pole di barang (iya sitinaya) anna pappauo mie’ lao ise’iya pau-pau iya mapia."
    },
    {
      "sura": 4,
      "verse": 9,
      "text": "Anna sitinayannai marakke’ lao di Puang Allah Taala to tenna’ na mappelei  di peppondoangna ise’iya ana’-ana’ iya malamma, iya marakke’ di (atuoangna). Sawa’ bassanamo di’o sitinayannai ise’iya me’atakwa lao di Puang Allah Taala anna sitinayanna toi ise’iya mappau-pau iya tongang (parua)."
    },
    {
      "sura": 4,
      "verse": 10,
      "text": "Sitongangna to maande barangna nana’eke  beong diangi pagau’bawang, sitongangna ise’iya maamme'i api punno di are’na. Anna na mettama toi ise’iya di api sundallea’ (naraka)."
    },
    {
      "sura": 4,
      "verse": 11,
      "text": "Nasareakangi Puang Allah Taala di sesemu mie’ masalah (pambareang  mana’na) ana’-ana’mu, iyamo: Mesa bareangna  ana’ tommuane sitteng bareang da’duana ana’ to baine anna mua’ ana’ di’o diangi to baine nasang la’bi da’dua, jari di sesena  da’dua bare tallunna di barang napamottong, anna mua’ ana’  to baine mesa tappa’di, jari mallolongani sambareang tappa’. Anna di sesena indo ama diangi sambare annang pole di barang napamottong, anna mua’ matei na maappunnai ana’. Mua’ to mate andiangi maappunnai ana’ anna na warrissi indo amanna, jari indona mallolongan sambare tallu, mua’ to mate di’o maappunnai sisaapa lulluare’, jari indona mallolongan sambare annang. (Pambareang barang di’e) dipuranamo napasukku’ pappasang iya napappasangan anna pura tomi na bayar inrangna. To mabubengmu anna ana’-ana’mu andiangi muissang inai la’bi kadeppu’ mae’di acoanganna di sesemu. Iya di’e paannana Puang Allah Taala. Sitongangna Puang Allah Taala Masarro Paissang  na Maroro (Adil)."
    },
    {
      "sura": 4,
      "verse": 12,
      "text": "Anna di sesemu (muane) sambareang pole di barang iya napamottong para bainemu mie’, mua’ ise’iya andiangi keana’. Mua’ para bainemu di’o keana’, mallolongano-o sambare appe’ pole di barang iya napamottong  dipuranamo dipasukku’ pasang iya napappasangan anna dipuranamo  di bayar inrangna. Para baine mallolongani sambare  appe’ pole di barang iya  mupamottong mua’ andiango-o keana’, jari bainemu mallolongan bare arua pole di barang-barang iya mupamottong dipuranamo dipasukku’ pasang iya mupapia  anna dipuranamo di bayar inrangmu. Mua’ to mate tommuane  iyade’ to baine iya andiang keama anna andiang keana’, anna maappunnai mesa lulluare’ tommuane (sola indo tappa’) iyade’ mesa lulluare’ to baine (sola indo tappa’), jari di sesena di da’dua lulluare’ di’o bare annang (barang).  Anna mua’ lulluare’ sola indo di’o la’bi mesa, jari diangi namassolai di sambare  tallu, dipuranamo dipasukku’ pasang anna dipuranamo di bayar inrangna anna andiang mambei adaeang (mambe’i-be’i) barris. (Puang Allah Taala mappattantu bassa di’o) sarea’ pole di Puang Allah Taala. Anna Puang Allah Taala Masarro Paissang  na Malawo."
    },
    {
      "sura": 4,
      "verse": 13,
      "text": "Iya di’o (Sarea’-o) atattuang pole Puang Allah Taala, inai-inai tunru’ lao di Puang Allah Taala anna Suro-Na, Puang Allah Taala tongang na mappatamai di suruga iya lolong binanga-binanga di naungna  anna ise’iya mannan­nungan di lalangna, anna iyamo di’o  apakalang iya maraya."
    },
    {
      "sura": 4,
      "verse": 14,
      "text": "Anna inai-inai maadorakai Puang Allah Taala anna Suro-Na anna andiang  mappogau’ atattuangna, napominasai  Puang Allah Taala na mappatamai di api naraka anna mannanungani di lalangna, anna di sesena passessa iya mappamatuna."
    },
    {
      "sura": 4,
      "verse": 15,
      "text": "Anna lao di para to baine iya  mappogau’ panggauang  merissi-rissi’ (mappanga’ding), sitinayannai diang appe’ sa’bi di sesemu mie’ (iya ma’ita). Anna mua’ diangmi massa’bi, jari tarukkungi ise’iya (para to baine)  di’o dio di boyangna lambi’ pole ajjalna, iyade’ Puang Allah Taala  mambei’i tangalalang (laengna)."
    },
    {
      "sura": 4,
      "verse": 16,
      "text": "Anna di sesena da’dua tau  iya mappoga’u panggauang  merissi-rissi’ (mappanga’ding) di sesemu mie’, jari hukum-i iya di’o da’dua tau-o. Mane mua’ ise’iya me’atowa’ anna mappecoai alawena, paloloangmi. Sitongangna Puang Allah Taala Masarro Pattarima towa’  na Makkesayang."
    },
    {
      "sura": 4,
      "verse": 17,
      "text": "Sitongangna towa’ (natarima)  di sesena  Puang Allah Taala iyamo towa’na to  mappogau’ adaeang sawa’ acangngoangna. Iya masiga towa’, jari ise’iyamo di’o iya natarima Puang Allah Taala  towa’na, anna  Diangi Puang Allah Taala Masarro Paissang na Maroro (Adil)."
    },
    {
      "sura": 4,
      "verse": 18,
      "text": "Anna andiangi natarima towa’na Puang Allah Taala pole di to mappogau’ adaeang anna mua’ polei ajjalna mesa tau di antarana ise’iya, mane ma’uangi: “Sitongang­na towa’ma’ ite’e di’e, (anna andiang toi ditarima towa’na) to mate anna diangi  ise’iya lalang di akaperang. Ise’iyamo di’o Iyami’  mappatayangi passessa iya pemonge’."
    },
    {
      "sura": 4,
      "verse": 19,
      "text": "E inggannana to matappa’, andiangi hallal di sesemu  mie’ mappemana’ to baine iya tipassa, anna da to’o mie’ mupamasussai sawa’ melo’i maala membali’ sambareang anu iya pura mubengan lao di sesena, selaengna mappogau’i ise’iya panggauang mannassa adae’. Anna solangi ise’iya me’apa sitinayanna, anna mua’ andiangi muelo’i, jari  (sa’baro’o mie’) sawa’ malai andiangi  muelo’i, anna Puang Allah Taala mappajari di sesena acoangan iya mae’di."
    },
    {
      "sura": 4,
      "verse": 20,
      "text": "Anna mua’ melo’o mie’ massallei bainemu to baine laeng, anna diangmo’o mie’ pura mambei lao barang mae’di, jari da mie’ paala membali’ di sesena barang mau nasaicco’na. Diangdo’o mie’ na maala membali’ nakapang losong anna mattangngung dosa iya ma’nyata (mannassa)?"
    },
    {
      "sura": 4,
      "verse": 21,
      "text": "Mangapai na maalao mie’ membali’, anna sambare­ango’o  mie’ purai musiolang me’apa to sipobali. Diangi (para bainemu) maala assitalliang iya makasau’."
    },
    {
      "sura": 4,
      "verse": 22,
      "text": "Anna da mie’ passialang para to baine iya pura nasialang amammu, selaengna (iya pura) diolo’ mai. Sitongangna panggauang di’o merissi-rissi’ sanna’i anna na bire’i Puang Allah Taala anna tangalalang iya kaminang adae’."
    },
    {
      "sura": 4,
      "verse": 23,
      "text": "Diharangangi di sesemu mie’ (massialang) indo-indomu mie’, anna ana’-ana’ to bainemu mie’, anna lulluare’ to bainemu mie’, anna lulluare’ to baine amammu mie’, anna lulluare’ to baine indomu mie’, anna ana’ to bainena lulluare’ tommuanemu mie’, anna ana’ to baine pole di lulluare’mu iya to baine, anna indo-indo posusu­angmu mie’, anna lulluare’ posusuangmu mie’, anna indona bainemu (pasanangmu) mie’, ana’-ana’na to bainemu iya lalang pearangmu mie’ pole di  baine iya pura musolang, anna mua’ andiangpai musolang baine­mu di’o (anna mupissarangi). Andiango’o mie’ madosa mua’ mulikkai, (anna diharangano’o) bainena ana’ lesso­rang­mu (mittu). Anna mappepesarue da’dua to melullu­are’, selaengna me’apa iya pura diolo’ mai, sitongangna Puang Allah Taala Diangi Masarro Pa’dappang na Makke­sayang."
    },
    {
      "sura": 4,
      "verse": 24,
      "text": "Anna (diharangan to’o mie’ massialang) to baine  diang muanena selaengna batua iya muappunnai, (purami napa­to’ Puang Allah Taala) iya bassa di’o menjari atattuang di sesemu  mie’.  Anna dihallallakangi di sese­mu mie’ selaengna (to baine) bassa di’o mua’ ma’itaio baine (pa’baliang)  siola barangmu na massialangi   tania na mappanga’ding. Jari to baine iya pura mupinya­mangngi, jari pakalepui bengan sorongna, diangi mesa awajikang. Anna andiango’o mie’ mangapa mua’ sipaloloango’o diolo tang di pattattunna di’o sorong-o. Sitongangna Puang Allah Taala Masarro Paissang  na Maroro (Adil)."
    },
    {
      "sura": 4,
      "verse": 25,
      "text": "Anna inai-inai di antaramu mie’ (to maradeka) iya andiang ganna’ balanjana na massialang to baine maradeka matappa’, malao mie’ massialang to baine matappa’  pole di batua  iya mie’ muappunnai. Naissangi Puang Allah Taala tappa’mu mie’, sambareang pole di sambareang laengna, sawa’ bassami di’o, sialangi ise’iya sawa’  pa'elorangna  puangna, anna bengani  passorong iya sitinaya (sipato’), anna iya to baine  mappiara alawena, tania pappanga’ding anna tania toi to baine maala tommuane laeng menjari piarang. Anna mua’ mappiarai alawena sawa’ sialai anna mappogau’ pang­ga­uang mapperissi-rissi’ (mappanga’­ding), di sesena sambare  hukumna pole di to baine maradeka  iya memmuane. (Panggauang di malana massialang batua) di’o di sesena to  marakke’  na maparri’ manjagai (maalitutui) alawena (pole di mappanga’ding) di antaramu mie’. Anna asa’barang la’bi macoai di sesemu mie’. Anna Puang Allah Taala Masarro Pa’dappang na Makke­sayang."
    },
    {
      "sura": 4,
      "verse": 26,
      "text": "Puang Allah Taala melo’  na mappannassaiango’o mie’ sarea’-Na, anna mambeio mie’ patiroang lao di tangalalang  to diandiangmupa mie’ (para nabi anna to macoa) anna Iya (Puang melo’) mattarima towa’mu mie’. Anna  Puang Allah Taala  Masarro Paissang na Maroro (Adil)."
    },
    {
      "sura": 4,
      "verse": 27,
      "text": "Anna Puang Allah Taala melo’ mattarima towa’mu mie’, anna to matturu’i nassunna mappoelo’ malaao mie’ meppondo’ anna’ mi'akarao sanna’ (pole di atongangan)."
    },
    {
      "sura": 4,
      "verse": 28,
      "text": "Puang Allah Taala melo’  mambeio mie’ aringngangan, anna dipajari rupa  tau  maappunnai sipa’ malamma."
    },
    {
      "sura": 4,
      "verse": 29,
      "text": "E, inggannana to matappa’, da sipande  barang-barang   di antaramu mie’ (tangalalang iya) salah, selaengna  sawa’ pa’danggangan iya  melo’ para melo’ di antaramu mie’.  Anna da mie’ pappatei alawemu. Sitongangna Puang Allah Taala Diangi Masarro Makkesayang di sesemu mie’."
    },
    {
      "sura": 4,
      "verse": 30,
      "text": "Anna inai mappogau’  bassa di’o sawa’ assimusuang anna pagau’bawang. Iyami’ na mappatamai di naraka. Anna iya bassa di’o diangi malomo di sesena  Puang Allah Taala."
    },
    {
      "sura": 4,
      "verse": 31,
      "text": "Mua’  me’akarao’o mie’ pole di dosa kaiyang iya napusarangano’o mie’, Iyami’ na  maapus asalang-asalangmu anna Iyami’ na mappatamao mie’ lalang di engeang  mala’bi’ (suruga)."
    },
    {
      "sura": 4,
      "verse": 32,
      "text": "Anna da mie’ siri ate lao di to  na bengan Puang Allah Taala palla’birang di sambaremu mie’ la’bi mae’di anna di laengna. Di sesena tommuane  diang bareang mi’apa iya naakkaresoi. Anna di sesena to baine diang bareang mi’apa iya naakkaresoi. Anna perauo mie’ lao di Puang Allah Taala palla’birang-Na. Sitongangna Puang Allah Taala Masarro Paissang  di inggannana seu-seuwa."
    },
    {
      "sura": 4,
      "verse": 33,
      "text": "Anna di tungga-tungga’ (tommuane anna to baine) Iyami’ mappato’ barris (to maka di mana’) anu iya napamottong indo amanna anna sangana’ (kadeppu’na). Anna to purao mie’ sitalli’, jari bei ise’iya bareangna.. Sitongangna Puang Allah Taala  Masarro Paita  di inggannana seu-seuwa."
    },
    {
      "sura": 4,
      "verse": 34,
      "text": "Iya di’o tommuane-o iyamo pangulu lao di to baine, sawa’ iyamo di’o Puang Allah Taala  mappala’bi’i sambare (tommuane) pole sambare laengna pole di to baine. Anna sawa’ ise’iya tommuane pura  mappebengan sambare pole di  barangna ise’iya. Sawa’ bassami di’o, to baine  masaleh iya tunru’ lao di Puang Allah Taala na maalitutui alawena di wattu  pa’baliangna  (muanena)  andiang di sesena, sawa’ Puang Allah Taala diangi  maalitutui’i. To baine iya  mupaarakkeang  Nuzuz (pabali-bali lao di muanena), sitinayannao mie’ mappa’gurui anna pessarangi pole di patindoangna, anna tuttu’i. Anna mua’ diangmi  matturu’io mie’ damo  pa’itai tangalalang  iya na mappamasussai. Sitongangna Puang Allah Taala Masarro Matinggi na Kaiyang."
    },
    {
      "sura": 4,
      "verse": 35,
      "text": "Anna mua’ mupaarakkeangi mie’ diang assisalangan  di antarana da’dua siola (baine-muane), kiringi  to na mappecoai pole di piha’ tommuane  anna piha’ to baine. Anna mua’ da’dua (to melo’ mappecoai) di'o melo’ tongangi mappacoai. Puang Allah Taala mannassa na  mambei patiroang lao di tommuane to baine di’o. Sitongangna Puang Allah Taala Masarro Paissang  na Pakkarewa."
    },
    {
      "sura": 4,
      "verse": 36,
      "text": "Anna sombai mie’ Puang  Allah Taala anna da mie’ mupa’duai pole di seu-seuwa. Anna penggau’ macoao mie’ lao di indo amammu, anna sikadeppe’mu, anna ana’  beong, anna to kasi-asi, anna to di sikadeppu’ (boyangmu iya mesangana’ kadeppu’o) anna to sikadeppe’ (boyangmu iya mesangana’ karao), anna sammuane, anna ibnu sabil, anna batua iya mie’ muappunnai. Sitongangna  Puang Allah Taala andiang ma’elo’i  to taka’bor matte’gerang alawena,"
    },
    {
      "sura": 4,
      "verse": 37,
      "text": "(iyamo) to makikkir anna to  massio tau laeng  me’akikkir anna mambuniang palla’birang pole di Puang Allah Taala iya pura di bengani lao ise’iya. Anna Iyami’ pura mappataya di to kaper passessa iya mappamatuna."
    },
    {
      "sura": 4,
      "verse": 38,
      "text": "Anna to mappasulakkang barang-barangna apa’ melo’i  disanga di tau  laeng anna to andiang matappa’ lao di Puang Allah Taala anna di allo diboe’. Anna inai-inai  maala setang menjari sola, jari diangi (setang) sola kaminang adae’."
    },
    {
      "sura": 4,
      "verse": 39,
      "text": "Anna apa adaeanganna lao ise’iya  mua’ matappa’i lao di Puang Allah Taala anna allo diboe’ anna mappasu­lakkang  sambare dalle’  iya na bei Puang Allah Taala. Anna Diangi Puang Allah Taala Masarro Paissang lao ise’iya."
    },
    {
      "sura": 4,
      "verse": 40,
      "text": "Sitongangna Puang Allah Taala andiangi  manggau’ bawang mesa tau mau na sikkaiyang zarra, anna mua’ diang apiangan sikkaiyang  zarra, na napappaliccu-liccungi Puang Allah Taala anna mambei’i appalang kaiyang pole di sese-Na"
    },
    {
      "sura": 4,
      "verse": 41,
      "text": "Jari me’apai (to kaper manini) mua’ Iyami’ mappapole mesa sa’bi (suro) pole di mesa-mesa umma’. Anna Iyami’ mappapoleo (Muhammad) menjari sa’bi  lao ise’iya."
    },
    {
      "sura": 4,
      "verse": 42,
      "text": "Di allo  to kaper anna  to madoraka lao di  suro, mahhara’i malaai dipassirrata lita’. Anna andiangi ise’iya mala mambuniang (pole di Puang) mau na mesana panggauang."
    },
    {
      "sura": 4,
      "verse": 43,
      "text": "E inggannana to matappa’, da mie’ passambayang mua’ di lalangnao mie’ amawoang, lambi’i mie’ muissang anu mupau. Da to’o mie’(pe’akadeppu’ lao di masigi) mua’ ju’nuango’o, selaengna sangga’ landur tappa’, lambi’o pura mandoe’.  Anna mua’ diango’o mie’ magarring iyade’ lalang pellambang  iyade’ membali’ pole di pa’jambangan iyade’ purao sidu’du’ to baine, anna andiango’o marruppa’ uai pattayammungmo’o  mappake lita’ mapaccing: sapui  mie’ rupammu anna limammu. Sitongangna Puang Allah Taala Masarro Pa’dappang na Makke’dappang."
    },
    {
      "sura": 4,
      "verse": 44,
      "text": "Apa’ andiangdi muita to pura dibei  bareang  pole di Kitta’ (Taurat)? Ise’iya  maalli apusang (nala patiroang) anna ise’iya mappoelo’ malaao  mie’ pusa pole di tangalalang (parua na maroro)."
    },
    {
      "sura": 4,
      "verse": 45,
      "text": "Anna Puang Allah Taala kaminang  ma’issangi balimmu mie’. Anna sukku’mi Puang Allah Taala  menjari  parrun­dung(mu). Anna  sukku’mi  Puang Allah Taala  menjari pattulung(mu)."
    },
    {
      "sura": 4,
      "verse": 46,
      "text": "(Anna) iya Yahudi, iya mappinra  pau dio di engeangna. Anna ise’iya ma’uang: “Iyami’ ma’irrangngi, anna iyami’ andiang melo’ matturu’i.” Anna diang toi ma’uang: “Pe’irrangngi,” anna sitongangna andiango'o ma’irrang­ngi apa-apa. Diang toi ma’uang: “Rā‘inā,” siola mapputa-putar lilana mambali-bali’ paunna anna maabire’ agama. Tenna’ ma’uangdi: “Iyami’  ma’irrangngi anna’  tunru’, anna irrangngi anna pe’itao lao di iyami’,” tongan diangi la’bi macoa lao ise’iya anna la’bi sitinaya. Anna  iya tia Puang Allah Taala makkutu’i ise'iya  sawa’ akaperangna. Jari andiangi ise’iya mattappa’ selaengna tappa’ kaminang saicco’ (malamma)"
    },
    {
      "sura": 4,
      "verse": 47,
      "text": "E inggannana to dibei kitta’, patappa’o mie’ lao  di anu iya pura U-paturung (Koroang)  iya mappattongang kitta’ di sesemu mie’ di andiangnapa   Iyami’ mambenru’ laeng  rupammu, mane Iyami’ mapputar lao di pondo’, iyade’ Iyami’ makkutu’i  ise’iya me’apa  dikutu’na lao di to mappogau’ adorakang di allo Sattu. Anna  atattuang Puang Allah Taala tongang na tipatengi."
    },
    {
      "sura": 4,
      "verse": 48,
      "text": "Sitongangna Puang Allah Taala andiangi na maa'dappangan dosa mappa’dua-I. Anna (Puang) na maa’dappangan  inggannana dosa di laengna  dosa (mappa’dua) di to napoelo’. Anna inai-inai mappa’dua Puang Allah Taala, sitongangna diangi mappogau’  dosa  kaiyang."
    },
    {
      "sura": 4,
      "verse": 49,
      "text": "Andiangdi  mupennassai  to massanga alawena mapac­cing? Sitongangna Puang Allah Taala mappaccingngi to napoelo’-Na anna  andiangi  ise’iya digau’bawang mau  na saicco’na."
    },
    {
      "sura": 4,
      "verse": 50,
      "text": "Pennassai, mangapai  ise’iya na mappapi-papia alosongan lao di Puang Allah Taala. Anna sukku’mi  panggauangna  di’o  menjari dosa  mannassa (di sesena ise’iya)."
    },
    {
      "sura": 4,
      "verse": 51,
      "text": "Andiangdi  mupennassai to dibei bareang pole  di Kitta’? Ise’iya matappa’ lao di Jibt anna Thaghut (setang anna apa topa pole' nasomba selaengna Puang Allah Taala). Anna ma’uang lao di to kaper (pappa’dua Makkah), mua’ ise’iya di’o la’bi parua  tangalalangna pole di to matappa’."
    },
    {
      "sura": 4,
      "verse": 52,
      "text": "Ise’iyamo tu’u di’o to na kutu’ Puang Allah Taala, anna inai-inai na kutu’ Puang Allah Taala, jari  andiango’o na  mallolongan pattulung di sesena."
    },
    {
      "sura": 4,
      "verse": 53,
      "text": "Iyade’ diangdi  ise’iya maappunnai bareang pole di arayang (akkuasang). Mau to’o diang, andiangi na  mappapole mau nasaicco’na  (apiangan) lao  di rupa  tau."
    },
    {
      "sura": 4,
      "verse": 54,
      "text": "Iyade’ diangdi ise’iya siri ate lao di rupa tau (Muhammad) sawa’ palla’birang iya pura na bei Puang Allah Taala? Sitongangna Iyami’  pura  mambei Kitta’ anna hikmah  lao di biyangna Ibrahim, anna  Iyami’  pura  mambei di sesena  arayang iya kaiyang."
    },
    {
      "sura": 4,
      "verse": 55,
      "text": "Jari di sesena (to siri ate), diang to matappa’ di sesena, anna diang to mappusara (rupa  tau  maatappa’i). Sukku’mi (lao ise’iya)  naraka Jahannam  iya sundallea’ (massopa-sopa)."
    },
    {
      "sura": 4,
      "verse": 56,
      "text": "Sitongangna  to makkaperri  aya’-aya’-I, manininna Iyami’ na mappatamai ise’iya di naraka.  Mua’ diangi uli’na ise’iya accur (lo’be’), Iyami’ massallei boi uli’ laeng, malaai ise’iya mapperasai passessa. Sitongangna Puang Allah Taala  Diangi Masarro Maraya Pa’ulleang na  Maroro (Adil)."
    },
    {
      "sura": 4,
      "verse": 57,
      "text": "Anna to matappa’ anna mappogau’  apiangan,  mani­ninna Iyami’  tongang na mappatamai ise’iya di suruga iya di lalangna  lolong  mae’di binanga, mannannungani ise’iya  di lalangna, ise’iya di lalangna maappunnai pa’baliang  iya mapaccing. Anna Iyami’  mappatamai   ise’iya di engeang iya maullung na  manyamang."
    },
    {
      "sura": 4,
      "verse": 58,
      "text": "Sitongangna Puang Allah Taala massio’o mie’ mappalambi’ amanah  lao di tomaka  mattarima. Anna (massio’o) mie’ mappato’ atorang lao di rupa tau, malaai muatori siola  adil. Sitongangna Puang Allah Taala mambeio mie’ pe’guruang kaminang macoa. Sitongangna Puang Allah Taala Diangi Masarro Pairrangngi  na Paita."
    },
    {
      "sura": 4,
      "verse": 59,
      "text": "E inggannana to matappa’, turu’i mie’ Puang Allah Taala anna turu’i  toi mie’ suro-Na, anna pangulu (to mapparetta) di sesemu mie’. Jari mua’ diango’o mie’ sisala tangngarang lao di mesa soal, pepembali’i  lao di Puang Allah Taala (Koroang)  anna  lao di suro (haddis), mua’ diango’o  mie’ tongat-tongang matappa’ lao di Puang Allah Taala   anna di allo di-boe’. Iya bassa di’o la’bi mapiai (di sesemu) anna la’bi macoai a’dupanna."
    },
    {
      "sura": 4,
      "verse": 60,
      "text": "Andiangdi mupennassai to  maakui  alawena  matappa’ lao  di anu iya  napaturungano’o anna anu iya napatu­rung di andiangmupa. Melo’ duapai ise’iya  mappajari hakim thaghut. Anna tongang purai disio  makkaperri thaghut. Anna setang  melo’  mappapusai ise’iya,  di apusang   iya karao sanna’."
    },
    {
      "sura": 4,
      "verse": 61,
      "text": "Anna mua’ dipa’uangngi ise’iya: “Inggaimo mie’ tunru’  lao di hukum iya pura napaturung Puang Allah Taala anna lao di suro. (Tongang) muitai (Muhammad) to munape’ mappusara (tau),  mappusara (tongang) pole di sesemu"
    },
    {
      "sura": 4,
      "verse": 62,
      "text": "Jari mi’apami  mua’  diangi (to munape’) narua awala’ sawa’ panggauang limanna toi tia, mane ise’iya mappoleio (Muhammad) na mattunda: “Sawa’ Puang Allah Taala, iyami’ tongang andiang  mappoelo’  selaengna acoangan  anna assiama-amang iya sukku’.”"
    },
    {
      "sura": 4,
      "verse": 63,
      "text": "Ise’iyamo di’o tau iya Puang Allah Taala ma’issang anu iya  meallu lalang di atena ise’iya. Jari peppondo’o pole ise’iya, anna  pa’gurui ise’iya. Anna   pa’uangngi  lao ise’iya pau iya  te’e lalang di alawena (atena)."
    },
    {
      "sura": 4,
      "verse": 64,
      "text": "Anna Iyami’ andiang massio mesa suro selaengna na dituru’i  sawa’ elo’na Puang Allah Taala. Anna sitongangna tenna’ ise’iya nagau’bawang alawena mappoleio (Muhammad), mane  merau a’dappang lao di Puang Allah Taala, anna suro mapperau a’dappangan toi ise’iya. Tongang nalolongani ise’iya  Puang Allah Taala  Masarro Pattarima towa’ na Makkesayang."
    },
    {
      "sura": 4,
      "verse": 65,
      "text": "Jari sawa’ Puangmu (di hakikinna), ise’iya andiang matappa’ lambi’ napajario hakim  di assisalanganna ise’iya. Anna ise’iya andiangi kabaratang lalang di atena lao di putusan  iya  mu-bengani, anna pattarimana (natarima tongang)."
    },
    {
      "sura": 4,
      "verse": 66,
      "text": "Anna sitongangna  mua’ Iyami’ massio lao ise’iya: “Patei mie’ alawemu iyade’ pessungo’o pole  di kappungmu,” tongang andiangi  ise’iya namelo’ mappogau’, selaengna sambare saicco’. Anna sitongangna  mua’ ise’iya  mappo­gau’  pe’guruang  iya di bengani, jari iya bassa di’o  kaminang ma­coa  di sesena ise’iya anna kaminang  mappamasse’ (tappa’na)."
    },
    {
      "sura": 4,
      "verse": 67,
      "text": "Anna mua’ bassai di’o, Iyami’ tongang  na mambei  ise’iya appalang  iya kaiyang pole  di Iyami’,"
    },
    {
      "sura": 4,
      "verse": 68,
      "text": "anna Iyami’ tongang  mappatiroi  ise’iya tangalalang iya maroro."
    },
    {
      "sura": 4,
      "verse": 69,
      "text": "Anna inai-inai  matturu’i Puang Allah Taala anna suro(Na), ise’iya di’o na siolai to natandoi pappe­nyamang  Puang Allah Taala, iyamo para nabi anna shiddikin, anna to mate sahe’, anna to saleh. Anna ise’iyamo di’o sola  iya kaminang macoa."
    },
    {
      "sura": 4,
      "verse": 70,
      "text": "Iya bassa di’o palla’birang pole  di Puang Allah Taala, anna sukku’mi Puang Allah Taala ma’issang."
    },
    {
      "sura": 4,
      "verse": 71,
      "text": "E inggannana to matappa’, pe'atayao mie’, anna palluruo mie’ lao di (engeang pammusuang) sisaicco’ iyade’ palluruo mie’ lao siola-ola."
    },
    {
      "sura": 4,
      "verse": 72,
      "text": "Anna sitongangna  di antaramu  mie’ diang to me’utu-utu’ sanna’ (lao  di engeang pammusuang). Jari mua’ narua mie’ awala’, ma’uangi: “Sitongangna Puang Allah Taala mambeia’  pappenyamang sawa’ andianga’  lamba  meccoe’  siola iseiya lao di pammusuang.”"
    },
    {
      "sura": 4,
      "verse": 73,
      "text": "Anna sitongangna  mua’  diango’o  mie’ mallolongan  palla’birang (apakalang)  pole di Puang Allah Taala, tongang diangi  na ma’uang  ingga’na le’ba’ tau andiangpa rua siasayangngi ise’iya:” E,  tenna’ diangda’ siola ise’iya  tongang mallolongana’  apakalang iya kaiyang.”"
    },
    {
      "sura": 4,
      "verse": 74,
      "text": "Jari sitinayannai  to  massapi’  atuoang  lino  di atuoang ahera’  mammusu’  di tangalalang Puang Allah Taala. Anna inai-inai mammusu’ di tangalalang Puang Allah Taala anna mate iyade’ mallolongani  apakalang,  Iyami’  tongang  na mambei’-i appalang iya kaiyang."
    },
    {
      "sura": 4,
      "verse": 75,
      "text": "Anna mangapao mie’ na andiango’o  melo’ mammusu’ di tangalalang Puang Allah Taala anna  mattunduang to malamma, maui  tommuane,  anna to baine,  anna  nanaeke iya merau: “E, Puangngi, pasungi iyami’ pole di kappung di’e (Makkah), iya pagau’bawang pa’banuanna anna bengani iyami’ petturundungan pole di sese-Mu, anna bengani iyami’  pattulung pole di sese-Mu."
    },
    {
      "sura": 4,
      "verse": 76,
      "text": "To matappa’ mammusu’ di tangalalang Puang Allah Taala, anna to kaper mammusu’ di tangalalang thagut. Jari musu’i mie’   sola-solana setang. Sitongangna  pepa­genggena setang malammai."
    },
    {
      "sura": 4,
      "verse": 77,
      "text": "Apa’ andiangdi mupinnassai  to dipa’uangngi: “Tahangi limammu (mammusu’), ke’deangi sambayang anna pasilennarangi  sakka’.” Di wattu di wajikangna lao ise’iya mammusu’, tappa  sambareangi pole ise’iya (to munape’) marake’ lao  di tau (musu’) sittengan rakke’na lao  di Puang Allah Taala, iyade’ la’bi pai tia rakke’na. Ise’iya ma’uang: “E, Puangngi, mangapa anna Mu-wajikangi mammusu’ di iyami’? Mangapa anna andiang  Mu-pattanjeng (awajikang mammusu’) di iyami’  sisaapa  wattu.” Pa’uango’o: “Anyamangan di lino di’e  cipappa’ le’ba’i anna  ahera’  di’o la’bi  macoa  di sesena to me’atakwa  anna andiango’o mie’ na  di gau’bawang mau nasaicco’na.”"
    },
    {
      "sura": 4,
      "verse": 78,
      "text": "Mau mie’ inna muengei,  na naruppa’ to’o amateang mauo lalang di betteng malinggato’ na makasau’. Anna mua’ diangi  ise’iya mallolongan  apiangan, ma’uangi:  “Iya di’e polei di Puang Allah Taala,” anna  mua’  naruai ise’iya  awala’ ise’iya ma’uang: “Iya di’e  (pole) ditingi (Muhammad).” Pa’uango’o: “Inggannana (pole) nasangi di Puang Allah  Taala.” Jari mangapai di’o tau-o  (to munape’) saicco’ ta’andiang  napahang  assipauang (mau nasaicco’na)?"
    },
    {
      "sura": 4,
      "verse": 79,
      "text": "Pappenyamang apa  topa pole’ iya mulolongan polei di Puang Allah Taala, anna awala’  iya  marruao pole di asalang di alawemu. Iyami’ ma’utuso’o (Muhammad) menjari suro lao  di ingganana rupa tau. Anna  sukku’mi Puang Allah Taala menjari sa’bi."
    },
    {
      "sura": 4,
      "verse": 80,
      "text": "Inai-inai mattturu’i suro (Muhammad), sitongangna diangi  matturu’i Puang Allah Taala. Anna inai-inai meppondo’,  jari Iyami’ andiang  ma’utuso’o  (Muhammad) na menjari  pappiarana ise’iya."
    },
    {
      "sura": 4,
      "verse": 81,
      "text": "Anna ise’iya (to munape’) ma’uang: “(Awajika’i sangga’) tunru’. Anna mua’ diangmi   ise’iya lesse’ mating, diangmi sambareang ise’iya  ma’ator cara di wattu bongi (mappapia putusan) sillaengan iya pura napau. Puang Allah Taala manulis  cara mi’apa iya  naator ise’iya di wattu bongi. Jari peppondo’o pole ise’iya anna pattawakkalo’o lao di Puang Allah Taala. Sukku’mi Puang Allah Taala menjari Petturundung."
    },
    {
      "sura": 4,
      "verse": 82,
      "text": "Jari  apa’ andiangdi ise’iya mappennassai Koroang? Anna tenna’ diangdi  Koroang di’o  andiang pole di Puang Allah Taala, tongang na  marruppa’i ise’iya asisalang (assisakkang)  di lalangna."
    },
    {
      "sura": 4,
      "verse": 83,
      "text": "Anna mua’ napolei ise’iya karewa amang iyade’ arakkeang, tappa  napalambi’i lao di tau. Anna mua’  na bengani lao di suro anna lao di pangulu di antarana ise’iya, matantu to melo’ ma’issang aparuanganna pole (di suro anna pangulu). Anna tenna’ tania  sawa’ palla’birang anna pammasena   Puang Allah Taala di sesemu mie’, tongang diango’o mappeccoe’i setang, selaengna saicco’ le’ba (di sesemu)."
    },
    {
      "sura": 4,
      "verse": 84,
      "text": "Jari pammusu’mo’o (Muhammad) di tangalalangna Puang Allah Taala, andiango’o di pabawai selaengna awajikangmu toi i’o. Pasundallea’i sunga’na to matappa’ na (lamba mammusu’). Mamoare’i  Puang Allah Taala  massu’eang akkuasangna  to kaper. Puang Allah Taala ta’lalo kaiyang akkuasang-Na  anna ta’lalo  makarras passessa-Na."
    },
    {
      "sura": 4,
      "verse": 85,
      "text": "Inai mattulung di mesa pattulungan macoa, tongang na mallolongani bareang  appalang. Anna inai-inai  mattulung mesa pattulungan adae’, tongang  na naoppo’i tomi tia  (dosa). Anna Puang Allah Taala Masarro Kuasa di ingganana seu-seuwa."
    },
    {
      "sura": 4,
      "verse": 86,
      "text": "Anna mua’ dipakala’bi’o  mie’ mesa palla’birang, jari balasi di’o palla’birang la’bi macoa iyade’ balasi  (sitteng). Sitongangna Puang Allah Taala  narekeng nasangi inggannana seu-seuwa."
    },
    {
      "sura": 4,
      "verse": 87,
      "text": "Puang Allah Taala,  andiang diang Puang (iya maka disomba) sangadinna Iya. Sitongangna na napasirumungo’o mie’ di allo kiama’, andiang diang abata-batang lao di adianganna. Anna inai  kaminang parua paunna disaliwangnna Puang Allah Taala?"
    },
    {
      "sura": 4,
      "verse": 88,
      "text": "Jari mangapao mie’ na tibare da’duao ma’oloi  to munape’, anna Puang Allah Taala purai napatibali’ ise’iya lao di akaperang, sawa’ usahana toi tia? Apa’ namelo’do’o  mie’ mambei  patiroang lao di to pura  napapusa Puang Allah Taala? Anna inai-inai  napapusa Puang Allah Taala, andiang le’ba’o tu’u na mala mallolongan tangalalang (mambei patiroang) di sesena."
    },
    {
      "sura": 4,
      "verse": 89,
      "text": "Napoelo’i ise’iya malaao mie’ menjari kaper me’apai ise’iya menjari  kaper. Mane  diango’o mie’ sitteng. Jari da mie’ mualai   ise’iya menjari pattulungmu, lambi’i mellenggu’  (hijrah) lao di tangalalangna Puang Allah Taala. Anna mua’ ise’iya meppondo’, sakai anna patei inna naengei muita (musaka), anna da le’ba’o mie’ pa’ala mau na mesa  tau  pole ise’iya menjari patturundung, anna da to’o mie’ mualai  ise’iya menjari pattulung."
    },
    {
      "sura": 4,
      "verse": 90,
      "text": "Selaengna to merau patturundungan lao di mesa kaum, iya   alawemu anna kaum di’o diang  assitaliang­mu (siama’) iyade’ to  pole di sesemu anna atena mabe’i na  mammusu’io anna  mammusu’i  kaumna. Mua’  Puang Allah  Taala mappoelo’ tongang na be’i ise’iya akkuasang na ma’oloio (mammusu’io) mie’, jai ise’iya tongang na mammusu’io. Anna  iya tia ise’iya mappaso’nao, andiang mammusu’io mie’ anna mattenao mie’ asiamangan. Jari Puang Allah Taala andiang  mambeio mie’ tangalang (na massaka anna mappatei) ise’iya."
    },
    {
      "sura": 4,
      "verse": 91,
      "text": "na muruppa’i  manini (golongan) laeng iya maakkattai malaai ise’iya amang siolao mie’ anna amang pole di kaumna ise’iya. Tuttu’ diperoai ise’iya lao di pitina’ (mappa’dua) diangi me’orong tama di lalangna. Jari mua’  andiango’o mie’ napaloloang anna (andiang) toi melo’  mappau  assiama-amang di sesemu, anna andiang toi natahang limanna (na mammusu’io), jari sakai anna patei inna topa naengei muruppa’. Anna ise’iyamo tu’u di’e to di bengan alasan mannassa (na mammusu’i, massaka, anna mappatei) ise’iya."
    },
    {
      "sura": 4,
      "verse": 92,
      "text": "Anna andiangi  sitinaya di sesena mesa to matappa’  mappatei  mesa to matappa’ (laengna), selaengna tassalai (andiangi na butungan).  Anna inai-inai  mappatei  mesa to matappa’ sawa’ tassalai sitinayannai mappamaradeka mesa batua  iya matappa’ anna mapppidiah iya na bei lao di sangana’na (to di patei). Selaengna mua’ diangi (sangana’) to di patei massulakka. Jari mua’ diangi pole di kaum iya mammusu’io mie’, anna diangi matappa’, jari sitinyannai  (to mepatei) mappamaradeka batua-batua matappa’.  Anna mua’ diangi (to di patei) pole di to kaper iya diang assitalliang (siama’) me’acoa mating, ise’iya anna i’o mie’ , sitinyannai to (mepatei) mambayar diyat (denda) iya dibei lao di sangana’na (to dipatei) anna mappamaradeka  batua iya matappa’. Inai  andiang marruppa’ (batua), sitinayannai (to mepatei)  mappuasa tarrus duambulan siruttu-ruttung, (iyamo) di’o towa’na pole di Puang Allah Taala. Anna Diangi Puang Allah Taala Masarro Paissang na Maroro (Adil)."
    },
    {
      "sura": 4,
      "verse": 93,
      "text": "Anna inai-inai  mappatei to matappa’, na-butungani. Jari balasanna iyamo naraka Jahannam, mannannungan  di lalangna anna Puang Allah Taala macai’ di sesena anna  na kutu’i  anna  napatayang toi passessa iya kaiyang."
    },
    {
      "sura": 4,
      "verse": 94,
      "text": "E, inggannana to matappa’, mua’ lambao mie’ (mammusu’) di tangalalang Puang Allah Taala, pannassai anna da pa’uang  lao di to mappau “salam” di sesemu: “taniao to matappa’, (mane mupatei’i) sawa’ ma’itaio barang-barang  atuoang  lino. Padahal di sesena Puang Allah Taala diang barang-barang mae’di. Bassa tomo’o tu’u di’o diolo’, mane Puang Allah Taala mappetandoang nyamang-Na di sesemu mie’, jari pinnassai mie’. Sitongangna Puang Allah Taala  Diangi Masarro Pakkarewa di anu iya mupogau’."
    },
    {
      "sura": 4,
      "verse": 95,
      "text": "Andiangi sitteng to matappa’ iya me’ora (andiang lamba mammusu’)  iya andiang diang halanganna anna to lamba  jiha’  di tangalalangna Puang Allah Taala sawa’  barang-barangna  anna nyawana. Puang Allah Taala mappakala’bi’ to lamba manjiha’, barang-barangna anna nyawana  pole di to sangga’ me’ora tappa’ (andiang lamba mammusu’) mesa  onro. Anna di tungga-tungga’ (tau),  na janji Puang Allah Taala appalang macoa (suruga) anna Puang Allah Taala mappakala’bi’  to manjiha’ pole di to me’ora appalang iya kaiyang,"
    },
    {
      "sura": 4,
      "verse": 96,
      "text": "(iyamo) sisaapa  onro’ di sese-Na (Puang), pa’dappang anna  pammase. Anna  Diangi Puang Allah Taala Masarro Pa’dappang na Makkesayang."
    },
    {
      "sura": 4,
      "verse": 97,
      "text": "Sitongangna to nala (na rambu’) malaika’ nyawana ise’iya (iya) manggau’ bawang alawena, malaika’ mettule’: “mangapao di’e?” ise’iya ma’uang: “Diangi iyami’ to dipassa (digau’bawang) dio di kappung (Makkah).” (Malaika’) ma’uang: “Apa’ andiangdi maloang linona Puang Allah Taala, namala muengei mie’ mellenggu’?” Jari ise’iya di’o engeangna (iyamo) naraka Jahannam, anna naraka Jahannam di’o engeang pembaliang kaminang adae’,"
    },
    {
      "sura": 4,
      "verse": 98,
      "text": "Selaengna ise’iya iya tipassa mau tommuane iyade’ to baine iyade’ nanaeke iya andiang pa’ulleangna anna andiang  naissang tangalalang  (mellenggu’)."
    },
    {
      "sura": 4,
      "verse": 99,
      "text": "Jari ise’iyamo di’o, mamoare’i Puang Allah Taala maa’dappangani ise’iya. Anna Diangi Puang Allah Taala Masarro Pa’dappang na Makke’dappang."
    },
    {
      "sura": 4,
      "verse": 100,
      "text": "Anna inai-inai millele lao  di tangalalang Puang Allah Taala, napominasai ise’iya mallolongani di lino di’e engeang hijrah iya maloang  anna dalle’ mae’di.  Inai-inai missung pole di boyangna sawa’ melo’i lele lao di Puang Allah Taala anna Suro-Na, anna amateang mappolei (di andiangnapa lambi’ lao di engeang naakkattai), sitongangna diangmo tatta’ appalangna lao di Puang Allah Taala anna suro-Na. Anna Diangi Puang Allah Taala Masarro Pa’dappang na Makkesayang."
    },
    {
      "sura": 4,
      "verse": 101,
      "text": "Anna mua’ mellambao mie’ di baona lino, andiango’o mie’ mangapa mappamapocci’ (makkasar) sambayang­mu, mua’ diango’o mie’ marakke’ na nalurui to kaper. Sitongangna to kaper di’o diangi bali  mannassa di sesemu mie’."
    },
    {
      "sura": 4,
      "verse": 102,
      "text": "Anna mua’ diango’o (Muhammad) napaditangnga ise’iya (solamu) anna  melo’o makke’deang sambayang siola-ola ise’iya, sitinayannai diang sambare mekke’de’ na matta’e sanjata, anna mua’ (massambanyango’o siola) suyu’ mappasukku’  sarraka’ang (sambayang), sitinyan­nai ise’iya mellele lao di pondo’mu (na manjagai  bali) anna sitinayannai pole  bareang laeng iya andiangpa massambayang, mane massambayangi siolao, sitinayan­nai ise’iya samata  taya na matta’e sanjata. To kaper ma’elorango’o (malaao mie’) takkalupa (balinganga) pole di sanjatamu anna barangmu, mane naluruio sappissang.  Andiang-diang dosa di sesemu  mie’ mallappa­sang sanjata-sanjatamu mua’ mallolongano’o sussa sawa’ urang, iyade’ memang monge’o, anna pe’atulu tayao mie’. Sitongangna Puang Allah Taala purai mappatayang sessa iya matuna di sesena  to kaper."
    },
    {
      "sura": 4,
      "verse": 103,
      "text": "Jari mua’ puramo’o  mie’ massambayang, jari tulu  ingarangi Puang Allah Taala di wattu mekke’de’, anna  mekkoro, anna  melloli’. Anna mane mua’ musa’dingmi amang, jari pekke’de’mo’o mie’ massambayang (me’apa biasa),  sitongangna iya di’o sambayang-o mesa awajikang iya pura dipato’ wattunna di sesena  to  matappa’."
    },
    {
      "sura": 4,
      "verse": 104,
      "text": "Anna da mie’ pe’ate malamma di lalang  mattinro’i (balimmu). Mua’ diango’o mie’ marrasai amongeang, sitongangna ise’iya marrasai toi amongeang, mi’apa iya musa’ding, anna diango’o mie’ mahhara’ di Puang Allah Taala iya andiangi tia na mahhara’. Anna diangi Puang Allah Taala Masarro Paissang na Maroro (Adil)."
    },
    {
      "sura": 4,
      "verse": 105,
      "text": "Sitongangna Iyami’ pura mappaturungano’o  Kitta’ (Koroang) mambawa atongangan, malaao maadili rupa tau me’apa  iya napaturungano’o Puang Allah Taala, anna da menjari bali (di to andiang pasalah), sawa’ mattunduango’o to hiana’ (bali’ balla’), "
    },
    {
      "sura": 4,
      "verse": 106,
      "text": "Anna perau a’dappango’o lao di Puang Allah Taala. Sitongangna Puang Taala Masarro Diangi Pa’dappang na Makkesayang."
    },
    {
      "sura": 4,
      "verse": 107,
      "text": "Anna da sisakka-sakka’ (na  mattunduang)  to bali’ balla’ lao di alawena ise’iya. Sitongangna Puang Allah Taala andiang ma’elo’i to tulu’ bali’ balla’ na sigaru topa dosa,"
    },
    {
      "sura": 4,
      "verse": 108,
      "text": "ise’iya membuni pole di rupa tau, anna ise’iya andiangi membuni pole di Puang Allah Taala, anna Puang Allah Taala massolangi ise’iya, di mesa bongi diangi ise’iya maanna assamaturuang rahasia iya andiang  narioi  Puang Allah Taala. Anna Diangi Puang Allah Taala massalipuri anu iya napogau’ ise’iya."
    },
    {
      "sura": 4,
      "verse": 109,
      "text": "Dibassanamo’o tu’u di’o, i'o mie’ iyasangna iyamo to sisakka-sakka’ (na mattunduang) ise’iya lalang di atuoang lino. Jari inai na massisakkangani Puang Allah Taala (na mattunduang) ise’iya  di allo diboe’?  iyade’ inai na marrundungngi ise’iya pole (di passessana Puang Allah Taala)?"
    },
    {
      "sura": 4,
      "verse": 110,
      "text": "Anna inai-inai mappogau’ adaeang  iyade’ manggau’­bawang alawena, mane merau a’dappang lao di Puang Allah Taala, na naruppa’i  Puang Allah Taala Masarro Pa’dappang na Makkesayang."
    },
    {
      "sura": 4,
      "verse": 111,
      "text": "Anna inai-inai mappogau’ dosa, jari sitongangna diangi mappogau’ (anu mapparusa’) di alawena. Anna Diangi Puang Allah Taala Masarro Paissang na Maroro (Adil)."
    },
    {
      "sura": 4,
      "verse": 112,
      "text": "Anna inai-inai mappogau’  atassalang  iyade’ dosa, mane diparuai lao di to andiang pasalah. Jari sitongangna  diangi  pura  mappogau’ alosongan  anna dosa  iya ma’nyata (mannassa)."
    },
    {
      "sura": 4,
      "verse": 113,
      "text": "Anna tenna’ tania sawa’  palla’birang pole di  Puang Allah Taala  anna pammase-Na di sesemu, tongang diangi ise’iya melo’ sanna’  mappapusao. Tapi’ ise’iya andiangi sangga’ mappapusa alawena toi tia, anna diangi andiang  melo’ mambahayaio mau nasaicco’na. Anna (sawa’) Puang Allah Taala  pura mappaturung kitta’ anna hikmah di sesemu, anna pura mappatuduo anu iya andiangpa muissang. Anna  diangi palla’birangna  Puang Allah Taala  kaiyang sanna’ di sesemu."
    },
    {
      "sura": 4,
      "verse": 114,
      "text": "Andiang diang  apiangan  di mae’dinna  bisi’-bisi’na ise’iya, selaengna bisi’-bisi’ pole di to massio lao di rupa tau massulakka, iyade’ mappogau’  acoangan, iyade’ mappasiama' rupa tau (to sisala). Anna inai  mappogau’ bassa di’o sawa’ ma’itai riona Puang Allah Taala, jari manini  Iyami’ na mambei’-i appalang iya maraya."
    },
    {
      "sura": 4,
      "verse": 115,
      "text": "Anna inai-inai mambaliang Suro (Muhammad) dipuranamo mannassa  atongangan di sesena, anna  mappeccoe’i tangalalang  iya tania  (tangalalangna) to matappa’. Iyami’ mappaso’nai lalang di apusang iya pura napogau’  anna Iyami’ na mappatamai  di naraka Jahannam, anna iyamo di’o kaminang  adae’na engeang membali’."
    },
    {
      "sura": 4,
      "verse": 116,
      "text": "Sitongangna Puang Allah Taala andiang na maa’dappangan  dosana to  mappa’dua (Puang), anna Iya (Puang) maa’dappangan dosa selaengna  dosa mappa’dua-I di to  napoelo’. Anna inai-inai mappa’dua Puang Allah Taala, jari sitongangna diangi  pusa karao sanna’."
    },
    {
      "sura": 4,
      "verse": 117,
      "text": "Iya anu nasomba  ise’iya selaengna Puang Allah Taala, andiang laeng iyamo barahala (patung), anna ise’iya andiang laeng selaengna sangga’ massomba setang iya madoraka,"
    },
    {
      "sura": 4,
      "verse": 118,
      "text": "iya nacalla Puang Allah Taala, anna setang ma’uang: “Iyau tongang na maala bareang mattantu pole di para batuam-Mu,"
    },
    {
      "sura": 4,
      "verse": 119,
      "text": "anna  tongang  na upapusai ise’iya, anna  na mappapolea’ aga’-aga’ lupa (lo’bang) di sesena  anna diangi massioi (mappolongngi talinga olo’-olo’ piarang) mane ise’iya tongang  mappolongngi. Anna usioi (mambenru’ laeng pappadiangna Puang Allah Taala), anna ise’iya tongang mambenru’ laengi.” Inai-inai  mappajari  setang petturundungan selaengna Puang Allah Taala, jari sitongangna  diangi  mallolongan arugiang  iya ma’nyata (mannassa)."
    },
    {
      "sura": 4,
      "verse": 120,
      "text": "(Setang di’o) ma’janji lao ise’iya  janji-janji anna aga’-aga’ (lupa), anna setang  andiang manjanji  ise’iya selaengna pepagengge."
    },
    {
      "sura": 4,
      "verse": 121,
      "text": "Ise’iyamo di’o, engeangna ise’iya (iyamo) naraka Jahannam anna andiangi ise’iya ma’ita engeang iya na naengei maindong (pole di engeang di’o)."
    },
    {
      "sura": 4,
      "verse": 122,
      "text": "Anna to matappa’ na mappogau’ apiangan, Iyami’ na mappatamai ise’iya di suruga iya lolong binanga-binanga dio di naungna, ise’iya mannanungan di lalangna. Anna janjinna Puang Allah Taala tongang (parua). Anna inai kaminang tongan (parua) paunna saliwangna Puang Allah Taala?"
    },
    {
      "sura": 4,
      "verse": 123,
      "text": "(Appalang iya pole di Puang Allah Tala) taniai pa’aga’-aga’mu anna tania pa’aga’-aga’na pakkitta’. Inai mappogau’ adaeang, na dibei toi tia adaeangna anna andiangi na mallolongan petturundungan anna andiang to’o diang pattulungan selaengna  Puang Allah Taala."
    },
    {
      "sura": 4,
      "verse": 124,
      "text": "Anna inai-inai  mappogau’ apiangan tommuane iyade’ to baine anna diangi matappa’, jari diangi na mettama di suruga anna andiangi na di gau’ bawang mau nasaicco’na."
    },
    {
      "sura": 4,
      "verse": 125,
      "text": "Anna inai-inai  kaminang macoa agamana pole di to ikhlas mappebengan alawena lao di Puang Allah Taala, anna mappogau’ apiangan anna mappeccoe’i agamana Ibrahim iya maroro. Anna Puang Allah Taala maala (mappilei)  Ibrahim  menjari to nasayangin-Na."
    },
    {
      "sura": 4,
      "verse": 126,
      "text": "Appunnanna Puang Allah Taala (anu) di langi’ anna (anu) di lino. Anna diangi (pa’issangan-Na) Puang Allah Taala malla’bangngi di inggannana seu-seuwa."
    },
    {
      "sura": 4,
      "verse": 127,
      "text": "Anna ise’iya merau tangngar  di sesemu  masalah to baine. Pa’uango’o: “Puang Allah Taala mambei-o mie’ tangngar masalahna ise’iya, anna anu iya dibacangano’o lalang di Koroang, anna mambei toi tangngar masalah to baine beong iya andiang  mubei apa-apa, me’apa iya pura dipattantu di sesena, anna melo’o massialangi,  anna nanaeke iya di-ita malamma duapa.  Anna Puang Allah Taala  massio’o malaao ma’urus  nanaeke beong (menggau’) adil.  Anna apiangan apa topa iya mie’ mupogau’, jari sitongangna Diangi Puang Allah Taala  Masarro Ma’issang.”"
    },
    {
      "sura": 4,
      "verse": 128,
      "text": "Anna mua’ diang to baine marakke’ nuzyuz (gau iya andiang mapppendalingai muanena) jari andiangi mangapa da’dua siola mappapia assiamang. Assiamang di’o la’bi macoai (di sesena)  maui di’o laputtau-o (messipa’) makikkir. Anna mua’ mupolei macoai mie’ bainemu  anna  mupiarai mie’ alawemu (pole di nusyuz). Jari sitongangna Puang Allah Taala  Masarro Pakkarewa di anu iya mupogau’."
    },
    {
      "sura": 4,
      "verse": 129,
      "text": "Anna andiang sanna’o mie’ na mala  adil lao di para bainemu, mauo mie’ melo’ sanna’ mappogau’ bassa di’o, jari (da mie’ ta’lalo patottong lao di tomuelo’i) anna mupaso’na-so’nai (mupatassilolongan) laengna. Anna mua’ diango’o mie’ mappecoai anna mappiara alawemu (pole di akarocangan). Jari sitongangna Puang Allah Taala  Masarro Pa’dappang na Makkesayang."
    },
    {
      "sura": 4,
      "verse": 130,
      "text": "Anna mua’ diangi (to sipobali) sisara’, jari Puang Allah Taala na mambei amasagenang pole di titollona pammase-Na. Anna Diangi Puang Allah Taala Masarro Maloang (pammasena) na Maroro (Adil)."
    },
    {
      "sura": 4,
      "verse": 131,
      "text": "Anna appunnanna  Puang Allah Taala (anu) di langi’ anna (anu)  di lino, anna sitongangna Iyami’ pura massio di sesena  iya to dibei Kitta’ di to diolo’mu mie’ anna di sesemu mie’, mamoare’o mie’ me’akwa lao di Puang Allah Taala, Anna mua’ kapero’o mie’, jari  (issangi), sitongangna (anu) di lagi’ anna (anu) di lino appunnanna Puang Allah Taala. Anna Diangi Puang Allah Taala Masarro Sugi’ na Tipuyi."
    },
    {
      "sura": 4,
      "verse": 132,
      "text": "Anna appunnanna Puang Allah Taala (anu) di langi’ anna (anu)  di lino. Anna sukku’’mi Puang Allah Taala (menjari) Pappiara."
    },
    {
      "sura": 4,
      "verse": 133,
      "text": "Mua’ Puang Allah Taala mappoelo’, tongang na paaccuro’o mie’  E inggannana rupa tau, anna mappa­pole  (massalleio) umma’ laeng. Anna diangi Puang Allah Taala  Masarro Kuasai mappogau’ bassa di’o."
    },
    {
      "sura": 4,
      "verse": 134,
      "text": "Inai-inai  mappoelo’ appalang di lino tappa’ (rugi’i), sawa’  di sesena Puang Allah Taala  diang appalang  lino anna ahera’. Anna Diangi Puang Allah Taala  Masarro Pairrangngi  na Paita."
    },
    {
      "sura": 4,
      "verse": 135,
      "text": "E inggannana to matappa’, penjario mie’ to mappake’de’  pappogauang adil, menjari sa’bi sawa’ Puang Allah Taala, maui lao di alawemu iyade’ lao di indo amammu anna  to kadeppe’mu. Mua’ diangi sugi’ iyade’ kasi-asi, jari Puang Allah Taala la’bi  ma’issang di apianganna. Jari da mie’ mappeccoe’i  nassu sawa’ melo’o me’apeko’ pole di aparuang. Anna mua’ mapputa-putaro’o  (mappatiwali’o mie’ pau) iyade’ andiang melo’ menjari sa’bi. Jari sitongangna Puang Allah Taala Diangi Masarro Pakkarewa  inggannana anu iya mupogau’."
    },
    {
      "sura": 4,
      "verse": 136,
      "text": "E inggannana to matappa’, tatta’o mie’ patappa’ lao di Puang Allah Taala anna Suro-Na anna lao di Kitta’ iya pura napaturung  lao di Suro-Na. Anna lao di kitta’ iya napaturung Puang di olo’ (mai). Anna inai-inai  kaper lao di Puang Allah Taala, anna malaika’-kalaika’-Na, anna kitta’-kitta’-Na, anna Suro-suro-Na, anna allo diboe’. Jari sitongangna  iya di’o tau-o dioi di apusang kaminang karao."
    },
    {
      "sura": 4,
      "verse": 137,
      "text": "Sitongangna to matappa’ mane kaper, mane matappa’ bo’o mane kaper bo’o anna tambang akaperangna, mane pale’ kaper boi. Jari sitongangna Puang Allah Taala andiang na mambengan pa’dappang, anna andiang toi na mappatiroi  ise’iya tangalalang iya maroro."
    },
    {
      "sura": 4,
      "verse": 138,
      "text": "Pakarewai lao di  to munape’ mua’ ise’iya na  mallo­longan passessa iya pemonge’,"
    },
    {
      "sura": 4,
      "verse": 139,
      "text": "(iyamo) to ma’ala  to kaper menjari  pangulunna na mappelei to matappa’. Apa’ ma’itaidi  ise’iya amaka­sauang  di sesena  to kaper? jari  sitongangna  inggan­nana amakasauang  appunnanna Puang Allah Taala."
    },
    {
      "sura": 4,
      "verse": 140,
      "text": "Anna sitongangna Puang Allah Taala  pura mappatu­rungano’o lalang di Koroang mua’ ma’irrangngio mie’ aya’-aya’na Puang Allah Taala  na kaperri anna (na pajari) pa’elle-elleang (to kaper), jari da mie’ pikkoro siola ise’iya, namala mappettamai assipauang  laeng.  Sawa’ sitongangna  (mua’ mappogau’o bassa di’o)  bassa tomo’o tu’u di’o. Sitongangna Puang Allah Taala na mappasirumung inggannana to  munape’  anna to kaper lao di naraka Jahannam."
    },
    {
      "sura": 4,
      "verse": 141,
      "text": "(iyamo) to ma’eppei anu na mattitappaio mie’ (E to matappa’). Jari mua’ mallolongano’o mie’ apakalang pole di Puang Allah Taala, ise’iya  ma’uang: “Andiangdi iyami’  (massolango’o lamba mammusu’)?  Anna mua’ to kaper mallolongan  bareang, ise’iya  ma’uang: “Andiang­di iyami’ mappapakalao  anna mattunduango’o mie’ pole di to matappa’?” Jari Puang Allah Taala na mappato’ di sesemu di allo diboe’ anna Puang Allah Taala andiang sinalai na membei tangalalang  lao di to kaper na mappikalai to  matappa’."
    },
    {
      "sura": 4,
      "verse": 142,
      "text": "Sitongangna to munape’ di’o mappagengge Puang Allah Taala, anna Puang Allah Taala mambalas  pepagenggena ise’iya. Anna mua’ ise’iya mekke’de’ na massambayang,  mekke’de’ maluttai. Ise’iya melo’ disanga (massambayang) naita tau. Anna andiangi ise’iya ma’ingarang Puang Allah Taala selaengna saicco’ sanna’."
    },
    {
      "sura": 4,
      "verse": 143,
      "text": "Ise’iya lalang di abata-batang dio di alle’na (matappa’ anna kaper), andiangi mittama di indini di’e (to matappa’)  anna andiang toi di indio lao’o (to kaper). Anna inai-inai napapusa Puang Allah Taala, jari andiango’o na mallolongan tangalalang (na mambei patiroang di sesena)."
    },
    {
      "sura": 4,
      "verse": 144,
      "text": "E inggannana to matappa’, da mie’ pa’ala to kaper menjari pangulu (walli), na mappelei to matappa’. Apa’ melo’do’o  mie’ maala  alasang mannassa di sesena  Puang Allah Taala (na massessao?)."
    },
    {
      "sura": 4,
      "verse": 145,
      "text": "Sitongangna to munape’ na (diannai) lao di engeang kaminang tondo naung dio di naraka. Anna andiango’o na mallolongan  mesa tau pattulung di sesena ise’iya."
    },
    {
      "sura": 4,
      "verse": 146,
      "text": "Selaengna to towa’ anna mappapiai alawe anna mettu’galang masse’ di agamana Puang Allah Taala  anna ikhlas (mappogau’) agamana sawa’ Puang Allah Taala. Jari ise’iya di’o na siolai to matappa’ anna Puang Allah Taala na mambei to matappa’ appalang iya maraya."
    },
    {
      "sura": 4,
      "verse": 147,
      "text": "Andiangi Puang Allah Taala na massessao mie’, mua’ diango’o mie’ sukkur anna matappa’. Anna Diangi Puang Allah Taala  Masarro Massukkurri na Paissang."
    },
    {
      "sura": 4,
      "verse": 148,
      "text": "Puang Allah Taala andiangi ma’elo’i pau-pau adae’, (iya dipau) mannassa selaengna (paunna) to di gau’bawang. Anna Diangi Puang Allah Taala Masarro Pairrangngi na Paissang."
    },
    {
      "sura": 4,
      "verse": 149,
      "text": "Mua’ mappa’dupao mie’ mesa  apiangan, iyade’ mubuniangi, iyade’ maa'dappangan asalangna (tau laeng). Jari sitongangna Puang Allah Taala Diangi Masarro Pa’dappang na Kuasa."
    },
    {
      "sura": 4,
      "verse": 150,
      "text": "Sitongangna to Kaper lao di Puang Allah Taala anna lao di suro-suro-Na anna maakkkattai mappasillaengan (tappa’) lao di Puang anna Suro-suro-Na, anna ma’uang: “Iyami’ matappa’ lao di sambare anna iyami’  kaper lao di sambareang laengna.” Anna akkattana melo’ ma’ola tangalalang  (lalo tangnga, tappa’ iyade’ kaper),"
    },
    {
      "sura": 4,
      "verse": 151,
      "text": "ise’iyamo di’o to kaper tongang. Iyami’ pura mappata­nyangani to kaper passessa iya mappamatuna."
    },
    {
      "sura": 4,
      "verse": 152,
      "text": "Anna to matappa’ lao di Puang Allah Taala anna para suro-Na anna andiangi  mappasillaengan tau di antarana ise’iya, manini Puang Allah Taala na mambei ise’iya appalangna. Anna Diangi Puang Allah Taala Masarro Pa’dappang na Makkesayang."
    },
    {
      "sura": 4,
      "verse": 153,
      "text": "Pakkitta’ mapperauo (Muhammad) malaao mappaturu­ngani ise’iya mesa kitta’ pole di langi’. Jari sitongangna ise’iya pura merau  lao di Musa  la’bi kaiyamg pai tia. Ise’iya ma’uang: “Pipatiroi mannasai iyami’ Puang Allah Taala.” Jari ise’iya natora’ guttur sawa’ ata’laloangna, anna ise’iya massomba ana’ saping, di polenamo lao ise’iya butti iya ma’nyata (mannassa), mane Iyami’ maa’dappangani pole di bassa di’o. Anna purai Iyami’ mambei Musa akkuasang iya  ma’nyata (mannassa)."
    },
    {
      "sura": 4,
      "verse": 154,
      "text": "Anna Iyami’ maakke’i buttu Thursina na (maassei’) assitalliangna. Anna Iyami’ massioi ise’iya: “Pettamai mie’ ba’ba (Baitulmaqdis) siola suyu’,” anna Iyami’ massio’o lao ise’iya: “Da mambulallo atorang allo Sattu.’  Anna Iyami’ pura maala pole ise’iya assitalliang iya makasau’ (masse’)."
    },
    {
      "sura": 4,
      "verse": 155,
      "text": "Jari (Iyami’ mappamaumbuli ise’iya) sawa’ diangi ise’iya andiang ma’ola di’o assitalliang-o, anna sawa’ akaperangna  ise’iya lao di aya’-aya’na Puang Allah Taala  anna ise’iya mappatei para nabi (tania alasan parua), anna ma’uang: “Tioppo’i atei,” mala Puang Allah Taala makkocci mate atena ise’iya sawa’ akaperangna, jari  andiangi ise’iya matappa’ selaengna saicco’di,"
    },
    {
      "sura": 4,
      "verse": 156,
      "text": "Anna sawa’ akaperangna ise’iya (lao di Nabi Isa) anna pau-pau pondo’ lao di Maryam, alosongan kaiyang (nasangai mappanga’ding),"
    },
    {
      "sura": 4,
      "verse": 157,
      "text": "Anna sawa’ paunna ise’iya: “Sitongangna iyami’ pura mappatei Al-Masih, Isa ana’ tommuanena Maryam, Suro-Na Puang Allah Taala, anna iya tia ise’iya andiangi mappatei anna andiang toi massalib-i, anna iya tia (to napatei ise’iya), iyamo to dipasinrupaiangi  Isa. Sitongangna to sisala pahang di (amateangna) Nabi Isa tongang lalangi di abata-batang inai dipatei. Tongang andiangi naissang (mua’ inai sitongangna di patei), selaengna sangga’ pakkapang tappa’. Anna andiang toi makanynyang mua’ iya (Nabi Isa)  na patei."
    },
    {
      "sura": 4,
      "verse": 158,
      "text": "Mala (sitongangna iya tia), Puang Allah Taala maakke’i Nabi Isa lao di sese-Na. Anna iyamo Puang Allah Taala Masarro Maraya Pa’ulleang na Maroro (Adil)."
    },
    {
      "sura": 4,
      "verse": 159,
      "text": "Andiang diang mesa tau pole di pakkitta’ iya andiang matappa’ lao di (nabi Isa) di andiangna (di maseke’na) amateangna. Anna di allo keama’ manini (nabi Isa) menjari sa’bi lao ise’iya."
    },
    {
      "sura": 4,
      "verse": 160,
      "text": "Jari sawa’ ata’laloangna   to Yahudi, Iyami’ mahhara­nga­ni ise’iya (maande ande)  macoa (iya diolo’ mai) dihallallakang di sesena. Sawa’ ise’iya mae’diangi map­pu­sara tau  pole di ta­nga­­la­lang­na Puang Allah Taala,"
    },
    {
      "sura": 4,
      "verse": 161,
      "text": "anna sawa’ ise’iya mappogau riba (maala anu dipependai’), anna ise’iya tongang diposarai. Anna sawa’ ise’iya  maande barang-barangna rupa tau  iya andiang assa. Iyami’ pura mappatayangi to kaper  di antarana ise’iya passessa iya masanna’."
    },
    {
      "sura": 4,
      "verse": 162,
      "text": "Anna iya tia to malimbong pa’issanganna  di antarana ise’iya anna  to matappa’, ise’iya matappa’ me’apa  iya di paturungano’o (Koroang), anna  iya topa pura di patu­rung di andiangmupa  anna to makke’deang samba­yang, anna mappasilennarang sakka’,  anna  matappa’ lao di Puang Allah Taala,  anna allo diboe’. Ise’iyamo di’o, Iyami’  na mambei ise’iya appalang  iya kaiyang."
    },
    {
      "sura": 4,
      "verse": 163,
      "text": "Sitongangna Iyami’  pura  ma’wahyukang  di sesemu (Muhammad) me’apa Iyami’ ma’wahyukang  lao di Nuh anna para nabi diboe’na. Anna Iyami’ pura to’o ma’wahyukang  lao di Ibrahim, anna Ismail,  anna Ishak, anna Ya’kub,  anna ana’ appona, anna Isa, anna Ayyub, anna Harun, anna Sulaiman. Anna Iyami’ mambei Zabur lao di nabi Daud."
    },
    {
      "sura": 4,
      "verse": 164,
      "text": "Anna diang sisaapa suro iya Iyami’ pura maccuritangano’o, anna diang sisaapa suro iya andiang Iyami’ maccuritangano’o. Anna Puang Allah Taala purai  sipau Musa, sipau tongang."
    },
    {
      "sura": 4,
      "verse": 165,
      "text": "Para suro di’o pambawa karewa mapperio-rio  anna pappaingarang, malaai andiang-diang alasangna rupa  tau na pabali-bali  lao di Puang Allah Taala  di purana para suro disio. Anna Diangi Puang Allah Taala  Masarro Maraya Pa’ulleang na Maroro (Adil)."
    },
    {
      "sura": 4,
      "verse": 166,
      "text": "Anna iya tia Puang Allah Taala massa’bi (Koroang) iya napaturungano’o (Muhammad). Napaturungi sawa’ pa’issangan-Na. Anna para malaika’ massa’bi toi. Sukku’mi  Puang Allah Taala  massa’bi."
    },
    {
      "sura": 4,
      "verse": 167,
      "text": "Sitongangna to kaper anna mappusara tau  pole di Puang Allah Taala, tongang mannassa pusai ise’iya, pusa karao."
    },
    {
      "sura": 4,
      "verse": 168,
      "text": "Sitongangna to kaper anna pagau’bawang, Puang Allah Taala tongang andiangi na maa'dappangan (dosana) ise’iya anna andiang toi  na mappatiroi  ise’iya tangala­lang (maroro),"
    },
    {
      "sura": 4,
      "verse": 169,
      "text": "Selaengna tangalalang lao di naraka Jahannam, ise’iya ka’deng mannannungan di lalangna, anna diangi iya bassa di’o malomoi   di sesena Puang Allah  Taala."
    },
    {
      "sura": 4,
      "verse": 170,
      "text": "E inggannana rupa tau, tongang  na poleimo’o mie’ Suro (Muhammad) mambawa  atongangan pole di Puangmu mie’, jari patappa’o mie’, iya di’o la’bi macoai di sesemu mie’. Anna mua’ kapero’o mie’ (andiang le’ba’i tu’u Puang Allah Taala na rugi mau nasaicco’na, jari sitongangna (anu) di langi’  anna (anu) di lino  appunnanna Puang Allah Taala. Anna Diangi Puang Allah Taala Masarro Paissang na Maroro (Adil)."
    },
    {
      "sura": 4,
      "verse": 171,
      "text": "E pakkitta’, da mie’ ta’lalo  (mambulallo atorang) lalang di agamamu, anna da to’o mie’ pa’uang lao di Puang Allah Taala  selaengna anu parua. Sitongangna Al Masih, Isa ana’ tommuanena Maryam, iyamo  surona Puang Allah Taala, anna dipajari’i sawa’ pau (iya) napalambi’ lao di Maryam, anna kumbusang nyawa-Na. Jari patappa’o mie’ lao di Puang Allah Taala anna (lao di) suro-suro-Na anna da mie’ pa'uang: “(Puang Allah Taala) tallui, pe’osao (pa’uang bassa di’o).” Bassa di’o la’bi macoai di sesemu mie’. Sitongangna Puang Allah Taala  Puang Mesa, Mapaccingi Puang Allah Taala pole di nameana’, inggannana (anu) di langi’ anna (anu) di lino  appunnan-Na. Anna sukku’mi Puang Allah Taala menjari Pappiara."
    },
    {
      "sura": 4,
      "verse": 172,
      "text": "Al Masih andiang le’ba’i moka menjari  batua di Puang Allah Taala, anna bassa toi malaika’ iya kadeppu’ (lao di Puang Allah Taala), anna inai-inai moka  massomba (Puang Allah Taala)  anna taka’bor. Jari (Puang Allah Taala)  na mappasirumungi ise’iya iyanasangna di sese-Na."
    },
    {
      "sura": 4,
      "verse": 173,
      "text": "Anna to matappa’ anna mappogau’ apiangan, jari Puang Allah Taala na mappasukku’ appalangna anna mattambaiangi ise’iya palla’birang-Na, anna to moka (massomba Puang) anna  taka’bor, jari Puang Allah Taala na massessai ise’iya passessa  iya masanna’, anna andiangi ise’iya na mallolongan patturundung anna  pattulung selaengna (pole di) Puang Allah Taala."
    },
    {
      "sura": 4,
      "verse": 174,
      "text": "E inggannana rupa tau, sitongangna na poleimo’o mie’ butti atongangan  pole di Puangmu mie’, anna  Iyami’  mappaturungano’o mie’ tayang iya manyalla’ sanna’ (Koroang)."
    },
    {
      "sura": 4,
      "verse": 175,
      "text": "Anna to matappa’ lao di Puang Allah Taala anna mettu’galang masse’  lao di (agama)-Na,  Puang Allah Taala  tongang na mappatamai ise’iya di pammase-Na anna palla’birang-Na. Anna mappatiroi  ise’iya tangalalang maroro (na lambi’) Lao."
    },
    {
      "sura": 4,
      "verse": 176,
      "text": "Ise’iya mapperau tangngarrio mie’ (masalah kalalah). Pa’uango’o: “Puang Allah Taala mapperau tangngarrio mie’  masalah kalalah  (iyamo): Mua’ diang to mate, anna andiang-diang ana’na anna diang lulluare’ to bainena, anna di lulluare’ to bainenana sambare (bareang) pole di barang iya napamottong, anna lulluare’na tommuane  ma’war­rissi (inggannana barang lulluare’ to baine), mua’ andiang-diang ana’, jari mua’ lulluare’ to baine da’duai, jari di sesena (da’dua lulluare’ to baine)  da’dua di bare tallu pole di barang iya napamottong. Anna mua’ diangi warris  lulluare’ tommuane anna to baine, anna bareang­na mesa lulluare’ tommuane simmae’di bareangna da’­dua  lulluare’ to baine. Puang Allah Taala mappan­nas­sai­­ango’o mie’ (hukum), malaao mie’ andiang pusa. Anna Puang Allah Taala  Masarro Paissang di inggan­nana seu-seuwa.”"
    },
    {
      "sura": 5,
      "verse": 1,
      "text": "E inggannana to matappa’, pasilennarangi mie’ assi­talliang. Dihallallakangi di sesemu mie’ olo’-olo’ dipiara, selaengna iya na di taleango’o (dipauango’o)  mie’. (Iya tipateng di’o) sawa’ andiangi dihallallakang marrang­ngang di wat­tum­­mu mie’ mahhajji. Sitongangna Puang Allah Taala mappatatta’ atorang (hukum) me’apa Iya napoelo’."
    },
    {
      "sura": 5,
      "verse": 2,
      "text": "E inggannana to matappa’, da le’ba’ mie’ pambulallo syiar-Na Puang Allah Taala. Anna da to’o mie’ pambulallo bulan Haram, anna da mie’ parrimba olo’-olo’ Hadya, anna olo’-olo’ Kala’id, anna da to’o mie’ (passara-sarai) to lamba  lao di Baitullah, diangi ma’itai  palla’birang  anna riona Puangna. Anna mua’ puramo’o mie’ mahhajji malamo’o mie’ marangngang. Anna da mie’ sawa’ cai’mu lao di mesa kaum sawa’ diangi mappusarao pole di Masjidilharam, anna massusu­kangno’o menjari pagau’ bawang. Anna situlu-tulungo’o (mappogau’) apiangan anna takwa, anna da mie’ situlu-tulung  mappogau’  dosa anna  mambulallo atorang. Anna pe’atakwao mie’ lao di Puang Allah Taala, sitongangna Puang Allah Taala  tongang mabe’i passessa-Na."
    },
    {
      "sura": 5,
      "verse": 3,
      "text": "Diharangani di sesemu mie’ (maande) bakke, anna cera’, anna issi boe, anna issi olo’-olo’ iya digere’ tania sawa’  sangana Puang Allah Taala, anna iya dipesse’ (barona), anna dituttu’(diatang), anna iya bemme’, anna iya ditandu’,  anna iya na bokko olo’-olo’ peande, selaengna iya mala nagere’, (anna diharangan toi)  manggere’  sawa’ patung (barahala), anna (diharangan toi)   mattappu-tappu (sawa’ ana’  pana). (Mattappu-tappu sawa’ ana’ pana di’o) diangi apaseang. Di allo di’e to kaper cappu’ rannu  (mappikalai) agamamu mie’. Sawa’ iyamo di’o da mie’ parakke’ lao ise’iya  anna parakke’do’o tia Mai di Iyau. Di te’e di’e allo-e purami U-pakalepu di sesemu mie’ agamamu, anna U-paganna’ tomi mie’ mating pappenyama’-U anna U-porioi Sallang menjari  agamamu mie’. Jari inai  sawa’ i’dai mala tai’da (maande) sawa’ tamba’i, anna andiangi naelo-elo’i   mappogau’  dosa, sitongangna  Puang Allah Taala  Masarro Pa’dappang na Makkesayang."
    },
    {
      "sura": 5,
      "verse": 4,
      "text": "Ise’iya mappatule’o (Muhammad), “apa anu iya dihallallakang lao ise’iya?” pa’uango’o: “Dihallalla­kangi di sesemu  mie’ iya anu macoa anna (olo’-olo’ iya nasaka) olo’-olo’ peande iya mupiara iya pura mupa­tudu marrangngang, mupatudui me’apa  Puang Allah Taala  pura mappatuduo mie’. Jari andemi mie’ iya anu  nasakangano’o, anna  paui sangana Puang Allah Taala  di wattu mulassuangna di’o olo’-olo’  peande-o. Anna pe’atakwao mie’ lao di Puang Allah Taala. Sitongangna Puang Allah Taala Tongang masiga parrekeng-Na.”"
    },
    {
      "sura": 5,
      "verse": 5,
      "text": "Anna di allo di’e dihallallakangi di sesemu mie’ anu macoa. Anna ande (anu pogereang lao)  di to dibei  Kitta’  hallali di sesemu mie’, anna andemu mie’ hallal toi di sesena ise’iya. (Anna hallal toi massialang) to baine  manjagai apaccinganna di to baine  matappa’ anna mappiara apaccinganna di sesena to di bei Kitta’ di olo’ mai, mua’ puramo’o mie’ mambayar sorongna  sawa’ melo’o massialangi, tania sawa’ melo’o mappanga’ding anna andiang (toi) sawa’  mupajari’i to baine dipiara (to baine  andiang muoroang). Inai-inai  kaper  di purana matap­pa’ (andiang mattarima sarea’ asallangan) jari  tiapusmi appalangna, anna di ahera’ manini   mettamai  di to rugi."
    },
    {
      "sura": 5,
      "verse": 6,
      "text": "E inggannana to matappa’, mua’ melo’o mie’ mekke’de’ massambayang, jari basei mie’ rupammu  anna limammu lambi’ si’ung, anna sapui ulummu  anna (basei) da’dua lette’mu lambi’ da’dua bulaling. Anna mua’ ju’nuango’o jari pandoe’o mie’, anna mua’ monge’o iyade’ di lalang pellambang  iyade’ membali’ pole  di pa’jambangan, iyade’  sidu’du’o mie’  to baine, anna  andiango’o marruppa’ uai, pattayammummo’o mie’ mappa­ke lita’ macoa (mapaccing). Sapui rupammu anna limam­mu siola lita’. Puang Allah Taala andiang melo’  masussaio mie’, anna iya tia  melo’i  mapac­cingngio mie’ anna mappasukku’ pappenyaman-Na di sesemu mamoare’o mie’ me’asukkur."
    },
    {
      "sura": 5,
      "verse": 7,
      "text": "Anna ingarangi  pappenyamang (pappetandona) Puang Allah Taala di sesemu mie’ anna assitalliang-Na iya pura napettuyuang  di sesemu, di wattu ma’uangmu mie’:  “Iyami’ ma’irrangngi  anna iyami’ tunru’.” Anna pe’atakwao mie’ lao di Puang Allah Taala. Sitongangna Puang Allah Taala  Masarro Ma’issang  issi ate."
    },
    {
      "sura": 5,
      "verse": 8,
      "text": "E inggannana  to matappa’, penjario mie’ to samata  makke’deang atongangan sawa’ Puang Allah Taala. Anna penjari sa’bi iya adil. Anna  da mie’ sawa’ peabire’mu  lao di mesa  tau  menjari andiango’o mie’ adil. Penggau’ adilo’-o mie’ sawa’ iya di’o adil-o  la’bi kadeppu’i lao di takwa. Anna pe’atakwao mie’ lao di Puang Allah Taala, sitongangna Puang Allah Taala  Masarro Paissang  di panggauangmu."
    },
    {
      "sura": 5,
      "verse": 9,
      "text": "Puang Allah Taala  mattalli’ (ma’janji) lao di to matappa’ anna  mappogau’  apiangan, di sesena ise’iya pa’dap­pang anna appalang  iya kaiyang."
    },
    {
      "sura": 5,
      "verse": 10,
      "text": "Anna to kaper  anna  mallosongan  aya’-aya’-I, ise’iyamo di’o pa’engei  naraka Jahim."
    },
    {
      "sura": 5,
      "verse": 11,
      "text": "E inggannana  to matappa’, ingarangi pappenyamang-Na Puang Allah Taala  di sesemu mie’,  di wattu  mesa kaum  melo’ mappatiuya’  limanna mating di sesemu (na maadae’io), Puang Allah Taala mattahang limanna mating di sesemu mie’. Anna pe’atakwao mie’  lao di Puang Allah Taala, anna sangga’ lao di Puang Allah Taala tappa’i to matappa’ mattawakkal."
    },
    {
      "sura": 5,
      "verse": 12,
      "text": "Anna sitongangna Puang Allah Taala pura maala assitalliang  (pole) di Bani Israil  anna pura tomi  Iyami’  maakke’ di sesena sappulo da’dua  pangulu anna Puang Allah Taala ma’uang: “sitongangna  Iyau (Puang) siolai tau, sitongangna  mua’  makke’deango’o mie’ sambayang, anna mappasilennarang sakka’ na matappa’ lao di suro-suro-U anna mutulungi ise’iya, anna mupaindangngi Puang Allah Taala paindangan macoa.  Anna sitongangna Iya (Puang) na maoppo’i (maalai) dosa-dosamu mie’. Anna sitongangna  na Upatamao mie’ di suruga  iya lolong binanga-binanga  di lalangna. Jari inai  kaper dipuranamo di’o, jari tongang  mannassa  pusai pole di tangalalang  iya maroro.”"
    },
    {
      "sura": 5,
      "verse": 13,
      "text": "(Nasawa’i) ise’iya malmbulallo pa’janjiangna, Iyami’  mattundai ise’iya,  anna Iyami’  mappajari atena  ise’iya membatu. Ise’iya  naelo’i mappasala oroang (mambenru’ laeng) paunna (Puang Allah Taala pole di engeangna). Anna ise’iya maaluppei  sambare iya napaingarangi, anna i’o (Muhammad) samata  na ma’itao  to bali’ balla’ pole ise’iya. Anna ise’iya saicco’ sanna’i  (andiang bali’ balla),  jari a’dappangani ise’iya  anna  paso’na-so’nai ise’iya. Sitongangna Puang Allah Taala ma’elo’i  to mappogau’  apiangan."
    },
    {
      "sura": 5,
      "verse": 14,
      "text": "Anna di antara to ma’uang: “Sitongangna iyami’ di’e Nasrani,” diangi  Iyami’  pura maala talli’na ise’iya, iya tia ise’iya (naelo’-elo’i) maaluppei bareang  pole di  anu iya pura  dipappaingarangani. Jari Iyami’  mappadiang  di sesena assimusuang anna paabireang  lambi’ allo keama’. Anna Puang Allah Taala   na mambei ise’iya  iya anu pura napogau’."
    },
    {
      "sura": 5,
      "verse": 15,
      "text": "E pakkitta’, sitongangna polemi mating di sesemu mie’ suro-I,  mappannassa di sesemu  mie’ mae’di  pole  di issinna Kitta’ iya mubuniang,  anna mae’di  toi napappaso’na-so’nai. Sitongangna  polemi  di sesemu  mie’ tayang  pole di Puang Allah Taala, anna kitta’ iya ma’nyata (mannassa)."
    },
    {
      "sura": 5,
      "verse": 16,
      "text": "(Sawa’ iyamo di’o kitta’o), Puang Allah Taala mappatiroi  to mappeccoe’i  elo’-Na lao di tangalalang  asalamakang. Anna sawa’ (Kitta’ iya to’o di’o) Puang Allah Taala mappasung tau pole  di pattang  kapa’  lao di tayang  manyalla’ paindona  sawa’ elo’-Na, anna  mappatiroi ise’iya lao di tangalalang iya maroro."
    },
    {
      "sura": 5,
      "verse": 17,
      "text": "Sitongangna kaperi to ma’uang: “Sitongangna Puang Allah Taala iyamo Isa ana’ tommuanena Maryam,” pa’uango’o (Muhammad): “Jari inai  mala  mattaha-tahangngi  elo’-Na Puang Allah Taala, mua’ melo’i   mappacilaka Al- Masih ana’ tommuanena Maryam  siola indona anna  ing­gan­nana  to diang  di lino  iya nasangna. Appun­nanna Puang Allah Taala  arayang  langi’ anna lino anna anu iya di alle’na. Iya mappadiang anu iya naelo’-I, anna Puang Allah Taala  Masarro Kuasa di inggannana seu-seuwa."
    },
    {
      "sura": 5,
      "verse": 18,
      "text": "Anna Yahudi anna Nasrani  ma’uang: “Iyami’  di’e  ana’-ana’na Puang Allah Taala  anna to di elo’in-Na.” Pa’uango’o: “Jari mangapai Puang Allah Taala na massessao mie’ sawa’ dosa-dosamu? (Taniao ana-ana’-Na Puang Allah Taala  anna tania to’o to naelo’in-Na) iya tia diango’o tau biasa  di inggannana  to dipajarin-Na. Iya maa'dappangan di to napoelo’ anna massessa di to napoelo’. Anna  appunnanna-I  Puang Allah Taala arayang   langi’ anna lino, anna anu  iya diang di alle’na. Anna  lao di Puang Allah Taala  membali’ (inggannana apa-apa).”"
    },
    {
      "sura": 5,
      "verse": 19,
      "text": "E Pakkitta’, sitongangna polemi mie’ di sesemu para suro-I, mappannassa (sarea’-I) di sesemu mie’ di wattu  purana putus (me’osa) kiringan  para suro  malaao mie’ andiang  ma’uang:  “Andiangi  pole di iyami’  mau mesa pambawa  karewa mapperio-rio iyade’ pappaingarang.” Sitongangna  polemi  mie’ di sesemu  pambawa karewa  mapperio-rio anna pappaingarang, Puang Allah Taala  Masarro Kuasa  di inggannana  seu-seuwa."
    },
    {
      "sura": 5,
      "verse": 20,
      "text": "Anna (ingarangi), di wattu  Musa ma’uang lao di umma’na: “E umma’u,  ingarangi mie’ pappenyamang­na Puang Allah Taala  di sesemu mie’ di wattu nakke’na mae’di nabi di sesemu, anna napajario mie’ pangulu, anna dibenganmu mie’ anu iya  andiangpa rua  di bengan  lao di umma’ laeng."
    },
    {
      "sura": 5,
      "verse": 21,
      "text": "E kaumnu, pittamao mie’ di banua  mapaccing (Pelestina) iya pura  na pattattu Puang Allah Taala  di sesemu mie’, anna  da  mie’ paindong lao di pondo’ (sawa’ marakke’o musu’), jari na menjario mie’ to rugi (bangkuru’)."
    },
    {
      "sura": 5,
      "verse": 22,
      "text": "Ise’iya ma’uang:  “E Musa, sitongangna  lalang di’o di banua-o diang to kaiyang makasau’ (na makarras), sitongang­na iyami’ andiang na mappettamai’i di andiangnapai  ise’iya messung pole iya, mua’  diangmi ise’iya muis­sang, iyami’  tongang na mappittamai’i.”"
    },
    {
      "sura": 5,
      "verse": 23,
      "text": "Ma’uangmi da’dua to marakke’ (lao di Puang Allah Taala) iya Puang Allah Taala  pura mambei’i pappenyamang (da’dua to marakke’):  “pettamai  ise’iya dio di ba’ba  kaiyang (banua), mua’  diango’o  mie’ mappettamai tongang na  pakalao. Anna sangga’ lao di Puang Allah Taala  sipato’o mie’ mattawakkal, mua’ diango’o mie’ to matappa’.”"
    },
    {
      "sura": 5,
      "verse": 24,
      "text": "Ise’iya ma’uang:  “E Musa, iyami’ andiang sinala na mappettamai situngguan lino, mua’ ise’iya di lalang duai. Sawa’ bassami di’o lambamo’o siola  Puangmu,  anna simusu’mo’o (siola), sitongangna iyami’  sangga’ mekkoro  tappa’ metteppe indinie.”"
    },
    {
      "sura": 5,
      "verse": 25,
      "text": "(Musa) ma’uang: “E Puangngu, andianga’  na makkuasai selaengna alaweu toi iyau  anna lulluare’u. Sawa’ iyamo di’o pasara’i iyami’ pole di to pase’.”"
    },
    {
      "sura": 5,
      "verse": 26,
      "text": "Puang Allah Taala ma’uang: “(Mua’ bassai di’o), jari sitongangna iya di’o banua-o  diharangani di sesena  patappulo taung saena, (di wattu di’o) diangi ise’iya na mengguliling  pa’da akkalang di baona  lino. Jari da mupamasara nyawai atemu  (mappikkirri) to pase’.”"
    },
    {
      "sura": 5,
      "verse": 27,
      "text": "Curitangani lao ise’iya kissana  da’dua ana’ tommuanena Adam (Habil anna Qabil). Sitongangna wattunna da’dua siola makkorowa, jari  ditarimai  mesa  tau (Habil)  anna andiang ditarima laengna  (Qabil). (Qabil) ma’uang: “tongang na upateio,” (Habil) ma’uang: “sitongangna Puang Allah Taala  sangga’  mattarima  (korowa) pole  di to  me’atakwa.”"
    },
    {
      "sura": 5,
      "verse": 28,
      "text": "”Sitongangna mua’ mupatiuya’i domai limammu (Qabil) na  mupateia’, andiang sinala’  na mappatiuya’  lima’u  mating na mappateio. Sitongangna marakkea’ lao di Puang Allah Taala, Puang  di inggannana alang.”"
    },
    {
      "sura": 5,
      "verse": 29,
      "text": "”Sitongangna  meloa’  mua’ membali’o (mappasibawa) dosau anna  dosamu. Jari diango’o na menjari pa’engei naraka, anna iyamo di’o  balasanna di to ta’lalo pagau’bawang.”"
    },
    {
      "sura": 5,
      "verse": 30,
      "text": "Jari nassunna (Qabil) mappamalomo mappatei  lullua­re’na (Habil),  jari napatei’i, menjarimi (Qabil)  mettama di to rugi (bangkuru’)."
    },
    {
      "sura": 5,
      "verse": 31,
      "text": "Mane Puang Allah Taala  massio mesa manu-manu’  (kalloaya) makkaro-karoi  lita’ na mappatiroi (Qabil) me’apai  sipato’na mallamung  bakke lulluare’na, (Qabil) ma’uang: “Cila-cilakapa’ iyau,  mangapa anna andianga’ mala  mappogau’  me’apa iya  napogau’ di’e kalloaya-e, mane  mala-a’ mallamung di’e lulluare’u-e.” Jari  menjari­mi mesa tau pole di to manoso (alawe)."
    },
    {
      "sura": 5,
      "verse": 32,
      "text": "Sawa’ bassami di’o Iyami’  mappato’ (mesa hukum) di sesena Bani Israil: “Inai  mappatei  mesa tau, tania sawa’  tau di’o  (mappatei tau) laeng, iyade’  tania sawa’  map­po­gau’  adaeang di lino, rapangi mappatei inggannana rupa tau.  Anna inai-inai mappiara  atuoangna mesa rupa tau, rapangi mappiara atuoangna inggannana rupa tau. Anna  sitongangna  para suro’I polemi  ise’iya  iya (mambawa) anu iya  mannassa. Mane sitongangna diboe’na (di’o) mae’diangi tau dipuranamo di’o tongang mambulallo batas di lino."
    },
    {
      "sura": 5,
      "verse": 33,
      "text": "Sitongangna  balasanna to mammusu’i Puang Allah Taala  anna suro-Na anna  mappogau’  adaeng di lino, iyamo sangga’ dipatei’i  iyade’   di salib-i  iyade’ dipolongngi lima anna lette’na (dikalawar), iyade’  dipali’i  (pole dibanuanna). Iya bassa di’o  mesa amatunang  lino di sesena ise’iya. Anna  dio di ahera’  ise’iya na mallolongan passessa iya kaiyang."
    },
    {
      "sura": 5,
      "verse": 34,
      "text": "Selaengna to towa’  di andiangnapai ise’iya mala musaka (mukuasai), jari issangi mua’  sitongangna Puang Allah Taala  Masarro Pa’dappang na Makkesayang."
    },
    {
      "sura": 5,
      "verse": 35,
      "text": "E inggannana to matappa’, pe’atakwao mie’ lao di Puang Allah Taala anna itai mie’ tangalalang  iya mala  mappakadeppu’o  di sese-Na. Anna panjiha’o mie’ di tanga­lalang-Na, mamoare’o mie’ mallolongan passaroang."
    },
    {
      "sura": 5,
      "verse": 36,
      "text": "Sitongangna to kaper,  tenna’ naappunnaidi inggannana  anu  di lino  di’e  anna naappunnai iya simmae’di di’o  na napake mappapolei alawena  pole di passessa  allo keama’,  mannassa andiangi na ditarima  pappapolena ise’iya. Anna ise’iya mallolongan  passessa iya pemonge’."
    },
    {
      "sura": 5,
      "verse": 37,
      "text": "Ise’iya melo’ messung pole di naraka, anna andiangi ise’iya na mala  messung pole (di naraka), anna ise’iya mallolongani  passessa iya mannan­nungan,"
    },
    {
      "sura": 5,
      "verse": 38,
      "text": "Tommuane iya maccoro’ anna to baine iya maccoro’ polongi  limanna (da’dua siola di’o tau-o), balasanna  lao anu iya napogau’  anna iyamo passessa pole di Puang Allah Taala anna Puang Allah Taala  Masarro Maraya  Pa’ulleang na Maroro (Adil)."
    },
    {
      "sura": 5,
      "verse": 39,
      "text": "Jari inai-inai  me’atowa’ dipuranamo mappogau’  panggauang  adae’ (maccoro’), anna mappapiai  alawena, jari Puang Allah Taala  mattarima towa’na. Sitongangna Puang Allah Taala  Masarro Pa’dappang na Makkesayang."
    },
    {
      "sura": 5,
      "verse": 40,
      "text": "Apa’ andiangdi muissang, sitongangna Puang Allah Taala-mo tu’u maappunnai arayang  langi’ anna lino, sessa-Na di to napoelo’  anna  maa’dappangani di to napoelo’, anna Puang Allah Taala  Masarro Kuasa di inggannana  seu-seuwa."
    },
    {
      "sura": 5,
      "verse": 41,
      "text": "E suro (Muhammad), da  melo’ na napamasara nyawa to masiga mappepetiroang akaperangna,  iyamo to (munape’) iya ma’uang dio di lawena: “Iyami’ matappa’,” anna iya tia atena  andiangpai matappa’. Anna to Yahudi  (to’o) naelo’i sanna’i ma’irrangngi  karewa losong  anna naelo’i  sanna’i ma’irrangngi  pau-pau  tau laeng iya andiangpa rua  mappoleio mie’,  diangi mambenru’ laeng   pau-pau  (lalang di Taurat) pole di engeangna. Ise’iya  ma’uang: “Mua’ di bengano’o mie’ iya di’e (iya pura dipinra), tarimai. Anna mua’  di bengano’o mie’ tania iya di’e, anini’i.” Inai-inai  napoelo’ Puang Allah Taala apusangna, tongang andiang pa’ulleangmu na massu’eang anu pole di Puang Allah Taala. Ise’iyamo di’o to andiang napoelo’ Puang Allah Taala  mappaccingngi  atena ise’iya. Ise’iya mallolongan amatunang di lino, anna ise’iya malolongan sessa iya kaiyang di ahera’."
    },
    {
      "sura": 5,
      "verse": 42,
      "text": "Ise’iya naelo’i sanna’i mairrangngi karewa losong, mae’diangi maande anu harang, mua’ ise’iya (Yahudi) mappoleio (na mattarima putusan), jari  putusan (parakara di’o) iyade’ mupeppondo’i ise’iya, mua’ diango’o mappeppondo’i ise’iya, jari andiangi ise’iya na mambengano’o adaeang  mau nasaicco’na. Anna mua’  diang putusan parakara putussimi mie’ di’o parakara-o iya adil. Sitongangna Puang Allah Taala ma’elo’i to maroro (adil)."
    },
    {
      "sura": 5,
      "verse": 43,
      "text": "Anna me’apai  na naakke’o menjari hakim (mapputus parakara) di sesena ise’iya, anna di sesena  ise’iya (diang) Taurat iya di lalangna (diang)  hukumna Puang Allah Taala, mane ise’iya meppondo’ di puranamo di’o (pole diputusanna)? anna ise’iyamo di’o  tongang taniai  to matappa’."
    },
    {
      "sura": 5,
      "verse": 44,
      "text": "Sitongangna Iyami’  pura mappaturung  Kitta’ Taurat, di lalangna diang patiroang  anna tayang (iya paindo). Sawa’ kitta’ di’o  diputusi parakarana Yahudi napogau’i  para nabi iya masserakang alawena lao di Puang Allah Taala anna  to alim di sesena anna para pendetana. Sawa’ disioi mappiara kitta-kitta’na Puang Allah Taala  anna diangi ise’iya massa’bi-i. Jari  da  mie’ parakke’ lao di rupa tau, anna parakke’o Mai (di Iyau). Anna  da mie’ pappesapiang  aya’-aya’-U  angga’  saicco’ (masep­po). Anna inai-inai andiang mapputusi parakara maanna (hukum)  me’apa  iya  napaturung Puang Allah Taala, jari ise’iyamo di’o to  kaper."
    },
    {
      "sura": 5,
      "verse": 45,
      "text": "Anna Iyami’ pura mappato’ di sesena ise’iya lalang di (Taurat)  mua’ nyawa (di balasi) nyawa,  anna mata di mata, anna pudung di pudung,  anna taliga di talinga, anna ringe di ringe, anna beang diang to’o  kisasna. Anna inai-inai  mallappasang (kisasna), jari  mallappasang (ha’ kisas) di’o  menjari  paalai dosa  di sesena. Anna inai-inai andiang mapputus parakara me’apa iya napaturung Puang Allah Taala, jari ise’iyamo di’o to pagau’bawang."
    },
    {
      "sura": 5,
      "verse": 46,
      "text": "Anna Iyami’  ma'ule’i batena (mae’di nabi Bani Israil) Isa ana’ tommuanena Maryam. Mappattongang kitta’  iya diolo’ mai, iyamo:  Taurat, anna Iyami’  pura mappebe­ngan lao di sesena Kitta’ Injil anna di lalangna patiroang anna tayang (iya paindo) anna mappattongang kitta’ diolo' mai, iyamo kitta’  Taurat,  anna menjari  patiroang anna pe’guruang di sesena to me’atakwa."
    },
    {
      "sura": 5,
      "verse": 47,
      "text": "Anna sitinayannai  to mappeccoe’i Injil, mapputusi parakara me’apa iya  napaturungg Puang Allah Taala di lalangna. Anna inai-inai  andiang mapputusi parakara  me’apa  iya napaturung Puang Allah Taala, jari ise’iyamo di’o to pase’."
    },
    {
      "sura": 5,
      "verse": 48,
      "text": "Anna Iyami’  pura mappaturung  di sesemu Koroang  mambawa atongangan, mappattongang anu  iya diolo’ mai, iyamo mae’di kitta’  anna pa’uyi  lao di mae’di kitta’ laeng. Jari  putusi mie’ parakarana me’apa iya dipaturung  anna  da mie’  mappeccoe’i  nassunna ise’iya anna  mappeppondo’i atongangan iya  mappoleio mie’. Di mesa-mesa umma’ di sesemu mie’, Iyami’ mambei atorang anna tangalalang mannassa.  Tenna’ napoelo’i Puang Allah Taala, tongang napajario mie’ mesa tappa’ umma’. Anna iya tia (Puang Allah Taala) melo’ ma’uyio mie’ di pappebengan-Na mating. Jari silumba-lumbao mie’ mappogau’  apiangan. Sangga’ lao di Puang Allah Taala pembali’mu mie’ iyanasangna, mane mappissangngio mie’ anu iya pura  musisalai,"
    },
    {
      "sura": 5,
      "verse": 49,
      "text": "Anna sitinayannao mie’ mapputusi parakara  di antarana ise’iya me’apa iya napaturung Puang Allah Taala. Anna da pappiccoe’i  hawa nassunna iseiya. Anna panini’o lao ise’iya, malaao andiang mappeppondo’i pole sambare iya napaturungano’o Puang Allah Taala. Mua’ ise’iya meppondo’ (pole di hukum iya napaturung Puang Allah Taala). Jari issangi mua’ sitongangna Puang Allah Taala mappoelo’ na mapparuai awala’ lao ise’iya nasawa’ sambareang dosa-dosana ise’iya. Anna sitongangna la’bi mae’diangi rupa tau  iya pase’."
    },
    {
      "sura": 5,
      "verse": 50,
      "text": "Apa atorangna (hukum) Jahiliyah na akkattai anna inai to atorang kaminang macoa selaengna (hukum)na Puang Allah Taala di sesena to mappokanynyang (agamana)?"
    },
    {
      "sura": 5,
      "verse": 51,
      "text": "E inggannana to matappa’, da mie’ paala Yahudi anna Nasrani menjari  pangulummu, sambareangi ise’iya diang menjari pangulu  di laengna, anna inai-inai maala ise’iya menjari pangulu, jari sitongangna tau di’o mettamai di golonganna. Sitongangna Puang Allah Taala andi­angi mambei patiroang lao di to  ta’lalo pagau’bawang."
    },
    {
      "sura": 5,
      "verse": 52,
      "text": "Jari na muitai to diang amongeang lalang di atena ise’iya (to munape’),  me'asiga makkadeppu’i (Yahudi anna Nasrani), na ma’uang: “Iyami’  marakke’ na narua awala’, mamoare’i Puang Allah Taala mappapole  apa­ka­lang (lao di suro-Na) iyade’ mesa putusan di sese-Na. Jari ise’iya manoso alawe lao di anu iya narahasiakan lalang di alawena ise’iya."
    },
    {
      "sura": 5,
      "verse": 53,
      "text": "Anna to matappa’ na   ma’uang: “apa’ iyamo di’e  to mattunda tongang sawa’ sangana Puang Allah Taala?” sitongangna ise’iya massolangano’o mie’. Accurmi  inggannana ammalna ise’iya, jari menjarimi ise’iya to rugi  (bangkuru’)."
    },
    {
      "sura": 5,
      "verse": 54,
      "text": "E  inggannana to matappa’! inai di antaramu mie’ murtad (messung) pole  di agamana, jari Puang Allah Taala na mappapole mesa umma’  iya ma’elo’i ise’iya anna  diang toi naelo’i (Puang Allah Taala), iya malomo-lomo  lao di to matappa’ anna makarras lao di to kaper. To iya manjiha’ di tangalalangna Puang Allah Taala, anna andiangi marakke’ di paccallana to naelo’i maccalla. Iyamo di’o  palla’birang Puang Allah Taala na bei  lao di to napoelo’in-Na. Anna Puang Allah Taala Masarro Maloang (pappetando-Na) na Paissang."
    },
    {
      "sura": 5,
      "verse": 55,
      "text": "Sitongangna  pattulungmu mie’ sangga’ Puang Allah Taala, anna suro-Na, anna to matappa’, iya makke’deang  sambayang, anna mappasilennarang (mappasung) sakka’, anna ise’iya  ruku’ (lao di Puang Allah Taala)."
    },
    {
      "sura": 5,
      "verse": 56,
      "text": "Anna inai-inai maala Puang Allah Taala, anna suro-Na anna to matappa’ menjari pattulungna, jari sitongangna to meccoe’ di (agama)na Puang Allah Taala ise’iyamo (mannassa) to pakala."
    },
    {
      "sura": 5,
      "verse": 57,
      "text": "E inggannana to matappa’, da mie’ mualai pangulummu  to mattokko agamamu menjari pielle-elleang anna pangi-panginoang. Iyamo to pura di bei kitta’ di olo’ mai anna to kaper (mappa’dua). Anna pe’atakwao mie’ lao di Puang Allah Taala  mua’ diango’o mie’ to matappa’."
    },
    {
      "sura": 5,
      "verse": 58,
      "text": "Anna mua’ muillongngi ise’iya lao na  massambayang,  ise’iya mappajari’i pielle-elleang anna pangi-panginoang. Iya bassa di’o sawa’ sitongangna ise’iya kaum iya andiang melo’ mappapa’guna akkalangna."
    },
    {
      "sura": 5,
      "verse": 59,
      "text": "Pa'uango’o: “E Pakkitta’!  me’apai peitangmu le’mai di iyami’ di’e salai? sawa’ iyami’  matappa’ lao di Puang Allah Taala, di anu iya  napaturungani iyami’ anna anu iya napaturung diolo’ mai, anna sitongangna mae’diango’o mie’ to pase’.”"
    },
    {
      "sura": 5,
      "verse": 60,
      "text": "Pa’uango’o (Muhammad): “Apa’ na U-pissangni do’o mie’  to kaminang adae’ pambalasanna pole (di to pase’) di sesena Puang Allah Taala, iyamo to nakutu’ (natunda) anna  nacai’i Puang Allah Taala. Diangi napajari lesang (conda’) anna boe, anna to massomba Thaghut (setang anna apa topa pole nasomba selaengna Puang Allah Taala). Ise’iya kaminang adae’ engeangna anna kaminang pusa pole di tangalalang  iya maroro."
    },
    {
      "sura": 5,
      "verse": 61,
      "text": "Anna mua’ ise’iya (Yahudi anna to munape’) mappoleio mie’, ise’iya ma’uang:  “iyami’ matappa’,” anna diangi ise’iya mappoleio mie’ siola akaperang anna tongang bassa toi ise’iya mua’ malai-i. Anna Puang Allah Taala la’bi Paissang di anu na buniang ise’iya."
    },
    {
      "sura": 5,
      "verse": 62,
      "text": "Anna na ma’itao la’bi mae’di di sesena ise’iya (to Yahudi me’asiga) mappogau’ dosa, anna assiallang, anna maande anu harang, tongang  adae’ sanna’i anu iya napogau’ ise’iya."
    },
    {
      "sura": 5,
      "verse": 63,
      "text": "Mangapa na andiangi para panrita (to diang pa’issanganna) anna para pendeta  mappusara mappau alosongan anna maande anu harang? Sitongangna adae’ sanna’i iya anu pura napogau’  ise’iya."
    },
    {
      "sura": 5,
      "verse": 64,
      "text": "Anna to Yahudi ma’uang: “Lima (akkuasangna) Puang Allah Taala tipungo,” sitongangna lima (akkuasangna) ise’iya (Yahudi) tipugo, anna  ise’iyadi tia nala’na’  sawa’ anu iya pura napogau’. (andiangi bassa di’o) anna iya tia da’dua lima (akkuasangna) Puang Allah Taala tibuai. Iya (Puang Allah Taala)  mappedalle’i  me’apa Iya napoelo’. Anna (Koroang) iya dipaturu­ngano’o polei di Puangmu tongang na  mattambai adorakang anna akaperang di sesena ise’iya. Anna iyami’ pura mappapole assiallang  anna  paabireang di sesena ise’iya lambi’  di allo keama’. Iyanna’ mappa­sundallea’ boi ise’iya api assimusuang. Puang Allah Taala mappi’dei  anna ise’iya mappogau’ arrusang  (di lino). Anna Puang Allah Taala andiang  ma’elo’i to mappogau’  arrusang."
    },
    {
      "sura": 5,
      "verse": 65,
      "text": "Anna tenna’ Pakkitta’ matappa’ anna me’atakwa, tantui Iyami’ tongang  na ma’oppo’i (maapus) asalangna ise’iya,  anna Iyami’ tongang na mappatamai ise’iya di suruga  iya panno pappenyamang."
    },
    {
      "sura": 5,
      "verse": 66,
      "text": "Anna tenna’ ise’iya mattongat-tongang pappogau’ (atorang iya) lalang di Taurat, anna  Injil, anna (Koroang) iya dipaturungani ise’iya pole  di Puangna, ise’iya tongang na mallolongan  ande pole di tondo diayanna anna pole diong  di lette’na ise’iya. Di antarana ise’iya diang umma’ lalo tangnga. Anna mae’diangi ise’iya tongang adae’ anu iya napogau’ ."
    },
    {
      "sura": 5,
      "verse": 67,
      "text": "E suro, palambi’i anu iya  dipaturunggano’o pole  di Puangmu, anna mua’ andiangi mupogau’ (anu nasioango’o) jari andiangi mupalambi’ pesio-Na. Puang Allah Taala mappiarao pole (di pappesara-sarana) rupa tau, sitongangna Puang Allah Taala andiang mambei  patiroang  lao di to kaper."
    },
    {
      "sura": 5,
      "verse": 68,
      "text": "Pa’uango’o (Muhammad): “E Pakkitta’ andiango’o mie’ disanga maagama mau nasaicco’na lambi’o  mie’ mappogau’  pesioang (lalang di) Taurat, anna Injil, anna (Koroang) iya dipaturung  pole di  Puangmu mie’, anna sitongangna anu iya dipaturungano’o (Muhammad) pole  di Puangmu na mattambai adorakang anna akaperang, jari da pasara nyawa lao di to kaper."
    },
    {
      "sura": 5,
      "verse": 69,
      "text": "Sitongangna to matappa’, anna Yahudi, anna Shabiin, anna Nasrani, inai-inai  matappa’ lao di Puang Allah Taala, anna allo  diboe’, anna mappogau’ apiangan, jari andiangi ise’iya dipaarakkeang anna andiang toi  ise’iya masara nyawa."
    },
    {
      "sura": 5,
      "verse": 70,
      "text": "Sitongangna Iyami’ pura maala assitalliang pole di Bani Israil, anna pura tomi Iyami’  ma’utus lao ise’iya suro-suro. Mua’ diang bo’o mappolei ise’iya  mesa suro iya mambawa anu andiang naelo’i  nassunna ise’iya, sambareang (pole di para suro di’o) ise’iya mallosongani  anna sambareang napatei."
    },
    {
      "sura": 5,
      "verse": 71,
      "text": "Anna ise’iya massanga mua’ andiang na diang awala’ (na marruai ise’iya) sawa’  (mappelei na mappatei  para suro), jari  sawa’ bassanamo  di’o  ise’iya menjari  buta anna binga. Mane Puang Allah Taala mattarima towa’na ise’iya, mane la’bi mae’diang  boi ise’iya  buta anna binga. Anna Puang Allah Taala  Masarro Paita di anu iya napogau’ ise’iya."
    },
    {
      "sura": 5,
      "verse": 72,
      "text": "Tongang kaperi  to ma’uang: “Sitongangna Puang Allah Taala  iyamo Al Masih ana’ tommuanena Maryam,”  Al-Masih Ma’uang: “E Bani Israil, sombai Puang Allah Taala Puangngu anna Puangmu mie’,” sitongangna  to mappa’dua (Puang Allah Taala), tongang naharangani Puang Allah Taala suruga di sesena, anna engeangna iyamo naraka, andiang-diang  di sesena to pagau’ bawang mau na mesana pattulung."
    },
    {
      "sura": 5,
      "verse": 73,
      "text": "Tongang kaperi to ma’uang:  “Mua’ Puang Allah Taala  diangi mesa lalang di tallu, anna iya tia  andiang-diang  Puang (iya maka disomba) sangadinna Puang Iya Masarro Mesa. Anna mua’  ise’iya  me’osa pole  di anu napau  di’o, napominasai to kaper na mallolongan passessa  iya pemonge’."
    },
    {
      "sura": 5,
      "verse": 74,
      "text": "Jari mangapai ise’iya na andiang me’atowa’ lao di Puang Allah Taala  anna merau a’dappang  Lao (di Puang)? Anna Puang Allah Taala  Masarro Pa’dappang na Makkesayang."
    },
    {
      "sura": 5,
      "verse": 75,
      "text": "Al Masih ana’ tommuanena Maryam sangga’ mesa tappa’i suro, sitongangna (diang to’o diolo’ mai)  sisaapa suro, anna indona mesa to parua, diangi (Al Masih anna Maryam) maande ande. Pennassai me’apai Iyami’  mappannassa lao (di pakkitta’) tanda-tanda akkuasa’-I, mane pennassai me’apai  ise’iya dipepeppondo’."
    },
    {
      "sura": 5,
      "verse": 76,
      "text": "Pa’uango’o (Muhammad): “Mangapa  na massombao mie’ selaengna Puang Allah Taala, iya anu andiang mala mambeio mie’ acilakang anna andiang (toi mala mambeio mie’) akkegunang. Anna Puang Allah Taala Masarro Pairrangngi na Paissang."
    },
    {
      "sura": 5,
      "verse": 77,
      "text": "Pa’uango’o (Muhammad): “E Pakkitta’, da mie’ ta’lalo (mallewa’  batas) andiang tongang lalang di agamamu mie’, anna da mie’ pappeccoe’i  nassunna to pusa (diolo tappolenapa Muhammad) anna ise’iya pura mappapusa mae’di (rupa tau), anna ise’iya pusa pole di tangalalang iya maroro.”"
    },
    {
      "sura": 5,
      "verse": 78,
      "text": "Ditunda-tundai (dicallai) to kaper pole di Bani Israil sawa’ lila (paunna) Daud, anna Isa ana’ tommuanena Maryam. Iya bassa di’o, sawa’ ise’iya madoraka anna diangi ise’iya tulu mambulallo atorang."
    },
    {
      "sura": 5,
      "verse": 79,
      "text": "Diangi ise’iya andiang simata sipusara mappogau’  adaeang, sitongangna adae’ sanna’i  di anu iya napogau’ ise’iya di’o."
    },
    {
      "sura": 5,
      "verse": 80,
      "text": "Muitai mae’diangi  ise’iya situlu-tulung siola to kaper. Sitongangna mannassa adae’ sanna’i  iya anu napatayangi  alawena ise’iya, iyamo cai’na Puang Allah Taala di sesena, anna ise’iya mannannungan lalang di passessa."
    },
    {
      "sura": 5,
      "verse": 81,
      "text": "Anna tenna’ diangdi ise’iya matappa’ lao di Puang Allah Taala, lao di nabi (Musa) anna anu iya dipaturung lao di (nabi), tongang andiangi na maala (to kaper anna to mappa’dua)  menjari  pattulungna, anna iya tia la’bi mae’diangi  ise’iya to pase’."
    },
    {
      "sura": 5,
      "verse": 82,
      "text": "Tongang na marruppa’o mie’ to kaminang  makarras pammusuangna lao di to matappa’ iyamo Yahudi anna  to mappa’dua. Anna  tongang na  marruppa’ to’o mie’ to kaminang  kadeppu’  passammuaneangna lao  di to matappa’ iyamo to ma’uang: “sitongangna iyami’ di’e  Nasrani.” Iya bassa di’o   sawa’ di sesena ise’iya diang para pendeta anna para rahib, anna sitongangna ise’iya di’o andiangi mattaka’borang alawe."
    },
    {
      "sura": 5,
      "verse": 83,
      "text": "Anna mua’ ise’iya ma'irrangngi (Koroang) iya dipatu­rung lao di Suro (Muhammad), muitai ise'iya surere uai matanna  sawa’ atonganganna (Koroang) iya pura naissang (lalang di kitta’na) anna ise’iya ma’uang: “E Puangngi, iyami’ matappa’, jari ukiri iyami’  lalang di to massa’bi (di atonganganna Koroang anna anabiangna Muhammad)."
    },
    {
      "sura": 5,
      "verse": 84,
      "text": "Anna mangapa iyami’ na andiang na matappa’ lao di Puang Allah Taala anna di atongangan iya pole di iyami’, anna iyami’ melo’ sanna’  mua’ Puang Allah Taala mepatamai siola to masaleh?”"
    },
    {
      "sura": 5,
      "verse": 85,
      "text": "Jari Puang Allah Taala  mambei ise’iya appalang   lao di paunna iya napau, iyamo suruga (lolong di lalangna binanga-binanga), anna ise’iya mannannungan di lalangna. Anna iyamo di’o balasanna  di sesena to mappogau’ apiangan."
    },
    {
      "sura": 5,
      "verse": 86,
      "text": "Anna to kaper anna malloso-losongan aya’-aya’-I,  ise’iyamo tu’u di’o pa’engei naraka."
    },
    {
      "sura": 5,
      "verse": 87,
      "text": "E inggannana to matappa’, da  mie’ pahharangan anu macoa iya pura  na hallallakang Puang Allah Taala di sesemu mie’,  anna da mie’ mambulallo atorang, sitongangna Puang Allah Taala andiang ma’elo’i to mambulallo atorang."
    },
    {
      "sura": 5,
      "verse": 88,
      "text": "Anna andei mie’ anu iya hallal anna macoa  iya pura na beio mie’ Puang Allah Taala, anna pe’atakwao mie’  lao di Puang Allah Taala, Puang (Iya) i’o mie’ matappa’ lao."
    },
    {
      "sura": 5,
      "verse": 89,
      "text": "Puang Allah Taala andiang mahhukumno’o  mie’ sawa’ tunda-tundamu (iya andiang mubutungan), anna  mahhukumno’o mie’ sawa’ tunda iya mubutungan. Jari kaffarat  (andiang mappogau’)  tunda,  iyamo mappande sappulo to kasi-asi, pole di ande iya masa­horo  mubei pallulluareangmu (sangana’mu),  iyade’ mambei’i pakeang, iyade’ mappamaradeka mesa batua. Inai-inai  andiang ma’ulle mappogau’ bassa di’o, jari  makkapparat-i  mappuasa tallu ngallo, iya bassa di’o  kapparatna tunda-tundamu mua’ diango’o mie’ mattun­da (anna andiangi mupogau’). Anna jagai  mie’ tunda­mu. Bassami di’o Puang Allah Taala mappannas­saio mie’ aya’-aya’-Na  mamoare’o mie’ sukkur lao  (di Puang Allah Taala)."
    },
    {
      "sura": 5,
      "verse": 90,
      "text": "E inggannana to matappa’,  sitongangna mandundu khamar (dundu mepamawo’), anna botor,  anna (mak­korowa) di barahala (patung), anna ma’onde dalle’ mappake pana, diangi panggauang adae’, di lalangnai panggauang setang. Jari pe’akaraoi mie’ di’o pangga­uang-o, mamoare’o mie’ sumaro."
    },
    {
      "sura": 5,
      "verse": 91,
      "text": "Sitongangna iya di’o setang-o maakattai melo’  mappadiang assiallang  anna peabireang  di sesemu mie’ sawa’ (mandundu) khamar, anna botor, anna mappatia­luppeo mie’ ma’ingarang lao di Puang Allah Taala  anna massambayang. Jari apa’ diangdo’o mie’ melo’ me’osa?"
    },
    {
      "sura": 5,
      "verse": 92,
      "text": "Anna turu’o mie’ lao di Puang Allah Taala anna turu’ to’o  lao di Suro-Na anna  paalitutuo mie’. Anna mua’ diango’o mie’ meppondo’, jari issangi  mua’ sitongangna awajikangna Suro-I sangga’ mappalambi’  tappa’di tu’u   (anu pole di Puang Allah Taala) iya tarrang (mannassa)."
    },
    {
      "sura": 5,
      "verse": 93,
      "text": "Andiang diang dosa di sesena to matappa’  anna mappogau’ apiangan, maandei ande iya bassa naande ise’iya diolo’, Mua’ ise’iya me’atakwa anna matappa’ anna mappogau’ apiangan  anna tatta’i  me’atakwa anna  matappa’, mane ise’iya tatta’  toi me’atakwa anna mappogau’ apiangan. Anna Puang Allah Taala ma’elo’i to mappogau’ apiangan."
    },
    {
      "sura": 5,
      "verse": 94,
      "text": "E inggannana  to matappa’, sitongangna Puang Allah Taala na ma’uyio mie’ pole di olo’-olo’ dirangngang iya malammor nalolongan lima anna doemu mie’, mamoare’i Puang Allah Taala ma’issang  to marakke’ di sese-Na. Maui andiang mala ma’ita-I (Puang). Inai-inai  ta’lalo mambulallo atorang di puranamo di’o, jari di sesena passessa iya pemonge’."
    },
    {
      "sura": 5,
      "verse": 95,
      "text": "E inggannana to matappa’, da mie’ pappatei olo’-olo’ malaira (porangngangan) mua’ di lalangnao mie’ ihram, anna inai mambutungan mappatei, jari dendana iyamo massallei (olo’-olo’) piarang siangga’ olo’-olo’ porang­ngangan iya napatei, me’apa naputusi da’dua to maroro (adil) di sesemu mie’, rapang  Hadya iya di bawa  lambi’ lao di Ka’ba, iyade’ (dendana) mambayar kaffarat mappan­de to kasi-asi, iyade’ mappuasa si’angga’  ande  napasung di’o, mamoare’i  nasa’dingi  adae’na pangga­uang­na. Puang Allah Taala  maa'dappangan anu pura lao. Anna inai-inai  membali’  mappogau’ mannassai  Puang Allah Taala tongang  na massessai. Puang Allah Taala  Masarro Maraya Pa’ulleang na Maappunnai (pa’ulleang) na massessa."
    },
    {
      "sura": 5,
      "verse": 96,
      "text": "Dihallallakangi di sesemu mie’ olo’olo’ iya dipiala (pole) di sasi’, ande pole di sasi’ ande macoa di sesemu mie’ anna di sesena to lalang di pellambang. Anna dihara­ngani di sesemu (massaka) olo’-olo’ porangngangan di pottana, mua’ mamanyao mie’ ma’ihram. Anna pe’atakwao mie’ lao di Puang Allah Taala, di sese-Nai diango’o na dipasirumung."
    },
    {
      "sura": 5,
      "verse": 97,
      "text": "Puang Allah Taala mappajari Ka’ba,  boyang mapaccing  engeangna rupa tau sirumung, anna (bassa toi) bulan haram, Hadya, anna Qalaid. Iya  bassa di’o mamoare’i muissangi mua’ anu di langi’ anna anu di lino, anna sitongangna Puang Allah Taala Masarro Paissang di inggannana seu-seuwa."
    },
    {
      "sura": 5,
      "verse": 98,
      "text": "Issangi mie’, sitongangna Puang Allah Taala masanna’i passessa-Na anna sitongangna Puang Allah Taala Masarro Pa’dappang na Makkesayang."
    },
    {
      "sura": 5,
      "verse": 99,
      "text": "Awajikangna Suro andiang laeng sangga’ mappalambi’ tappa’di, anna Puang Allah Taala  Paissangi  di anu mupallaherang anna anu mubuniang mie’."
    },
    {
      "sura": 5,
      "verse": 100,
      "text": "Pa’uango’o (Muhammad): “andiangi sitteng  anu adae’ anna anu macoa,  maui anu adae’ mae’di maala cinna  atemu,  jari pe’atakwao mie’ lao di Puang Allah Taala E to diang akkalangna, mamoare’o  mie’ sumaro.”"
    },
    {
      "sura": 5,
      "verse": 101,
      "text": "E inggannana to matappa’, da mie’ pettule’ (lao di nabimmu) anu mua’ (napannassai)  di sesemu nasussaio. Anna  mua’ mupettuleangi  wattu  Koroang  mamanya dipaturung na dipannasangano’o mie’. Anna Puang Allah Taala maa'dappangano’o pole (di bassa di’o), Puang Allah Taala Masarro Pa’dappang na Mappelomo-lomo."
    },
    {
      "sura": 5,
      "verse": 102,
      "text": "Tongang diang  sanggolongan kaum diolo’ mettule’  bassa di’o (lao di nabingna) mane ise’iya makkaperri-i."
    },
    {
      "sura": 5,
      "verse": 103,
      "text": "Puang Allah Taala tongang andiang rua maanna sarea’ di adianganna Bahirah, anna Saibah, anna Washilah, anna Ham. Anna iya tia  to kaper  mappapi-papia alosongan lao di Puang Allah Taala, anna  la’bi mae’dia­ngi  ise’iya andiang  keakkalang (andiang napahang)."
    },
    {
      "sura": 5,
      "verse": 104,
      "text": "Anna mua’ di pa’uangngi ise’iya: “Inggai mie’ meccoe’ di anu iya napaturung Puang Allah Taala anna meccoe’ lao di Suro.” Ise’iya ma’uang: “Sukku’mi di sesei anu iya dilolongan  pole di anu napogau’ to mabuwengngi .” apa’ diang todi na mappeccoe’i  to diolo’na, maui to diolo’na ise’iya  di’o andiang-diang  naissang apa-apa anna (andiang) toi mallolongan patiroang?"
    },
    {
      "sura": 5,
      "verse": 105,
      "text": "E inggannana to matappa’, jagai mie’ alawemu, iya di’o to pusa-o andiangi  na mappapoleango’o  mie’ acila­kang, mua’ diango’o mie’ mallolongan patiroang. Sangga’ lao di Puang Allah Taala   pembali’mu iyana­sang­na. Jari Iya (Puang)  na mappannas­saiango’o mie anu iya pura mupogau’."
    },
    {
      "sura": 5,
      "verse": 106,
      "text": "E inggannana to matappa’, mua’ sala mesannao mie’ ma'oloi amateang, anna melo’i maanna wasiat (pappasang), jari sitinayannai (iya di’o wasiat-o nasa’bi) da’dua tau  iya maroro (adil) di sesemu mie’, iyade’  da’dua  tau sillaengan (agamamu). Anna  mua’ di lalangnao mie’ pellambang di lino anna naruao amateang. Mutahangi di’o da’dua sa’bi-o mua’ purai massambayang, malaai di da’ua siola di’o mattundai sawa’ sangana Puang Allah Taala, jari mua’ bata-batao mie’, \"(sawa’ Puang Allah Taala) iyami’ andiang na mappasisapi’ tunda di’e angga’ iya saicco, maui sangana’u iya kadeppu’, anna andiang toi iyami’  mambuniang passa’biangna Puang Allah Taala. Sitongangna iyami’ mua’   bassai di’o di lalangna to madosa.”"
    },
    {
      "sura": 5,
      "verse": 107,
      "text": "Jari mua’ dissangi  ma’uang  iya di’o (da’dua sa’bio) mappogau’i dosa, jari da’dua tau laengna  pole  di warrisna iya maka, la’bi kadeppu’ di to mate (manuntu’i) na massallei, anna diangi mattunda sawa’ sangana Puang Allah Taala, sitongangna passa’biangna iyami’  la’bi  sitinaya di tarima  pole di da’dua passa’bi­angna  di’o. Anna iyami’  andiang ta’lalo (mambulallo atorang). Anna sitongangna iyami’  mua’ bassai di’o di lalangna to pagau’ bawang.”"
    },
    {
      "sura": 5,
      "verse": 108,
      "text": "Iya bassa di’o, ise’iya la’bi sitinayai  mappepe’olo pas­sa’­biangna me’apa iya sitongangna, anna marakke’  mappepembali’  tundana lao (di warris) di puranna  mattun­da, anna pe’atakwao  mie’ lao di Puang Allah Taala anna pe’irrangngi (parenta-Na). Anna Puang Allah Taala andiang mambei  patiroang  lao di to pase’."
    },
    {
      "sura": 5,
      "verse": 109,
      "text": "(Ingarangi) allo di wattu Puang Allah Taala  mappasirumung  inggannana Suro, anna Iya (Puang)  mettule’ (lao ise’iya): “Apa pappabalinna (kaummu) lao di (pesioangmu),” (para Suro) ma’uang: “Andiang-diang pa’issanga’i.” Sitongangna I’omo (Puang)   Masarro  Paissang  di anu iya mallinrung."
    },
    {
      "sura": 5,
      "verse": 110,
      "text": "(Ingarangi) wattu Puang Allah Taala ma’uang: “E Isa ana’ tommuanena Maryam, ingarangi pappenyamang­ngu   mating anna lao di indomu di wattu    U-pamagas­singo’o  sawa’ Ruhul Kudus. Malao sipau rupa tau di wattum­mu dua diaya di toyang anna di wattu kaiyangmu. Anna (ingarangi) di wattu  U-pa’gurummu kitta’, anna hikmah,  anna Taurat, anna Injil, anna (ingarangi) di wattummu  mattokko pole di lita’  (mesa tokko) sitteng manu-manu’ sawa’ elo’-U,  mane diango’o makkumbusi, mane (anu) mutuei di’o menjari manu-manu’ tongang sawa’ elo’-U. Anna (ingarangi) di wattummu  mappa­mole  to buta  (simemangan)  di are’na  indo(na)  anna to ballang   sawa’ elo’-U, anna (ingarangi) di wattummu  mappasung to mate pole di ku’bur (mappatuo membali’ to mate) sawa’ elo’-U, anna (ingarangi)  di wattu’-U mappusara  Bani Israil (pole di elo’na na mappateio) di wattummu  mappalambiangi  katarangan iya  mannassa, anna to kaper ma’uang: “Iya di’o andiang laeng (selaengna) sangga’ seher iya ma’nyata (mannassa).”"
    },
    {
      "sura": 5,
      "verse": 111,
      "text": "Anna (ingarangi), di wattu’ U-benganna ilham lao di Hawariyyin (to mappeccoe’i nabi Isa):  “patappa’o mie’ Mai di Iyau anna lao di suro-U.” Ise’iya ma’uang: “Iyami’  matappa’  anna massa’bi mua’ sitongangna iyami’ to tunru’ (masserakang alawe).”"
    },
    {
      "sura": 5,
      "verse": 112,
      "text": "(Ingarangi), di wattu  to mappeccoe’i  Isa, ma’uang: “E Isa ana’ tommuanena Maryam, apa’ maladi Puangmu  mappaturungani iyami’  ande (toanang) pole di langi’?” (Isa) ma’uang: “Pe’atakwao  mie’ lao di Puang Allah Taala  mua’ diango’o mie’  matappa’.”"
    },
    {
      "sura": 5,
      "verse": 113,
      "text": "Ise’iya ma’uang: “Iyami’ melo’ maande di’o (pattoa­nang-o)  anna malaai  tannang atei, anna malaai iyami’  matappa’ (ma’issang)  mua’ mappauo pau tongang di iyami’,  anna iyami’  massa’bi di adianganna di’o ande (pattoanangan-o).”"
    },
    {
      "sura": 5,
      "verse": 114,
      "text": "Isa ana’ tommuanena Maryam ma’uang (merau): “E Puangngi, paturungi mai di iyami mesa pattoanang  pole di langi’ (iya allo dipaturunganna) menjari allo kaiyang di iyami’   iyamo di to massolangi iyami, anna to pole (diang) diboe’i, , anna menjari alama’  (tanda) pole di akkuasang-Mu. Bengani iyami’ dalle’, anna I’omo (Puang) kaminang macoana Pambei  dalle’.”"
    },
    {
      "sura": 5,
      "verse": 115,
      "text": "Puang Allah Taala ma’uang: “Sitongangna Iyau na mappaturungano’o mie’ ande (pattoanang), anna inai-inai  makkaperri (dipurana dipaturungan ande pattoa­nang), jari sitongangna na  U-sessai  passessa  iya andiang rua U-paruai lao di mesa tau (inggannana alang).”"
    },
    {
      "sura": 5,
      "verse": 116,
      "text": "Anna (ingarangi) di wattu Puang Allah Taala ma’uang: ”E Isa ana’ tommuanena  Maryam, apa’ diang do’o lao mauang di rupa  tau: “Pajaria’ anna indou da’dua Puang selaengna Puang Allah Taala?  (Isa) ma’uang:  “Tongang mapaccingngo’-O (Puang), andiangi sitinaya di seseu ma’uang iya tania ha’u (mappogau’). Mua’ rua-a’ ma’uang tongang na muissang-I (tu’u), anna I’omo  (Puang) ma’issang  iya anu  diang di alaweu anna andi­anga’ ma’issang anu iya diang di alawe-Mu. Sitongangna  I’omo (Puang) Masarro Paissang lao di anu iya mallinrung.”"
    },
    {
      "sura": 5,
      "verse": 117,
      "text": "Andianga’ rua ma’uang lao ise’iya  selaengna  anu iya  Mu-parentaianga’ di seseu, iyamo: “Sombai Puang Allah Taala, Puangngu anna Puangmu mie’, anna  iyau  menjari sa’bi lao ise’iya. Jari di pura’-u  Mu-patei (muakke’). I’omo (Puang)  mandandang mata ise’iya. Anna I’omo  (Puang) Masarro Massa’bi di inggannana seu-seuwa."
    },
    {
      "sura": 5,
      "verse": 118,
      "text": "Mua Mu-sessai ise’iya, jari sitongangna ise’iya di’o batuam-Mu, anna  Mu-a’dappangani ise’iya, jari sitongangna I’omo (Puang) Masarro Maraya  Pa’ulleang na Maroro (Adil)."
    },
    {
      "sura": 5,
      "verse": 119,
      "text": "Puang Allah Taala ma’uang: “Iya di’e allo-e ma’gunai di to tongang  atonganganna. Di sesena ise’iya suruga iya di naungna lolong binanga-binanga, ise’iya mannannu­ngan di lalangna. Puang Allah Taala maarioi ise’iya anna ise’iya maarioi toi (Puang Allah Taala). Iyamo di’o passaroang  iya kaiyang.”"
    },
    {
      "sura": 5,
      "verse": 120,
      "text": "Appunnanna Puang Allah Taala  arayang langi’ anna lino iya topa anu di lalangna (issinna), anna Iya (Puang) Masarro Kuasa di inggannana seu-seuwa."
    },
    {
      "sura": 6,
      "verse": 1,
      "text": "Inggannana pappuyi  di Puang Allah Taala nasangi, (Puang Iya) pura  mappadiang langi’ anna lino, anna  mappajari pattang anna  tayang, mane to kaper  mappa’dua (duai) lao di  Puangna."
    },
    {
      "sura": 6,
      "verse": 2,
      "text": "Iyamo (Puang) mappadiango’o  mie’ pole di lita’, mane dipattattui ajjal (amateangmu), anna ajjal di sese-Na (sangga’ Puang Allah Taala ma’issang), mane i’o mie’ bata-bata duapao."
    },
    {
      "sura": 6,
      "verse": 3,
      "text": "Anna Iyamo Puang Allah Taala (iya disomba) di langi’ anna di lino. Iya (Puang) Ma’issang anu iya mie’ mubuniang anna anu iya mie’ mulaherang. Anna naissang toi mie’ anu iya muakkaresoi."
    },
    {
      "sura": 6,
      "verse": 4,
      "text": "Anna andiang diang mesa aya’  pole di Puang  lambi’ lao ise’iya selaengna diangi ise’iya samata  mappeppondo’i (malloso-losongani)."
    },
    {
      "sura": 6,
      "verse": 5,
      "text": "Sitongangna ise’iya pura malloso-losongan anu tongang (Koroang) di wattu  lambi’na  di sesena, Jari lao ise’iya na nalambi’ (amassang) karewa-karewa iya diangi ise’iya samata na pappaelle-elleang."
    },
    {
      "sura": 6,
      "verse": 6,
      "text": "Apa’ andiangdi ise’iya mappennassai  saapa mae’dinna  to mendiolona iya pura Iyami’ mappacilaka, anna Iyami’  pura mappamakasau’i onrona ise’iya di lino. Iyamo amakasauang  iya  andiangpa  rua Iyami’  mambeio,  anna Iyami’  mattolloang urang matamba’ di sesemu  anna Iyami’  mappalolong binanga-binanga  di naungna, mane Iyami’ mappacilakai ise’iya sawa’ dosana toi tia, anna Iyami’  mappadiang di puranna (ise’iya)  tau laeng."
    },
    {
      "sura": 6,
      "verse": 7,
      "text": "Anna mua’ Iyami’  mappaturungano’o (Muhammad)  ukiran dio di garattas, mane  ise’iya malai nadonggo lima (alawena), napominasai to kaper tongang ma’uang: “Iya di’e (andiang laeng) selaengna sangga’ seher iya ma’nyata (mannasa).”"
    },
    {
      "sura": 6,
      "verse": 8,
      "text": "Anna  ise’iya ma’uang: “Mangapa na andiangi dipatu­rung lao di (Muhammad) mesa  Malaika’. Anna mua’ Iyami’ mappaturungani  lao mesa Malaika’, mattantu  cappu’­mi urusan, mane  ise’iya andiangi di bei  teppo mattanjeng (mau nasaicco’na)."
    },
    {
      "sura": 6,
      "verse": 9,
      "text": "Anna  mua’ Iyami’ mappajari di’o suro-o (pole) di  Malaikat. Iyami’ tongang mappajari’i tommuane, anna iyami’  mappajari’i (ise’iya) tatta’ bata-bata, me’apai ite’e  di’e  (ise’iya) bata-bata."
    },
    {
      "sura": 6,
      "verse": 10,
      "text": "Anna sitongangna sisaapa suro di andiangmupa (Muhammad) purai dielle-elle (dicau-cau), jari napoleimi to (paccau-cau) di’o paccallang (balasan) me’apa pa’elle-ellena ise’iya."
    },
    {
      "sura": 6,
      "verse": 11,
      "text": "Pa’uango’o (Muhammad): “Pellambamo’o mie’ di baona lino, mane pennassai me’apai capparangna to malloso-losongan.”"
    },
    {
      "sura": 6,
      "verse": 12,
      "text": "Pa’uango’o (Muhammad): “Inai to appunnang anu di langi’  anna anu  di lino?” Pa’uango’o: Appunnanna Puang Allah Taala.”  Napatatta’ pakkesayang di alawe-Na. Sitongangna Puang mappasirumungo’o mie’ dio di allo  keama’ anna  andiang diang abata-batang lao. To mapparugi  alawena, iyamo di’o to andiang matappa’."
    },
    {
      "sura": 6,
      "verse": 13,
      "text": "Anna appunnannai (Puang Allah Taala) inggannana iya (anu) di bongi anna (anu) di allo,  anna Iya (Puang Allah Taala) Masarro Pairrangngi na Paissang."
    },
    {
      "sura": 6,
      "verse": 14,
      "text": "Pa’uango’o (Muhammad): “Apa’ na upajaridi petturun­dungan selaengna Puang Allah Taala iya mappadiang langi’  anna lino? anna Iya (Puang Allah Taala) mappan­de anna andiangi  dipande?” Pa’uango’o: “Sitongangna iyau disioa’  mala-a’  menjari tau  iya mula-mula tunru’ lao (di Puang Allah Taala), anna da le’ba’o  mie’ mettama di golonganna to mappa’dua.”"
    },
    {
      "sura": 6,
      "verse": 15,
      "text": "Pa’uango’o (Muhammad): “Sitongangna marakkea’ di abala’ kaiyang (allo keama’), mua’ pabali-balia’ lao di Puangngu.” "
    },
    {
      "sura": 6,
      "verse": 16,
      "text": "Inai-inai dipakaramboang  passessa pole di allo di’o, jari  sitongangna Puang Allah Taala  mambei-i  pammase. Anna iyamo di’o passaroang iya ma’nyata (mannassa)."
    },
    {
      "sura": 6,
      "verse": 17,
      "text": "Anna mua’ Puang Allah Taala mapparuaio adaeang, jari andiang diang na mala maalai-i mua’ tania toi tia Iya (Puang). Anna mua’ Iya mappapolea­ngano’o apiangan. Jari  Iya (Puang) Masarro   Kuasa di inggannana seu-seuwa."
    },
    {
      "sura": 6,
      "verse": 18,
      "text": "Anna Iya (Puang Allah Taala) Kuasa di inggannana batuan-Na, anna Iya (Puang Allah Taala)  Masarro Maroro (Adil) na Paissang."
    },
    {
      "sura": 6,
      "verse": 19,
      "text": "Pa’uango’o (Muhammad):  “Inai kaminang  kaiyang passa’biangna.” Pa’uango’o: “Puang Allah Taala, Iya menjari sa’bi di seseu anna di sesemu mie’, anna Koroang di’e diwahyukangi mai di alaweu mie, mamoare’i (sawa’ Koroang di’o), iyau mappaingarango’o anna  lao di to nalambi’ (Koroang). Apa’ musa’bi tongangdi mua’ diang Puang (laeng) selaengna Puang Allah Taala? Pa’uango’o: “Andianga’  massa’bi”. Pa’uango’o: “Sitongang­na Iya (Puang Allah Taala) Puang Mesa anna sitongangna lappasa’  di anu  mupappa’duangi (Puang Allah Taala).”"
    },
    {
      "sura": 6,
      "verse": 20,
      "text": "To pura Iyami’ mambei ise’iya Kitta’, ise’iya naissangi (Muhammad) me’apai  naissangna ana’-ana’na. To mapparugi alawena, ise’iya di’o andiangi matappa’ lao (di Puang Allah Taala)."
    },
    {
      "sura": 6,
      "verse": 21,
      "text": "Anna inai kaminang  pagau’bawang pole di to  iya mappapi-papia  alosongan lao di Puang Allah Taala, iyade’ malloso-losongan aya’-aya’-Na? Sitongangna to pagau’bawang  andiangi na sumaro."
    },
    {
      "sura": 6,
      "verse": 22,
      "text": "Anna (ingarangi) allo (iya)  di wattu di’o Iyami’  mappa­si­rumung  nasangi ise’iya.  Mane Iyami’  ma’uang lao di to mappa’dua: “Inna  naengei mie’ anu musomba-somba  iya diango’o mie’ diolo’ mupa’uangan (sittenga’-I)?”"
    },
    {
      "sura": 6,
      "verse": 23,
      "text": "Mane  andiang-diang pitina’na (ise’iya) selaengna ma’uang: “sawa’ Puang Allah Taala  Puangngi, andiangi  iyami’  mappa’dua (Puang Allah Taala).”"
    },
    {
      "sura": 6,
      "verse": 24,
      "text": "Pe’itao lao me’apai ise’iya pura losong di alawena ise’iya anna pa’dami di sesena ise’iya somba-sombanna  iya  diolo’ diangi ise’iya napapi-papia."
    },
    {
      "sura": 6,
      "verse": 25,
      "text": "Anna ise’iya diang  mappeirrangngi (baca)mu. Anna   purami Iyami’ maanna pa’oppoang di atena ise’iya (lambi’i ise’iya andiangi) mala na pahang,  anna Iyami’   mallapa’i talinganna ise’iya. Anna  mua’ ise’iya ma’ita  inggannana tanda (atongangan), ise’iya tatta’  andiang melo’  matappa’. Anna mua’ na poleio  ise’iya na melo’ massakka’o. To kaper ma’uang: “(Koroang) di’e  andiang (laeng) selaengna sangga’ curita-curitana tappa’ to diolo’.”"
    },
    {
      "sura": 6,
      "verse": 26,
      "text": "Ise’iya mapposara (tau laeng) mappeirrangngi (Koroang) anna ise’iya toi tia me’akarao pole (di Koroang), anna ise’iya sangga’ mappacilaka  alawena toi tia, anna andiangi ise’iya nasa’ding."
    },
    {
      "sura": 6,
      "verse": 27,
      "text": "Anna  mua’ diango’o (Muhammad)  ma’ita ise’iya  di wattu di pepeolona lao di naraka, mane ise’iya ma’uang: “Malaai iyami dipepembali’  lao (di lino) anna andiangmi iyami’ na malloso-losongan aya’-aya’-Na Puangngi, anna diangi iyami’ menjari to matappa’.”"
    },
    {
      "sura": 6,
      "verse": 28,
      "text": "Tapi’ (sitongangna) ma’nyatai (mannassai) di sesena ise’iya adaeang iya  ise’iya samata  na buniang diolo’. Tenna’ di pepembali’di lao di lino, ise’iya na membali’  di anu iya pura dipusara napogau’. Anna  sitongangna   ise’iya di’o tongang pallosong."
    },
    {
      "sura": 6,
      "verse": 29,
      "text": "Anna ise’iya na ma’uang: “Tuo sangga’ atuoangta tappa’ di lino, anna iyami’  tongang andiangi na di patiwa’as (mepatuo membali’).”"
    },
    {
      "sura": 6,
      "verse": 30,
      "text": "Anna tenna’  muitadi di wattunna ise’iya  di pepeolo lao di Puangna (mattattu na ma’itai  anu iya mala mappamanau pa’mai), Puang Allah Taala ma’uang: “Taniadi  (atuoang membali) di’e atongangan.” Ise’iya ma’uang: “Mannassa parua tongangi, sawa’  Puangngi.” (Puang Allah Taala) ma’uang: “Jari perasaimi mie’ passessa iya diango’o mie’ makkaperri’i.”"
    },
    {
      "sura": 6,
      "verse": 31,
      "text": "Sitongangna  rugi’i  to malloso-losongan assitang di Puang Allah Taala, anna mua’  napolei ise’iya keama’ iya tandipanna-panna, ise’iya ma’uang: “Kai-kaiyangpai tia  panoso alawei pole di atakkalupang (pole di allo keama’)”, anna diang  toi ise’iya mambulle dosa di pali-palinna (pondo’na) ise’iya. Ingarangi, tongang adae’  sanna’i iya di’o anu na bulle ise’iya-o."
    },
    {
      "sura": 6,
      "verse": 32,
      "text": "Anna andiang diang  atuoang di lino di’e, selaengna sangga’ pangi-panginoang  anna rio-rio tappa’. Anna  sitongangna banua ahera’  di’o la’bi  macoai di sesena  to me’atakwa. Jari apa’ andiangdo’o mie’ keakkalang?"
    },
    {
      "sura": 6,
      "verse": 33,
      "text": "Sitongangna, Iyami’   ma’issang  mua’ iya  anu napau di’o mappamonge’i atemu (Muhammad), (dao pasara nyawa) sawa’ ise’iya  sitongangna  andiangi malloso-losongano'o, anna iya tia to ta’lalo pagau’ bawang di’o malloso-losongani (na makkaperri) aya’-aya’na Puang Allah Taala."
    },
    {
      "sura": 6,
      "verse": 34,
      "text": "Anna sitongangna pura toi  diloso-losongan suro (di olo’ mai) di andiangmupa diang, anna iya tia ise’iya  sa’bari di to malloso-losongani anna apagau’bawang  (iya napogau’),  lambi’  pole lao ise’iya pattulungna  Iyami’. Andiang diang mesa  tau  mala mappinra  (talli’na) Puang Allah Taala. Anna sitongangna polemi di sesemu  sambare  pole di karewana di’o para suro-o."
    },
    {
      "sura": 6,
      "verse": 35,
      "text": "Anna mua’ peppondo’na ise’iya musa’dingi mabe’i sanna’ di sesemu, jari  mua’ malao  mappapia kalo’bo’ di lino iyade’  mappapia ende’ dai’ di langi’ anna mane malao mappapole (mappapia) mu’jizat lao ise’iya (jari pappapiamo’o). Mua’ Puang Allah Taala ma'elorang Puang Allah Taala  mappajari nasangi ise’iya di lalangna patiroang. Jari da le’ba’o mie’  pettama di to cangngo."
    },
    {
      "sura": 6,
      "verse": 36,
      "text": "Sangga’ to ma’irrangngi tu’u na turu’ (di pe'illongna Puang Allah Taala), anna to mate, na napatiwa’asi (manini) Puang Allah Taala, mane  di sese-Nai ise’iya dipepembali’."
    },
    {
      "sura": 6,
      "verse": 37,
      "text": "Anna ise’iya (to mappa’dua dio di Makkah) ma’uang: “Mangapa na andiangi dipaturung (lao di Muhammad) mesa mu’jizat  pole di  Puangna.” Pa'uango’o: “sitongang­na Puang Allah Taala Kuasai Mappaturung mu’jizat, anna iya tia mae’diangi ise’iya  andiang ma’issang.”"
    },
    {
      "sura": 6,
      "verse": 38,
      "text": "Anna andiang  diang olo’-olo’ mellene’ di lino anna manu-manu’ iya melluttus siola da’dua pani’na, selaengna (manu-manu’ di’o) umma’ toi sittengano’o mie’. Andiangi  Iyami’  mappealuppeang  maui mesa di lalang  kitta’, mane  sangga’ lao  di Puang Allah Taala ise’iya dipasirumung."
    },
    {
      "sura": 6,
      "verse": 39,
      "text": "Anna to malloso-losongan aya’-aya’-I diangi binga, anna pepe, lalangi di apattangan. Anna  inai na pomelo’ Puang Allah Taala (pusa) tongang napapusai. Anna inai-inai na pomelo’ Puang Allah Taala (na nabengani patiroang), napominasai (Puang Allah Taala) napajari’i dio di  tangalalang iya maroro."
    },
    {
      "sura": 6,
      "verse": 40,
      "text": "Pa’uango’o (Muhammad): “Pannassaianga’ mie’ mua’ napoleio mie’ passessana Puang Allah Taala, iyade’  napoleio mie’ allo  keama’, apa’ namaellongnido’o (puang) selaengna Puang Allah Taala, mua’ diango’o mie’ to tongang (parua)!”"
    },
    {
      "sura": 6,
      "verse": 41,
      "text": "(Andiangi), sangga’ Iya tappa’di na muilongngi, jari Iya (Puang) maalai abala’  sawa’ merauo lao di sese-Na, mua’ Iya (Puang) mappoelo’, anna mualuppei anu musomba-somba  iya mupappa’duang (di Puang Allah Taala)."
    },
    {
      "sura": 6,
      "verse": 42,
      "text": "Anna sitongangna,  Iyami’ pura  massio (suro) lao di umma’ di olo’ mai, mane Iyami’ massessai (mapparuai) ise’iya sussa anna akasi-asiang, mamoare’i ise’iya merau lao  (di Puang Allah Taala) tunru’ mappakatuna ale."
    },
    {
      "sura": 6,
      "verse": 43,
      "text": "Jari mangapai ise’iya anna andiangi merau lao  (di Puang Allah Taala) tunru’ mappakatuna ale di wattu napolei’i passessa-I. Ise’iya makarras atena anna setang mappajari macoa (nasa’ding) di anu iya samata napogau’ ise’iya."
    },
    {
      "sura": 6,
      "verse": 44,
      "text": "Jari wattunna ise’iya napealuppeang pappaingarang iya pura di bengani,  Iyami’  mambuaiang nasangi ise’iya ba’ba asannangan, anna diangi  mario di anu di bengani, Iyami’  mambei ise’iya  passessa iya andiang napanna-panna, jari di  wattu di’o ise’iya makko’ cappu’ rannu."
    },
    {
      "sura": 6,
      "verse": 45,
      "text": "Jari to ta’lalo di’o dipaaccuri (dipalanynya’i) lambi’ uwake-uwake’na, inggannana pappuyi appunnanna Puang Allah Taala, Puang inggannana alang"
    },
    {
      "sura": 6,
      "verse": 46,
      "text": "Pa’uango’o (Muhammad): “Pannassaianga’ mai mua’ Puang Allah Taala marrambu’ (maalai) mie’ pa’irrangimmu anna pe’itammu anna ma’oppo’ atemu,  inai puang saliwangna Puang Allah Taala iya kuasa mappepembaliango’o?” Pennassai, me’apai  Iyami’  samata  mappepetiroang  makkulli-kulling akaiyanga’I, mane ise’iya tatta’  meppondo’."
    },
    {
      "sura": 6,
      "verse": 47,
      "text": "Pa’uango’o (Muhammad): “Pannassaianga’ mie’ mua’ napoleio passessana Puang Allah Taala iya andiang di panna-panna  iyade’ mannassa-nassa. Jari diangdi napa­ci­laka (Puang Allah Taala) selaengna kaum iya ta’lalo pagau’ bawang ?”"
    },
    {
      "sura": 6,
      "verse": 48,
      "text": "Anna andiangi  Iyami’ massio suro selaengna mambawa karewa mapperio-rio anna mappaingarang. Anna inai-inai matappa’  anna mappecoai, jari andiangi ise’iya  dipaarakkeang anna andiang toi ise’iya masara nyawa."
    },
    {
      "sura": 6,
      "verse": 49,
      "text": "Anna to malloso-losongan aya’-aya’-I, ise’iya na narua passessa sawa’ diangi  ise’iya samata pase’ (mappogau’ dosa)."
    },
    {
      "sura": 6,
      "verse": 50,
      "text": "Pa’uango’o (Muhammad): “Andianga’ mappa’uangngio mie’, iya ga’dongna Puang Allah Taala diangi di seseu, anna andiang toa’ ma’issang anu mallinrung anna andiang toa’ mappa’uangngio mie’ mua’ iyau mesa malaika’. Andianga’ mappeccoe’i selaengna iya na wahyukang  di seseu,” pa’uango’o: “sittengandi to buta anna to paita ? Jari apa’ andiangdi mupikkirri?”"
    },
    {
      "sura": 6,
      "verse": 51,
      "text": "Anna paingarangi sawa’ (Koroang) iya na wahyukang lao di to marakke’ na dipasirumungi lao di Puangna (di allo keama’), anna di sesena ise’iya andiang diang mesa tau naengei metturundung anna  pambei syafaat selaengna (anu sangga’) pole di Puang Allah Taala,  mamoare’i (ise’iya) me’atakwa."
    },
    {
      "sura": 6,
      "verse": 52,
      "text": "Anna da parrimba to me'illong lao di Puangna di (wattu) malimang anna di (wattua) arawiang, ise’iya mahhara’ rio-Na, andiang le’ba’o di pabullei bawang mau nasaicco’na pole di panggauangna ise’iya, anna andiang toi ise’iya mambulle bawang mau nasaicco’na pole di panggauangmu, iya massawa’io marrimbai ise’iya, jari diango’o mie’ mettama to pagau’ bawang."
    },
    {
      "sura": 6,
      "verse": 53,
      "text": "Anna bassami di’o Iyami' pura ma'uyi sambareang (to sugi’) pole disambare (to kasi-asi), mamoare’i (to sugi’ di’o) ma’uang: “to bassadi di’e di seseta iya di bei pappibengan pole di Puang Allah Taala?” (Puang Allah Taala ma’uang): “Apa’ taniadi Puang Allah Taala la’bi ma’issang di to sukkur (di sese-Na)?”"
    },
    {
      "sura": 6,
      "verse": 54,
      "text": "Anna mua’ to matappa’ lao di aya’-aya’-I mappoleio, jari pa’uangngi:  “Salamun alaikum (mamoare’i  Puang Allah Taala membeio  pakkesayangan).” Puangmu mie’ mappato’ sipa’ akkesayangan pole di alawe-Na, iyamo inai-inai mappogau’ adaeang di sesemu sawa’ acangngoangna, mane ise’iya me’atowa’ dipuranamo mappogau’ (adaeang)  anna mappecoai alawena. Jari sitongangna Puang Allah Taala Masarro Pa’dappang na Makkesayang."
    },
    {
      "sura": 6,
      "verse": 55,
      "text": "Anna bassami di’o Iyami’  mappannassa aya’-aya’ (Koroang), (mamoare’i mannassa tangalalangna to masaleh) anna mannassa toi  tangalalangna to madosa."
    },
    {
      "sura": 6,
      "verse": 56,
      "text": "Pa’uango’o (Muhammad): “Sitongangna diposara’ massomba puang iya musomba saliwangna Puang Allah Taala.” Pa’uango’o: “Andianga’ na mappeccoe’i  nassum­mu mie’, sitongangna pusama’ mua’ mappogaua’ bassa di’o anna andiang toa’ mettama di to mallolongan patiroang.”"
    },
    {
      "sura": 6,
      "verse": 57,
      "text": "Pa’uango’o (Muhammad): “Sitongangna dioa’ di Hujjah mannassa (Koroang) pole di Puangngu anna diango’o mie’ malloso-losongani. Taniai akkuasa’u (mappapole passessa) iya mupomelo’ masiga polena. Mappattattu hukum akkuasannai  Puang Allah Taala, Iya (Puang) Mappannassa anna tongang Iya Pambei hukum (putusan)  Kaminang macoa."
    },
    {
      "sura": 6,
      "verse": 58,
      "text": "Pa’uango’o (Muhammad): “Tenna’ diangdi di seseu (passessa) iya muperau malaai dipamasiga apoleangna, tongang naator memangmi Puang Allah Taala anu di seseu anna anu di sesemu mie’.” Anna Puang Allah Taala Paissang di to ta’lalo pagau’ bawang."
    },
    {
      "sura": 6,
      "verse": 59,
      "text": "Anna di sesena Puang Allah Taala (kocci) pambuainna inggannana anu mallinrung, andiang diang ma’issang selaengna Iya toi tia, anna Iya  (Puang) ma’issang anu di pottana anna anu di sasi’, anna andiang diang (mau) na sallambarna  daung (ayu) iya bemme’ selaengna naissangi (Puang), anna andiangi bemme’ tulang sattulang dio di apattangan lino (bongi), anna andiang diang anu base iyade’ anu mara’e selaengna  tiukiri lalang di Kitta’ iya mannassa (Lauh Mahfudz)."
    },
    {
      "sura": 6,
      "verse": 60,
      "text": "Anna Iya (Puang Allah Taala) mappamatindo’o mie’ di bongi anna  Iya ma’issang di anu mupogau’ mua’ alloi, mane Iya mambue’o mie’ di allo sawa’  na mupasukku’i ummurmu iya pura dipattattu, mane di  Puang Allah Taala diango’o mie’ dipepembali’, mane Iya  (Puang) mappissangngio mie’  iya anu pura mupogau’."
    },
    {
      "sura": 6,
      "verse": 61,
      "text": "Anna Iya (Puang) maappunnai akkuasang kaminang maraya di inggannana  batuan-Na, anna nasioi di sesemu mie’ malaika’-malaika’  pa’jaga, mane mua’ polei  amateang lao di mesa tau di sesemu mie’, diangi  diting ilaputtau-o napatei malaika’-malaika’-I, anna malaika’-malaika’-I di’o andiangi  mappelei (maaluppei) awajikangna."
    },
    {
      "sura": 6,
      "verse": 62,
      "text": "Mane ise’iya (batuanna Puang Allah Taala) dipepembali’ lao di Puang Allah Taala, Pangulu (tongangna) ise’iya. Issangi, mua’ inggannana  hukum (atorang) di allo di’o appunnan-Nai (Puang Allah Taala). Anna Iya (Puang) Pambilang Kaminang Masiga."
    },
    {
      "sura": 6,
      "verse": 63,
      "text": "Pa’ungo’o (Muhammad): “Inai mala mappasalama’o mie’ pole di awala’  dio di pottana anna dio di sasi’,  iya  muengei merau Lao mappakatuna ale siola bamba malumu?” (anna ma’uang) : “Sitongangna tenna’ Iya (Puang Allah Taala) mappasalama’ iyami’ pole (di awala’) di’e, tongang diangi iyami’  na menjari to me’asukkur.”"
    },
    {
      "sura": 6,
      "verse": 64,
      "text": "Pa’uango’o (Muhammad): “Puang Allah Taala mappasalama’o mie’ pole di awala’ anna di inggannana sussa, mane  i’o mie’ (membali’)  mappa’dua-I.”"
    },
    {
      "sura": 6,
      "verse": 65,
      "text": "Pa’uango’o (Muhammad): “Iya (Puang) Kuasa mappapoleango’o mie’ awala, pole diaya iyade’ pole diong di lette’mu, iyade’ Iya mappasiolao (to tulu sisakka-sakkang) anna marrasai ata’laloangna (sambareangmu) di sambare laengna.” Pinnassai me’apai Iyami’ mappapole aya’-aya’ akaiyanga’-I sisalle-salle malaai  (ise’iya) napahang."
    },
    {
      "sura": 6,
      "verse": 66,
      "text": "Anna kaummu malloso-losongan (passessa), anna iya di’o (passessa) tongangi adianganna. Pa’uango’o (Muhammad):  “Iyau di’e  tania’ to disio  ma’urus urusanmu mie’.”"
    },
    {
      "sura": 6,
      "verse": 67,
      "text": "Di tungga’-tungga’ karewa (iya na-bawa suro), diang  (wattu) tipatengna, na muissangi tu’u (manini)."
    },
    {
      "sura": 6,
      "verse": 68,
      "text": "Anna mua’ ma’itao to ma'elle-elle aya’-aya’-I, jari pelei’i  (ise’iya) mamoare’i ise’iya maccurita (curita) laeng. Anna mua’ setang mappatakkalupao (pole di anu di posara), jari mua’ paingarangmo’o membali’ da pe’oro siola kaum iya pagau’ bawang."
    },
    {
      "sura": 6,
      "verse": 69,
      "text": "Anna to takwa andiang le’ba’i na mambawa (dosana) ise’iya, anna iya tia (awajikangna ise’iya)  iyamo mappaingarang, mamoare’i ise’iya me’atakwa."
    },
    {
      "sura": 6,
      "verse": 70,
      "text": "Anna pelei’i to mappajari agamana ise’iya pangi-panginoang anna rio-rioang, anna diangi ise’iya na pagengge atuoang lino. Paingarangi ise’iya (sawa’) Koroang, malaai sare andiang dipatama nasang di naraka, sawa’ panggauangna toi tia. Andiang diang  di sesena petturundungan andiang to’o diang pambei syafaat selaengna  anu polepa di  Puang Allah Taala. Anna mua’ diangi  mappapolei  pappapoleang ingga-inggannana, napominasa  andiangi na ditarima di sesena. Ise’iyamo tu’u di’o tau-o disorong tama di naraka sawa’  panggauang­na toi tia. Di sesena  (dipatayangi)  anu didundu pole di uai re’de anna sessa pemonge’ sawa’  diangi ise’iya kaper (diolo’ mai)."
    },
    {
      "sura": 6,
      "verse": 71,
      "text": "Pa’uango’o (Muhammad): “Apa’  na me’illongdi tau selaengna lao di Puang Allah Taala, anu  iya andiang na  mappapole akkegunang di seseta anna andiang toi  mappapole acilakang di seseta, apa’ na dipepembali’di tau lao di pondo’ dipuranna Puang Allah Taala mibei patiroang? sitteng to pura napapusa setang di  engeang iya merakke-rakke’ di lalangnai abingungan.” Ise’iya maappunnai  mae’di sola  iya ma’illongngi lao di tangalalang maroro, (na mauang): “Peccoe’o mie’ mai di iyami’,”  pa’uango’o: “Sitongangna patiroangna  Puang Allah Taala  tu’u (patiroang tongang), anna  mesioi malaai iyami’ masserakang alaweta lao di Puang inggannana alang,”"
    },
    {
      "sura": 6,
      "verse": 72,
      "text": "anna malaai makke’deang sambayang anna  me’atakwa lao di (Puang Allah Taala), anna Iya (Puang Allah Taala) di sese-Nai  na dipasirumungo’o mie’."
    },
    {
      "sura": 6,
      "verse": 73,
      "text": "Anna Iya (Puang Allah Taala) mappadiang  langi’ anna lino siola parua. Anna di allo (wattu) ma’uang:  “Kun (Jario), Payakun (mane menjarimi).” Anna di sese-Nai inggannana akkuasang di wattu tarompe’  dikumbus, Iya ma’issang  anu mallinrung anna anu mallaherang, anna Iya (Puang) Masarro Maroro (Adil)  na Pakkarewa."
    },
    {
      "sura": 6,
      "verse": 74,
      "text": "Anna (ingarangi) di wattunna  Ibrahim ma’uang lao di amanna Azar; “sipato’do’o mappapia barahala (patung-patung)  mupajari puang? Sitongangna uitao siola kaummu (simbassamu) lalang di apusang iya ma’nyata (mannassa).”"
    },
    {
      "sura": 6,
      "verse": 75,
      "text": "Anna bassami di’o Iyami’ mappaitai Ibrahim tanda araya’-I di langi’ anna di lino. Anna malaai (Ibrahim) mettama di to makanynyang."
    },
    {
      "sura": 6,
      "verse": 76,
      "text": "Di wattu mapattangna bongi, diangi (Ibrahim) ma’ita mesa  bittoeng, ma’uangi: “Iyamo di’e Puangngu,” wattunna iya di’o bittoeng tambus (lanynya’), ma’uangi: “Andianga’ ma’elo’i  anu tambus (lanynya’).”"
    },
    {
      "sura": 6,
      "verse": 77,
      "text": "Mane di wattunnai  ma’ita bulan tidoa, ma’uangi: “Iyamo di’e Puangngu,” wattunna iya di’o bulan tambus (lanynya’), ma’uangi: “Sitongangna mua’ andianga’ na bei patiroang Puangngu, tongang dianga’ mettama di kaum iya pusa.”"
    },
    {
      "sura": 6,
      "verse": 78,
      "text": "Mane di wattunnai  ma’ita mata allo tidoa’, ma’uangi: “Iyamo di’e Puangngu, iya di’e la’bi  kaiyangi tia.” Anna di wattu  mata allo di’o tambusi, mauangi: “E kaumnu (umma’u), sitongangna lappasa’ pole di anu  mupappa’­duangi (Puang Allah Taala).”"
    },
    {
      "sura": 6,
      "verse": 79,
      "text": "Sitongangna  upepeoloi  alaweu lao di (Puang) iya mappapia langi’ anna lino, anna mabe’ia’ (tottonga’) lao di agama iya tongang (maroro), anna andianga’ mettama di lalangna to  mappa’dua (Puang)."
    },
    {
      "sura": 6,
      "verse": 80,
      "text": "Anna kaumna massakka’i, (Ibrahim) ma’uang: “Apa’ melo’do’o  mie’ massakka’ di  Puang Allah Taala, anna sitongangna (Puang Allah Taala) pura’ nabei  patiroang. Anna  andianga’  marakke’ di (awala’, passessa) pole di anu iya mie’ musomba  mupappa’duangani (Puang Allah Taala), selaengna mua’ Puangngu mappoelo’ (di awala’) di’o. Paissanganna Puangngu  nala’bangngi inggannana  seu-seuwa. Jari apa’ andiang do’o mie’ mala ma’ala pe’guruang?"
    },
    {
      "sura": 6,
      "verse": 81,
      "text": "Anna me’apai na marakkea’ lao di anu iya mie’ iya mupappa’duangani  (Puang Allah Taala), padahal andiango’o mie’ marakke’  mappa’dua Puang Allah Taala, sawa’ somba-sombang  iya alawena Puang Allah Taala andiang  mappaturung  Hujjah di sesemu  na mappa’dua-I (Puang), jari innamo da’dua  golongang iya  sipato’ amang  (pole di awala’), mua’  diango’o mie’ ma’issangi?"
    },
    {
      "sura": 6,
      "verse": 82,
      "text": "To matappa’ anna andiang  mappasigaru tappa’na anna  apagau’bawangan (mappa’dua), ise’iya amang anna mallolongan  toi patiroang."
    },
    {
      "sura": 6,
      "verse": 83,
      "text": "Anna iyamo di’o  Hujja-I, iya  di bei lao di  Ibrahim ma’oloi kaumna (umma’na). Iyami’ maakke’i  sisaapa pangka’ (onro) di to iya dipoelo’. Sitongangna Puangmu  Masarro Maroro (Adil) na Paissang."
    },
    {
      "sura": 6,
      "verse": 84,
      "text": "Anna Iyami’  pura maannai (mambei) Ishak anna Ya’kub lao di sesena. Di da’dua tau di’o  Iyami’ mambei  lao patiroang, anna di Nuh (di olona di’o’) anna di bengan toi patiroang, anna lao di sambare ana’ appona (Nuh) iyamo Daud, anna Sulaiman, anna Ayyub, anna Yusuf, anna Musa, anna  Harun. Anna di bassanamo di’o  Iyami’  mambalas  di to  mappogau’ apiangan,"
    },
    {
      "sura": 6,
      "verse": 85,
      "text": "Anna Zakaria, anna Yahya, anna Isa, anna Ilyas. Inggannana  mettama nasangi to masaleh,"
    },
    {
      "sura": 6,
      "verse": 86,
      "text": "anna Ismail, anna Ilyas, anna Yunus, anna Luth, anna Iyami’  mambei nasangi palla’birang pole di inggannana umma’ (di wattunna toi tia),"
    },
    {
      "sura": 6,
      "verse": 87,
      "text": "(anna Iyami’ mambei toi palla’birang   sambare pole di  ama-amanna, anna ana’ appona, anna lulluare’na ise’iya. Anna Iyami’  mappilei ise’iya (menjari nabi anna suro) anna Iyami’ mambei ise’iya patiroang lao di tangalalang iya maroro."
    },
    {
      "sura": 6,
      "verse": 88,
      "text": "Iyamo di’o patiroangna  Puang Allah Taala, iya  mappatiroi lao di  to napoelo’ di antarana para batuan­na. Tenna’  diangdi ise’iya  mappa’dua Puang Allah Taala, mannassa pa’dami (lanynya’mi) inggannana  ammalna ise’iya iya pura  napogau’."
    },
    {
      "sura": 6,
      "verse": 89,
      "text": "Ise’iyamo tu’u di’o  to  di bengan Kitta’, anna Hikima’ (pahangan agama) anna anabiang. Jari mua’ to (Quraisy)  makkaperri-i,  Jari Iyami’ tongang  na masserakangi lao di kaum  iya andiang sinala  na makkaperri-i."
    },
    {
      "sura": 6,
      "verse": 90,
      "text": "Ise’iyamo di’o to pura di bei patiroang pole di Puang Allah Taala, jari peccoe’i  patiroang-Na. Pa’uango’o (Muhammad): “Andianga’ na merau mating tambo di lalang mappalambi’ (Koroang).” Koroang di’o  andiang laeng selaengna sangga’ pappaingarang  di inggannana alang."
    },
    {
      "sura": 6,
      "verse": 91,
      "text": "Anna ise’iya andiang mappakaraya (Puang Allah Taala),  mappapakaraya iya sitinaya di wattunnai ise’iya ma’uang: “Puang Allah Taala andiangi  mappaturung   apa-apa lao di rupa tau.” Pa’uango’o (Muhammad): “Inai mappaturung Kitta’ (Taurat) iya na bawa Musa, menjari tayang anna patiroang lao di rupa tau, mupajari di’o (Kitta’-o) garattas tillamba-lambar iya sisembu-sembur. Mupepetiroangi (sambare) anna mubuniangi (sambareang mae’di). Anna   purao mie’ dipa’guru anna ama-amammu iya andiang muissang.” Pa’uango’o: “Puang Allah Taala  mo tu’u (mappaturung), mane (di puramu mappalambiangi Koroang),” mane paso’nami ise’iya mangino-ngino  lalang di apusangna."
    },
    {
      "sura": 6,
      "verse": 92,
      "text": "Anna iya di’e (Koroang) Kitta’ iya Iyami’ pura paturungi iya di barakka’i, mappattongang Kitta-kitta’ iya (dipaturung diolo’ mai) anna mamoare’i  mappainga­rango’o lao  di  to di banuanna Ummul Kura’ (to Makkah) anna to di alleroangna. Anna to matappa’ lao  di adianganna atuoang ahera’, tongang matappa’ toi (lao di Koroang). Anna ise’iya samata manjagai (maalitutui) sambayangna."
    },
    {
      "sura": 6,
      "verse": 93,
      "text": "Anna inai kaminang ta’lalo pagau’ bawang pole di to malloso-losongan Puang Allah Taala iyade’ to ma’uang: “Na wakyukana’,”andiang diang diwahyukang mau mesa lao ise’iya, anna to ma’uang: “Na mappaturunga’ me’apa (anu)  napaturung Puang Allah Taala. Mara-marasapai tenna’ muitadi (wattu)   to  ta’lalo pagau’ bawang  ummadang, anna  malaika’  mattuttu’ (sawa’ limanna).” (Anna ma'uang): “Pasungi nyawamu.” Di allo di’e na di balaso’o mie’ passessa  iya mappamatuna, sawa’ samata ma’uango’o (lao di Puang Allah Taala) pau-pau andiang  tongang (parua), anna samata  diango’o mie’ taka’bor di aya’-aya’-Na (Puang)."
    },
    {
      "sura": 6,
      "verse": 94,
      "text": "Anna tongang napoleo mie’ di Iyami’ sisammesa-mesa, me’apai Iyami’  mappadiango’o mie’  di ammulangna anna muannai diboe’mu (di lino) anu iya pura di bengano’o mating. Anna Iyami’ andiang ma’ita-o masso­lango’o mambei syafaat iya musanga ma’uang iya di’o  solana Puang di sesemu mi’. Sitongangna rattasmi (inggannana assitallia’i) di sesemu mie’, anna lanynya’mi di sesemu mie’ anu iya diolo’ musanga (solana Puang Allah Taala)."
    },
    {
      "sura": 6,
      "verse": 95,
      "text": "Sitongangna Puang Allah Taala mappatuo tulangna tana’-tanang anna tulangna tuda-tuda’. Iya (Puang) mappasung anu tuo pole di anu mate, anna mappasung anu mate  pole di anu tuo. (Iya maappunnai sipa’) bassa di’o iyamo Puang Allah Taala, jari mangapao mie’ na meppondo’duao?"
    },
    {
      "sura": 6,
      "verse": 96,
      "text": "Iya mappasimbar  malimang anna mappajari bongi  (diengei) mappassau, anna mappajari  mata allo anna  bulan  pambilangan, iyamo di’o atattuangna Puang Allah Taala Masarro Maraya Pa’ulleang na Paissang."
    },
    {
      "sura": 6,
      "verse": 97,
      "text": "Anna Iya mappajariangano’o mie’ bittoeng, mamoare’i  mupajari’i patiroang  lalang di apattangan dio di pottana anna dio di sasi’. Sitongangna Iyami’ pura  mappannassa  aya’-aya’-I  lao di kaum iya ma’issang."
    },
    {
      "sura": 6,
      "verse": 98,
      "text": "Anna Iya (Puang) mappara’bue’o mie’ pole di mesa rupa   tau (nabi Adam), jari di sesemu diang engeang  tatta’ (mottong) anna engeang  maalai. Sitongangna Iyami’  pura  mappannassa  aya’-aya’  akaiyanga-I lao di kaum iya mappahang."
    },
    {
      "sura": 6,
      "verse": 99,
      "text": "Anna Iya (Puang) mappaturung  uai urang pole di langi’, mane Iyami’ mappatuo  sawa’ uai di’o mae’di tana’-tanang, jari Iyami’  mappasung  pole  di tana’-tanang di’o  tuda-tuda’ iya kurarra’. Mane Iyami’  mappasung  pole di tuda-tuda’  iya makurarra’ di’o mae’di tulang, anna pole di urena kuruma tibure ta’e-ta’ena iya me’alaya dai', anna uma anggur, anna  dipasung toi zaitun, anna dadima iya anu sitteng anna anu andiang sitteng. Pennassai mie’ buana di wattu ponnana membua anna (pennassai toi mie’) aressuangna. Sitongangna iya  bassa di’o  tongang diang aya’-aya’na (Puang Allah Taala) di sesena kaum iya matappa’."
    },
    {
      "sura": 6,
      "verse": 100,
      "text": "Anna ise’iya (to mappa’dua), mappajari (maala) jin pappa’dua di Puang Allah Taala. Padahal  (Puang Allah Taala)  mappadiang jin, anna ise’iya mallosongan  (na ma’uang): “Sitongangna Puang Allah Taala maappunnai ana’ tommuane anna ana’ to baine,” iya andiang paissanganna. Tongang  mapaccingi Puang Allah Taala anna Masarro Maraya  pole di sipa-sipa’ (iya napauangan ise’iya)."
    },
    {
      "sura": 6,
      "verse": 101,
      "text": "(Puang Allah Taala) mappadiang langi’ anna lino, inna bassa na meana’ anna Iya (Puang) andiangi  maappunnai baine, Iya mappadiang inggannana  seu-seuwa, anna Iya Paissang  di inggannana seu-seuwa."
    },
    {
      "sura": 6,
      "verse": 102,
      "text": "Bassami di’o Puang Allah Taala Puangmu mie’, andiang diang Puang Allah Taala (iya maka disomba) sangadinna Iya, Pappadiang  inggannana seu-seuwa, jari sombai mie’, anna Iya Pappiara di inggannana seu-seuwa."
    },
    {
      "sura": 6,
      "verse": 103,
      "text": "Iya andiang mala nalambi’ pe’ita (pe’ita mata), anna Iya (Puang Allah Taala) malai ma’ita inggannana pe’itang anna Iya (Puang) Masarro Alus na Pakkarewa."
    },
    {
      "sura": 6,
      "verse": 104,
      "text": "Sitongangna polemi mie’ di Puangmu (butti) aya’-aya’ mannassa, jari inai-inai  ma’ita (atongangan), jari akkegunang di’o tipolo laoi  di alawena toi tia, anna inai-inai  buta (andiang ma’ita  atongangan), jari  abala’ di sesena. Anna Iyau (Muhammad) tania  le’ba’ pa’jagamu."
    },
    {
      "sura": 6,
      "verse": 105,
      "text": "Anna bassami di’o Iyami’ mappakkulli-kulling aya’-aya’I mamoare’i (to matappa’ mallolongan patiroang) anna nasawa’i to mappa’dua ma’uang: “purao  mappe’gurui di’o aya’-aya’-o (pole di pakkitta’), anna  mamoare’i Iyami’  mappannassa di’o Koroang-o lao di kaum ma’issang."
    },
    {
      "sura": 6,
      "verse": 106,
      "text": "Peccoe’i anu iya pura na wahyukang mating pole di Puangmu, andiang diang Puang sangadinna Iya, anna pippondo’o pole di to mappa’dua."
    },
    {
      "sura": 6,
      "verse": 107,
      "text": "Anna mua’  Puang Allah Taala mappoelo’, napominasai ise’iya  andiang mappa’dua-I, anna Iyami’ andiang mappajario pa’jagana ise’iya, anna i’o tania to’o  pappiarana ise’iya."
    },
    {
      "sura": 6,
      "verse": 108,
      "text": "Anna da mie’ pappeyulei  anu nasomba ise’iya selaengna Puang Allah Taala, sawa’ ise’iya manini na  mappeyulei Puang Allah Taala, ta’lalo mallewa’ batas anna andiang  pa’issanganna. Di bassanamo tu’u  di’o Iyami’  mappajari di inggannana umma’ maangga’ macoa panggauangna. Mane di Puang Allah Taala-i pembeli’na ise’iya, mane Iya mappepissangan lao ise’iya iya diolo’ napogau’."
    },
    {
      "sura": 6,
      "verse": 109,
      "text": "anna ise’iya mattunda  sawa’  sangana Puang Allah Taala, sitongangna  tenna’ napolei’i  ise’iya mu’jizat, tongang   diangi  ise’iya matappa’  lao (di Puang Allah Taala). Pa’uango’o: “Sitongangna mu’jizat di’o sangga’ di sesena  Puang Allah Taala.” Anna muissangdi, mua’ polei mu’jizat (aya’-aya’), ise’iya andiang na  matappa’."
    },
    {
      "sura": 6,
      "verse": 110,
      "text": "Anna (tipateng toi) Iyami’ mappadipondo’ ate anna pe'itangna (ise’iya) me’apai di andiangna matappa’ (lao di Koroang) di ammula-mulanna diolo’, anna Iyami’  mappaso’na-so’nai ise’iya silalle’ lalang di apusang iya masanna’."
    },
    {
      "sura": 6,
      "verse": 111,
      "text": "Anna tenna’ Iyami’ mappaturungani ise’iya malaika’,  anna to mate  mappappaui ise’iya anna Iyami’ mappasi­ru­mung (to’o)  inggannana seu-seuwa lao di olona, tongang diang duapai ise’iya andiang na matappa’, selaengna mua’ Puang Allah Taala mappoelo’, anna iya tia mae’diangi ise’iya cangngo (andiang ma’issang)."
    },
    {
      "sura": 6,
      "verse": 112,
      "text": "Anna bassami tu’u di’o di tungga-tungga’ nabi  Iyami’ mappadiangani musu’ (bali) pole di mae’di setang (bassa) tau anna  (bassa) Jin, sambareangi pole di’o mambisi’i lao di sambare laengna mappau-pau mapia sawa’ makkalasi (rupa tau). Anna mua’ Puangmu map­po­elo’, napominasai ise’iya andiang  na mappogau’-i, jari pelei-i  ise’iya anna anu iya napapi-papia."
    },
    {
      "sura": 6,
      "verse": 113,
      "text": "Anna mala to’ai ate keccu’na to andiang matappa’  lao di atuoang  ahera’ tottongi lao di bisi’-bisi’, diangi (ise’iya) masannang lao  anna mamoare’i ise’iya mappogau’ anu masahoro  ise’iya napogau’."
    },
    {
      "sura": 6,
      "verse": 114,
      "text": "Jari sitinayada’ ma’itai hakim selaengna Puang Allah Taala, anna  Iya (Puang Allah Taala) mappaturungano’o  mie’ Kitta’ (Koroang) iya mannassa (maissi)? To pura Iyami’ papoleangan kitta’, ise’iya ma’issang  mua’ Koroang di’o tongang  dipaturungi  pole di Puangmu.  Jari da le’ba’o  mie’ mettama di to bata-bata."
    },
    {
      "sura": 6,
      "verse": 115,
      "text": "Anna sukku’mi paunna Puangmu (Koroang) iya pau tongang (parua) anna adil, andiang-diang mala mappinra paun-Na anna Iya (Puang Allah Taala) Masarro Pairrangngi  na Paissang."
    },
    {
      "sura": 6,
      "verse": 116,
      "text": "Anna mua’ mappeccoe’io mae’di tau di lino di’e,  tongang na papusao pole di tangalalangna Puang Allah Taala. Iya anu napeccoe’i ise’iya sangga’ pakkapa-kapang anna ise’iya sangga’ mappogau’ alosongan."
    },
    {
      "sura": 6,
      "verse": 117,
      "text": "Sitongangna Puangmu, Iya kaminang ma’issang   di to pusa pole di tangalalang-Na anna Iya (Puang)  la’bi ma’issang  di to mallolongan  patiroang."
    },
    {
      "sura": 6,
      "verse": 118,
      "text": "Jari andei mie’ olo’-olo’ (hallal) iya  dirappe sangana Puang Allah Taala  (di wattunna digere’), mua’ diango’o mie’ matappa’ lao  di aya’-aya’-Na."
    },
    {
      "sura": 6,
      "verse": 119,
      "text": "Anna mangapa anna andiango’o mie’ melo’ maande (olo’-olo’ hallal) iya  dirappe sangana Puang Allah Taala (di wattunna digere’), ann sitongangna Puang Allah Taala pura mappannassaiango’o mie’ anu iya na harangan, selaengna iya andiang mala ta’i’da (tarapassa diande). Anna sitongangna mae’di (tau)  melo’ tongang mappapusa (tau laeng) sawa’ nassunna ise’iya andiang pa’issangan­na. Sitongangna Puangmu, Iyamo Masarro Paissang  di to ta’lalo mambulallo atorang."
    },
    {
      "sura": 6,
      "verse": 120,
      "text": "Anna pelei mie’ dosa iya mallaherang  anna dosa iya mallinrung. Sitongangna to mappogau’ dosa na di balasi (di allo keama’),  me’apa iya  pura napogau’ ise’iya."
    },
    {
      "sura": 6,
      "verse": 121,
      "text": "Anna da  mie’ paande  olo’-olo’ (iya) andiang di rappe sangana Puang Allah Taala di wattunna digere’. Sitongangna panggauang iya bassa di’o diangi mesa apaseang. Sitongangna setang di’o mambisi’ lao di sola-solana  na massakka’o mie’, anna mua’ miccoe’o mie’ lao ise’iya, sitongangna diango’o mie’ tongang to mappa’dua."
    },
    {
      "sura": 6,
      "verse": 122,
      "text": "Anna apa’ iya di’o to mateo, diboe’na di’o dipatuoi anna Iyami’  mambei’i tayang paindo,  (nasawa’ tayang di’o) iya malai mellamba di tangnga-tangnga  tau, sitteng adianganna  to  di lalang di pattang kapa’  anna tongang andiang sinalai messung mai. Bassami di’o Iyami’ mappajari to kaper, diangi ma’ita mapia di anu iya napogau’."
    },
    {
      "sura": 6,
      "verse": 123,
      "text": "Anna bassami di’o di tungga-tungga’ kappung Iyami’ mappajari to kaiyangna gengge, malaai mappagengge dio di kappung di’o. Tapi’ ise’iya sangga’ mappagengge alawena toi tia,  anna ise’iya andiangi  nasa’ding."
    },
    {
      "sura": 6,
      "verse": 124,
      "text": "Anna mua’ napolei ise’iya  mesa aya’, ise’iya ma’uang: “Iyami’ andiang na matappa’ lambi’ iyami’ dibei sitteng   me’apa dibei lao di suro-surona  Puang Allah Taala.” Anna Puang Allah Taala kaminang ma’issang di to sitinaya iya nabei passuroang. To madosa, diangi manini na narua amatunang pole di Puang Allah Taala anna passessa masanna’ sawa’ diangi ise’iya samata mappagengge."
    },
    {
      "sura": 6,
      "verse": 125,
      "text": "Jari inai-inai napoelo’ Puang Allah Taala na nabei patiroang, tongang  Diangi (Puang Allah Taala) mappama­loang dadanna na mattarima agama Sallang. Anna inai-inai napoelo’  di apusangna, Puang Allah Taala tongang mappajari dadanna poso na sippi’ rapang le’ba’ to mebuttu (timue’) dai’ di langi’. Bassami di’o Puang Allah Taala massessa lao di to andiang matappa’."
    },
    {
      "sura": 6,
      "verse": 126,
      "text": "Anna iyamo di’e tangalalang Puangmu iya maroro, sitongangna Iyami’  pura mappannassa aya’-aya’-I  lao di kaum iya maala pe’guruang."
    },
    {
      "sura": 6,
      "verse": 127,
      "text": "Di sesena ise’iya (dipatayangi) Darussalam (suruga) pole di Puangna ise’iya. anna  Iyamo (Puang) Petturundungan­na ise’iya nasawa’ (apiangan) iya napogau’ ise’iya."
    },
    {
      "sura": 6,
      "verse": 128,
      "text": "Anna (ingarangi) allo di wattu Puang Allah Taala mappasirumung ise’iya iyanasangna, (anna Puang Allah Taala ma’uang): “E bassa jin, sitongangna  mae’dimi tau pura mupapusa,” anna diangmi solana ma’uang lao di bassa tau: “E Puangngi, sitongangna  sambare di iyami’   pura mallolongan asannangan pole di sambare di laengna anna iyami’ lambi’mi lao di  wattu iya pura Mu-pato’ di sesei.” Puang Allah Taala ma’uang: “Naraka mo mie’ engeangmu mannannungan di lalangna, selaengna mua’ Puang Allah Taala mappoelo’ (laeng).” Sitongangna Puangmu  Masarro Maroro (Adil) na Paissang."
    },
    {
      "sura": 6,
      "verse": 129,
      "text": "Anna bassami tu’u di’o  Iyami’  mappajari disambare to ta’lalo pagau’ bawang  di’o menjari solanai di sambare   laengna nasawa’  anu iya naakkaresoi ise’iya."
    },
    {
      "sura": 6,
      "verse": 130,
      "text": "E bassa jin anna bassa tau,  apa’ andiangpadi pole mating suro-suro pole golonganmu mie’, iya mappalam­biango’o mie’ aya’-aya’-U anna mappaingarango’o mie’ di assiruppangmu di allo di’e? Ise’iya ma’uang: “Iyami’ menjari sa’bi di alaweta toi ita’,” Aanna atuoang lino   mappatassalai ise’iya, anna ise’iya  menjari sa’bi di alawena toi tia, anna sitongangna  diangi ise’iya to kaper."
    },
    {
      "sura": 6,
      "verse": 131,
      "text": "Iya bassa di’o sawa’ Puangmu andiang  na butungan mappaaccur kappung me’apa to manggau’ bawang, anna taunna (pakkappungna)  di’o di lalangnai atakka­lupang."
    },
    {
      "sura": 6,
      "verse": 132,
      "text": "Anna tungga’-tungga’ (tau) mallolongan onro (sittimbang) me’apa anu napogau’ (naakkaresoi). Anna Puangmu  andiangi takkalupa  pole di anu iya napogau’ ise’iya."
    },
    {
      "sura": 6,
      "verse": 133,
      "text": "Anna Puangmu kaminang sugi’, maappunnai pam­mase. Mua’ Iya mappoelo’ tongang Iya na mappaaccuro’o mie’ anna massalleio di to napoelo’ mua’ (puramo’o accur), me’apai (Puang) napajario pole di kaum (tau) laeng."
    },
    {
      "sura": 6,
      "verse": 134,
      "text": "Sitongangna iya anu pura  dijanjiango’o mie’ tongang na polei, anna i’o mie’ andiang mala mattola’ (massu’eang)."
    },
    {
      "sura": 6,
      "verse": 135,
      "text": "Pa’uango’o (Muhammad): “E kaumnu, pappogau’o mie’ panggauang me’apa asukkuangna pa’ulleangmu mie’, sitongangna iyau mappogau’ toa’, na muissangi manini inai na mallolongan engeang (kaming macoa) dio di ahera’.” Sitongangna to ta’lalo pagau’ bawang andiangi na mallolongan passaroang."
    },
    {
      "sura": 6,
      "verse": 136,
      "text": "Anna ise’iya mappotoanuangi lao di Puang Allah Taala  mesa bareang  pole di tuda-tuda’ anna olo’-olo’  piarang iya napajari Puang Allah Taala, anna mappaui me’apa  pakkapangna (pahhara’na): “Iyadi’e appunnana Puang Allah Taala anna iya di’e appunnana patu-patung (barahalai). Jari pattoanang iya dipotoanuang lao di patu-patung di’o andiangi lambi’ lao di Puang Allah Taala, anna pattoanang iya dipotoanuang lao di Puang Allah Taala lambi’i lao di barahalana ise’iya. Tongang adae’i paannana (panggauang di’o ise’iya-o)."
    },
    {
      "sura": 6,
      "verse": 137,
      "text": "Anna bassami tu’u di’o para pangulunna ise’iya maandui mae’di  to mappa’dua, diangi ma’ita macoa mappatei  nanaekena ise’iya, na mappacilakai anna mappakawur di agamana. Anna mua’ Puang Allah Taala mappoelo’, napominasai ise’iya mappogau’i, jari pelei’i ise’iya di anu iya napapi-papia."
    },
    {
      "sura": 6,
      "verse": 138,
      "text": "Anna ise’iya ma’uang: “Iyamo di’e olo’-olo’ piarang anna tuda-tuda’ iya dipusara (andiang mala diande), selaengna  to  iyami  poelo’ me’apa pakkapangna.” Anna diang olo’-olo’ piarang diharangani  mappissa­wei’i anna olo-olo’  piarang iya andiang narappe sangana Puang Allah Taala di wattu nagere’na. Sangga’ mappapiai   alosongan lao di Puang Allah Taala. Na nabalasi manini Puang Allah Taala anu iya  tulu napapi-papia ise’iya."
    },
    {
      "sura": 6,
      "verse": 139,
      "text": "Anna ise’iya ma’uang: “Apa lalang di are’na  olo’-olo’ piarang di’e sangga’ di tommuane tappa’ anna di harangani di to bainei.” Anna  iya lalang di are’na di’o (dipianangan) matei, jari  tommuane anna to baine sanging malai maande. Napominasai Puang Allah Taala manini  na mambalas lao di anu iya napato’ ise’iya. Sitongangna Puang Allah Taala Masarro Maroro (Adil) na Paissang."
    },
    {
      "sura": 6,
      "verse": 140,
      "text": "Tongang  rugimi to mappatei ana’-ana’na sawa’ acang­ngo­angna anna di andiangna naissang, anna diangi   ise’iya mahharangan anu iya  pura na bei Puang Allah Taala lao ise’iya anna semata-mata mappapi-papia lao di Puang Allah Taala. Tongang pusai ise’iya anna diangi ise’iya andiang mallolongan patiroang."
    },
    {
      "sura": 6,
      "verse": 141,
      "text": "Anna Iyamo (Puang Allah Taala)  mappajari uma tisusu-susung anna (uma) andiang tisusu-susung. Ponna kuruma, anna tuda-tuda’ iya maragi-ragi rasana, anna zaitun, anna dadima iya sinrupa (tokko anna bulunna), anna andiangi sitteng (rasana). Andemi mie’ bua iya  di’o (maragi-ragi) mua’ membuai, anna pasilennarangi  ha’na (sakka’na) di wattu mupuppi’na. Anna da  mie’ ta’lewa-lewa’. Sitongangna Iya (Puang Allah Taala) andiang ma’elo’i to ta’lewa-lewa’,"
    },
    {
      "sura": 6,
      "verse": 142,
      "text": "anna di olo’-olo’ piarang di’o diang (dipajari) dipapat­te­ke’ anna diang na digere’. Andei mie’ dalle’ iya na beio Puang Allah Taala, anna da mie’ pappeccoe’i  pelli’ana setang. Sitongangna setang di’o  bali ma’nyata (mannassa) di sesemu mie’,"
    },
    {
      "sura": 6,
      "verse": 143,
      "text": "(iyamo) diang arua  olo’-olo’ piarang sipasa-pasang, sappa­sang pole di domba, anna sappasang pole di beke. Pa’uango’o: “diangdi di  da’dua  muane di’o naharangan Puang Allah Taala iyade’  da’dua baine, iyade’  anu  lalang di are’na da’dua baine di’o. Papannassaianga’ mai  me’apa pa’issangan mua’ diango’o mie’ to tongang (parua).”"
    },
    {
      "sura": 6,
      "verse": 144,
      "text": "Anna sappasang pole di  unta anna sappasang  pole di saping. Pa'uango’o: “Diangdi da’dua muane iya diharangan iyade’ da’dua baine, iyade’  anu iya lalang di are’na di da’dua  baine di’o. Mupennassai  bandi di wattu Puang Allah Taala mappato’ iya di’e di sesemu mie’? Anna inai kaminang  ta’lalo  pagau’ bawang pole di to mappapi-papia alosongan lao di Puang Allah Taala na mappapusa rupa  tau  anna andiang diang pa’is­sangan­na.” Sitongangna Puang Allah Taala andiangi mambei patiroang lao di kaum iya ta’lalo pagua’ bawang."
    },
    {
      "sura": 6,
      "verse": 145,
      "text": "Pa'uango’o:  “Andianga’  mallolongan  di lalangna wahyu iya nawahyukang limai di iyau, anna naharang­an di to melo’ maandei, selaengna  mua’ iya di’o andeo diangi bakke, iyade’  cera’ lolong, iyade’  issi boe. Sawa’ sitongang­na  inggan­nana  di’o carupu’i, iyade’ olo’-olo’  iya digere’  tania sawa’ sangana Puang Allah Taala.” Anna inai-inai sawa’ andiangi mala ta’i’da anna andiangi naelo-elo’i anna andiang  toi lewa’, jari sitongangna Puangmu Masarro Pa’dappang na  Makkesayang."
    },
    {
      "sura": 6,
      "verse": 146,
      "text": "Anna lao di to  Yahudi, Iyami’ mahharangan inggannana  olo’-olo’ mekkanuku, anna pole di saping anna beke. Iyami’ mahharangan di sesena loppona  (saping anna beke), selaengna loppo dio di pondo’na  iyade’ issi  are’na, iyade’ anu te’e (sijappur) buku. Bassami di’o  Iyami’  mambalasi ise’iya nasawa’ adora­kangna ise’iya, anna sitongangna Iyami’  Kaminang Tongang (Parua)."
    },
    {
      "sura": 6,
      "verse": 147,
      "text": "Jari mua’ ise’iya malloso-losongano’o, jari pa'uango’o: “Puangmu  mie’ maappunnai Pammase iya Maloang, anna passessa andiang mala disu’eang pole di kaum iya madosa.” "
    },
    {
      "sura": 6,
      "verse": 148,
      "text": "To mappa’dua Puang Allah Taala, na ma’uang:  “mua’ Puang Allah Taala mappoelo’, sitinayai iyami’  anna ama-amai tongang  andiang  na mappa’dua-I anna andiang  toi iyami’ mahharangan seu-seuwa. Bassami tu’u di’o  to diolo’-na ise’iya  iya pura malloso-losongan (suro) lambi’i  marrasai  passessa-I.” Pa’uango’o (Muhammad): “Apa’ maappunnai do’o mie’ pa’issangan iya na malao mappalambi di Iyami’? Iya anu mupeccoe’i mie’ sangga’ paaga-aga’ tappa’, anna i’o mie’ andiang laeng selaengna sangga’ makkapa-kapang tappa’.”"
    },
    {
      "sura": 6,
      "verse": 149,
      "text": "Pa’uango’o (Muhammad): “Puang Allah Taala maappunnai hujjah iya mannassa makasau’, jari mua’  Iya (Puang Allah Taala) mappoelo’, (Puang Allah Taala) tongang  na mambeio mie’ patiroang iyanasangna.”"
    },
    {
      "sura": 6,
      "verse": 150,
      "text": "Pa’uango’o (Muhammad): “Para pambawao mie’ mai  sa’bi-sa’bimmu iya mala massa’bi’i mua’ Puang Allah Taala pura mahharangan (ande iya) di’e muharangan-e. Mua’  ise’iya massa’bi’i, jari da to’o i’o mie’ peccoe’ (na massolangi) menjari sa’bi, anna da  mie’ mappeccoe’i nassunna to malloso-losongan aya’-aya’-I, anna to andiang matappa’ lao di atuoang ahera’, anna ise’iya mappa’dua Puangna.”"
    },
    {
      "sura": 6,
      "verse": 151,
      "text": "Pa’uango’o (Muhammad): “Maio mie’ na utalengo’o (ubacangano’o) iya anu  naharangan mating  Puangmu, iyamo da  mie’ diang mappa’dua (Puang Allah Taala), anna  penggau’ mapiao mie’ lao di indo amammu, anna da  mie’ mambuno ana’-ana’mu  sawa’ marakke’o akasi-asiang. Iyami’ na mambeio dalle’ anna lao ise’iya, anna da   mie’ paakadeppu’i panggauang iya adae’, dio di engeang mala dita (laher) anna (iyade’) dio di  engeang membuni, anna da   mie’ pambuno nyawa iya naharangan Puang Allah Taala, selaengna iya massawa’i  atongangan.” Bassami di’o iya naparentaiango’o mie’ Puangmu  malaai mie’ mupahang."
    },
    {
      "sura": 6,
      "verse": 152,
      "text": "Anna da  mie’ paakadeppu’i barangna ana’ beong, selaengna cara iya  la’bi ma’guna, lambi’i kaiyang (naissang disanga). Anna pasukku’i palliterang anna timbangan iya maroro (adil). Iyami’ andiang  mappa­bullei mesa rupa tau  selaengna me’apa pa’ulleangna. Anna mua’ diango’o  mie’ ma’uang: jari sitongangna diango’o menggau’ adil maui di sangana’ kadeppu’mu, anna pasilennarangi janjinna Puang Allah Taala. Iya bassa di’o iya nasioango’o mie’  Puang Allah Taala  malaai mie’ muingarang.”"
    },
    {
      "sura": 6,
      "verse": 153,
      "text": "Anna sitongangna iyamo di’e tangalalangngu iya maro­ro, jari peccoe’i, anna da  mie’ pappeccoe’i (tangalalang laeng), sawa’ iya di’o tangalalang-tangalalang-o  mappasisara-sara’o  mie’ pole di tangalalang-Na. Iya bassa di’o iya nasioango’o mie’ Puang Allah Taala malaao mie’ me’atakwa."
    },
    {
      "sura": 6,
      "verse": 154,
      "text": "Mane Iyami’ mambei Kitta’ (Taurat) lao di Musa na mappasukku’ (pappenyamangng-I) lao di to mappaogau’ apiangan, anna mappannassa inggannana seu-seuwa anna patiroang anna pammase, mamoare’i  ise’iya matappa’ mua’ ise’iya na sita Puangna."
    },
    {
      "sura": 6,
      "verse": 155,
      "text": "Anna Iyamo di’e Kitta’ (Koroang) Iyami’  mappaturungi iya dibarakka’i, jari peccoe’i anna pe’atakwao mie’, mamoae’o mie’ diammasei,"
    },
    {
      "sura": 6,
      "verse": 156,
      "text": "(Iyami’ mappaturung Koroang, malaao (andiang) ma’uang: “Iya di’o kitta’o sangga’ dipaturungi lao  di da’dua umma’ di andiangnapa iyami’ (diolo’ mai), anna sitongangna diangi iyami’ takkalupa pole di anu napappa’gurang ise’iya.”"
    },
    {
      "sura": 6,
      "verse": 157,
      "text": "Iyade’ malaao (andiang) ma’uang: “Sitongangna tenna’ iya di’o Kitta’-o, dipaturungi mai di iyami’,  iyami’ tongang mallolongan  patiroang pole ise’iya.” Sitongangna  polemi mating katarangan iya mannassa pole di Puangmu mie’, patiroang anna pammase. Jari inai kaminang pagau’ bawang pole di to malloso-losongan  aya’-aya’na Puang Allah Taala  anna meppondo’ pole (di Puang Allah Taala)? Manini, Iyami’ tongang  na mambalasi di to meppondo’ pole di aya’-aya’-I passessa kaminang adae’, nasawa’ diangi ise’iya samata meppondo’."
    },
    {
      "sura": 6,
      "verse": 158,
      "text": "Iya anu naeppei (ise’iya)  andiang-diang selaengna apoleanganna malaika’ lao ise’iya na marrambu’ nyawana, iyade’ apoleanganna Puangmu, iyade’  apoleanganna sambareang  aya’-aya’na Puangmu. Di allo iya polena sambareang aya’-aya’ pole di Puangmu andiangmi ma’guna tappa’na  mesa tau di alawena iya andiangpa  matappa’ di olona di’o, iyade’ diangi (andiangpa) mappogau’ apiangan di lalang tappa’na. Pa’uango’o: “Eppeimi mie’, sitongangna iyami’ metteppe to’o.”"
    },
    {
      "sura": 6,
      "verse": 159,
      "text": "Sitongangna to marruppu-ruppu’ agamana anna diangi ise’iya menjari sisaapa umma’ (golongan), andiang le’ba’ diang mau na saicco’na  urusanmu di sesena ise’iya. Sitongangna urusanna ise’iya sangga’ diserakang tappa’i lao di Puang Allah Taala. Mane Puang Allah Taala na mappissangngi  lao ise’iya di anu iya pura napogau’."
    },
    {
      "sura": 6,
      "verse": 160,
      "text": "Inai-inai mappolei (mappogau’) apiangan, jari di sesena (appalang) sappulo iya sittenganna, anna inai-inai mappolei (mappogau’) adaeang, jari andiangi di balas  selaengna sittengani (adaeangna), anna ise’iya andiangi digau’ bawang."
    },
    {
      "sura": 6,
      "verse": 161,
      "text": "Pa’uango’o (Muhammad): “Sitongangna  pura’   na patiro Puangngu lao di tangalalang iya maroro, (iyamo) agama iya tongang (parua); agama Ibrahim iya maroro, (Ibrahim) di’o andiangi mettama di to  mappa’dua.”"
    },
    {
      "sura": 6,
      "verse": 162,
      "text": "Pa’uango’o (Muhammad): “Sitongangna sambayangngu, pakkasiwiang­ngu, atuoa’u anna amatea’u sangga’ di Puang Allah Taala, Puang inggannana alang,"
    },
    {
      "sura": 6,
      "verse": 163,
      "text": "andiang diang da’dua-I (Puang)  anna bassami di’o iya anu  nasioang anna iyau tu’u to mammula-mula di asallangan (masserakang) alawei (lao di Puang Allah Taala).”"
    },
    {
      "sura": 6,
      "verse": 164,
      "text": "Pa’uango’o (Muhammad):   “Apa’ na ma’itaida’ Puang disaliwangna Puang Allah Taala, anna Iyamo Puang di inggannana seu-seuwa. Anna andiangi  mappogau’ dosa mesa rupa tau  selaengna adaeangna  membali’i lao di alawena toi tia; anna to mappogau’ dosa andiangi mala di’o dosana-o nabulle  tau laeng. Mane di Puangmu mie’ pembali’mu, anna di pakarewaio mie’ iya anu  musisalai.”"
    },
    {
      "sura": 6,
      "verse": 165,
      "text": "Anna Iya  (Puang) mappajario  mie’ pangulu (Khalifah) di lino anna Iya maakke’o  mie’ sambaraeang (pole) di sambareang laengna sisaapa onro, sawa’  nauyio mie’ pole di anu na beio mie’. Sitongangna Puangmu masiga sanna’ passessa-Na, anna sitongangna Iya  (Puang) Masarro Pa’dappang na Makkesayang."
    },
    {
      "sura": 7,
      "verse": 1,
      "text": "Alif Lām Mīm Ṣād."
    },
    {
      "sura": 7,
      "verse": 2,
      "text": "(Iya di’e) kitta’  iya dipaturungano’o,  jari da diang asippiang lalang di dadammu pole iya, malaao  mappaingarang  sawa’ iya di’o Kitta’-o (lao di to kaper), anna menjari pe’guruang  lao di to matappa’."
    },
    {
      "sura": 7,
      "verse": 3,
      "text": "Peccoe’i mie’ anu iya dipaturungano’o pole di Puangmu anna da   mie’ pappeccoe’i pangulu-pangulu di Sali­wang-Na. Saicco’ sanna’o mie’ mala maala pe’guruang."
    },
    {
      "sura": 7,
      "verse": 4,
      "text": "Anna saapa mae’dinna  banua  iya pura Iyami’ paaccur, jari polemi  passessa-I (marruai pakkappung di wattunna di lalangna abongiang) iyade’ di wattunnai ise’iya mappassau  di tangnga allo."
    },
    {
      "sura": 7,
      "verse": 5,
      "text": "Jari andiang diang  perae-raenganna ise’iya  di wattunnai napolei passessa-I, selaengna ma’uang: Sitongangna diangi iyami’ to ta’lalo pagau’ bawang.”"
    },
    {
      "sura": 7,
      "verse": 6,
      "text": "Jari Iyami’ tongang na mappatule’ umma-umma’  iya pura mallolongan pe’illong (pole di para suro) anna Iyami’ tongang  na mappatule’ (toi) para suro-I,"
    },
    {
      "sura": 7,
      "verse": 7,
      "text": "Jari Iyami’ tongang na makkarewai ise’iya  (di anu iya pura napogau’) di pa’issanga’-I, anna andiangi Iyami’ karao (pole ise’iya)."
    },
    {
      "sura": 7,
      "verse": 8,
      "text": "anna timbangan di allo di’o   iyamo  tu’u  atongangan (amaroroang), jari inai mabe’i (tottong lao di)  timbangan apianganna , jari  ise’iyamo di’o to sumaro,"
    },
    {
      "sura": 7,
      "verse": 9,
      "text": "anna inai-inai maringngang  timbangan apianganna, jari ise’yamo to  marrugi-rugi alawena, nasawa’ diangi ise’iya samata makkaperri  aya’-aya-I."
    },
    {
      "sura": 7,
      "verse": 10,
      "text": "anna sitongangna Iyami’  pura maannao mie’ dio di baona lino  anna Iyami’ mappadiangano'o mie’ atuoang dio di baona lino. Saicco’ sanna’ do’o mie’  me’asukkur."
    },
    {
      "sura": 7,
      "verse": 11,
      "text": "Anna sitongangna  Iyami’ pura mappara’bue’o (Adam), mane Iyami’ mattokko (tuwummu) mie’, mane Iyami’  ma’uang lao di inggannana Malaika’: “Suyu’o mie’ lao di Adam,” jari ise’iya suyu’ selaengna Iblis, diangi andiang (mettama) di to suyu’."
    },
    {
      "sura": 7,
      "verse": 12,
      "text": "(Puang Allah Taala) ma’uang:  “Apa mahhalangngio na andiango’o suyu’ (lao di Adam), di wattu U-siomu?” (iblis) ma’uang: “Iyau la’bi macoa pole iya; Mupara’buea’ pole di api anna iya (Adam) mupara’bue’i pole di  lita’.”"
    },
    {
      "sura": 7,
      "verse": 13,
      "text": "(Puang Allah Taala) ma’uang: “Pirrawungo’o pole di suruga; apa’ andiango’o sitinaya  taka’bor (melo’ disanga) di lalangna, jari  pissungmo’o, sitongangna  mettamao di to kecu’ (matuna)."
    },
    {
      "sura": 7,
      "verse": 14,
      "text": "(Iblis) ma’uang: “Papattanjenga’ (beia’ teppo) lambi’ allo (wattu) ise’iya dipatiwa’as (dipatuo membali’)”."
    },
    {
      "sura": 7,
      "verse": 15,
      "text": "(Puang Allah Taala) ma’uang: “Sitongangna  mettamao to dibengan teppo (mattanjeng).”"
    },
    {
      "sura": 7,
      "verse": 16,
      "text": "(Iblis) ma’uang: “Sawa’  Mu-papusa’, iyau tongang na  uhalangngi  (upusarai) ise’iya pole di tangalalang-Mu iya maroro,"
    },
    {
      "sura": 7,
      "verse": 17,
      "text": "Mane na upolei’i ise’iya  pole di olo anna pole di pondo’na, anna pole di kanangna anna pole  di kaerinna. Anna andiango’-O (Puang) na mallolongani (ise’iya) to  mae’di me’asukkur.”"
    },
    {
      "sura": 7,
      "verse": 18,
      "text": "(Puang Allah Taala) ma’uang: “Pessungmo’o pole (di suruga), (diango’o) to matuna anna to di rimba. Sitongangna inai-inai di sesena ise’iya  mappeccoe’io, na U-issi’i tongangi naraka Jahannam siolao mie’ iyanasangna.”"
    },
    {
      "sura": 7,
      "verse": 19,
      "text": "anna (Puang Allah Taala ma’uang): “E Adam mottongmo’o anna bainemu di suruga, anna andemo’o da’dua siola (bua-bua) inna-inna muelo’i, anna dao da’dua siola  me’akadeppu’ lao di ponna ayu di’e, mane menjario (da’dua siola) pagau’ bawang.”"
    },
    {
      "sura": 7,
      "verse": 20,
      "text": "Mane setang mambisi’i pikkirang adae’ lao di (Adam anna bainena)  iya na mappepelattoang anu iya ma’oppo’i alawena (aura’na) anna setang ma’uang: “Puangmu andiangi  mappusarao maakadep­pu’i di’e ponna ayue, selaengna malaao da’dua siola andiang menjari malaika’ iyade’ andiango’o menjari to mannannungan (lalang di suruga).” "
    },
    {
      "sura": 7,
      "verse": 21,
      "text": "Anna iya (setang) mattunda  lao (di Adam anna Hawa): “Sitongangna iyau mettama' di to mambengan  tangngar (naseha’) di sesemu,”"
    },
    {
      "sura": 7,
      "verse": 22,
      "text": "Mane setang maccalowo’ (na maande bua) sawa’ pepagengge. Di wattunnai da’dua siola mapperasai di’o bua ayu-o, paitami aura’na, mane diangi  massamboi aura’na dau-daung suruga. Mane Puang maillongi’i: “Andiangda’ pura mappusarao pole di ponna ayu di’o anna  U-pa’uangngio mua’ sitongangna setang diangi bali mannassamu da’dua siola?”"
    },
    {
      "sura": 7,
      "verse": 23,
      "text": "Diangi (Adam anna Hawa) ma’uang: “E Puangngi, iyami’   pura manggau’ bawang alawei’, anna mua’ andiango’o maa’dappangan iyami’ anna andiang mambei pammase di iyami’, sitongangna diangi iyami’ di lalangna to rugi (bangkuru’).”"
    },
    {
      "sura": 7,
      "verse": 24,
      "text": "(Puang Allah Taala) ma’uang:  “Perrawungmo’o mie’, sambareango’o menjari bali di sambareang laengna. Anna maappunnaio engeang  amottongan anna asannangan (engeang mae’di atuoang) di baona lino lambi’ wattu iya pura dipattantu.”"
    },
    {
      "sura": 7,
      "verse": 25,
      "text": "(Puang Allah Taala) ma’uang: “Di lino tuo’o, anna di lino mateo, anna di lino  tomo tu’u na dipatiwa’aso’o membali’.”"
    },
    {
      "sura": 7,
      "verse": 26,
      "text": "E inggannana ana’ Adam, sitongangna Iyami’  pura mappturungano’o mie’ pakaeang  na mupassamboang aura’mu anna pakaeang malolo na mupake me’acoa-coa (belo-belo). Anna pakaeang takwa  iyamo kaminang macoa. Iya bassa di’o  sambareangi alama’  akkuasangna Puang Allah Taala, mamoare’i (ise’iya) samata naingarang."
    },
    {
      "sura": 7,
      "verse": 27,
      "text": "E inggannana ana’ appona Adam, da le’ba’o mie’ mala napagengge setang me’apai pura   napogau’ mappasungi indo amammu mie’ pole di suruga, iya  mallappasang pakaengna  na mappipilattoang  aura’na. Sitongangna  iya anna to mappeccoe’i  ma’itao pole di mesa engeang  iya anna simbassana ma’itao pole di engeang iya andiango’o mala ma’itai. Sitongangna Iyami’ pura mappajari  setang  menjari pangulu di to andiang matappa’."
    },
    {
      "sura": 7,
      "verse": 28,
      "text": "Anna mua’  ise’iya  mappogau’  panggauang adae’ (merissi-rissi’), ise’iya ma’uang:  “Iyami’ ma’ita  kanne-kanne’ (to di olo’i)  mappogau’  iya bassa di’o, anna Puang Allah Taala massioi iyami’ mappogau’i.” Pa’uango’o: “Sitongangna   Puang Allah Taala andiang massio (mappogau’)  panggauang adae’. Mangapa anna mappapi-papiao mie’ di Puang Allah Taala di anu iya andiang muissang?”"
    },
    {
      "sura": 7,
      "verse": 29,
      "text": "Pa’uango’o:  “Puangngu mesio me'aroro (adil).” Anna (Pa’uango’o): “Anna pepe’oloi mie’ rupammu (lao di Puang Allah Taala) di wattu massambayang, anna sombai (Puang Allah Taala) siola  ihlas anna atunruangmu makkasiwiang di sese-Na. Me’apai na di pepembali’o mie’ sitteng di pammulang (dipajari)."
    },
    {
      "sura": 7,
      "verse": 30,
      "text": "Sambareangi (ise’iya) di bei patiroang anna sambareangi ise’iya  pusa. Sitongangna ise’iya maala setang  menjari petturundungan di saliwangna Puang Allah Taala, anna tongang nasangai alawena ise’iya mallologan patiroang."
    },
    {
      "sura": 7,
      "verse": 31,
      "text": "E inggannana ana’ appona Adam, pakei mie’ pakeang malolomu tuttu na mettamao di Masigi, anna ande anna pandunduo mie’ anna da mie’ ta’lewa-lewa’. Sitongangna Puang Allah Taala andiangi ma’elo’i  to ta’lewa-lewa."
    },
    {
      "sura": 7,
      "verse": 32,
      "text": "Pa’uango’o (Muhammad): “Inai mahharangan belo-belo pole di Puang Allah Taala iya pura napasung (na begang) lao di batuanna anna (inai to’o mahharangan) dalle’ iya macoa?” Pa’uango’o: “Dipatayangan nasangi to matappa’ lalang di atuang lino, sangga’ (di sesena tappa’i) di allo keama’.” Bassami di’o Iyami’  mappapannassa di’o aya’-aya’-o di sesena kaum iya ma’issang."
    },
    {
      "sura": 7,
      "verse": 33,
      "text": "Pa’uango’o (Muhammad): “Puangngu sangga’ mahha­rangan  panggauang adae’ (iya merissi-rissi’), iya anu mannassa  anna iya anu membuni, anna pappo­gauang dosa, anna mallanggar ha’na tau, anna andiang diang alasan iya tongang (parua), anna (mahharangan)  mappa’dua Puang Allah Taala  di anu andiang  napaturung Hujjahna (Puang Allah Taala), anna (mahharangan) toi mappadi-padiang  lao di Puang Allah Taala  di anu iya andiang muissang.”"
    },
    {
      "sura": 7,
      "verse": 34,
      "text": "Anna tungga’-tungga’ umma’ maappunnai ajal (kewattui), jari mua’ polemi wattunna andiangmi mala dipamundur mau nasakkiniang andiang toi mala dipamasiga (dipamadiolo)."
    },
    {
      "sura": 7,
      "verse": 35,
      "text": "E inggannana ana’ appona Adam, mua’ napoleio mie’ para suro pole  di sesemu mie’ iya maccuritangano’o aya’-aya’-U, jari inai-inai me’atakwa anna mappecoai, jari andiangi ise’iya dipaarakkeang anna andiang toi ise’iya  masara nyawa."
    },
    {
      "sura": 7,
      "verse": 36,
      "text": "Anna to malloso-losongan aya’-aya’-I anna taka’bor lao, ise’iyamo di’o  pa’uttui naraka, ise’iya tomo tu’u di’o mannannungan di lalangna."
    },
    {
      "sura": 7,
      "verse": 37,
      "text": "Jari inaidi   la’bi pagau’ bawang  pole di to  mappapi-papia alosongan lao di Puang Allah Taala iyade’ malloso-losongan aya’-aya’-Na, ise’iyamo di’o na mallolong­an bareang  iya pura  di pattattu di sesena  lalang di Kitta’ (Lauh Mahfudz); lambi’i  mua’ polei lao ise’iya to iya disio (malaika’) na maala nyawana, di wattu di’o  sioa’-I ma’uang: “Inna naengei (barahala) iya biasa musomba (mupappa’duangi) di saliwangna  Puang Allah Taala?” (To mappa’dua) ma’uang: “Iya di’o patung (barahala-o) lanynya’ nasangmi pole di iyami’,” anna ise’iya massa’bi lao di alawena  mua’ sitongangna diangi ise’iya to kaper."
    },
    {
      "sura": 7,
      "verse": 38,
      "text": "(Puang Allah Taala) ma’uang: “Pettama nasangmo’o mie’ di naraka siola  bassa jin anna bassa tau iya pura lalo diolo’ mai (di andiangmupa mie’). Mua’ diang mesa umma’ mettama (di naraka), na tunda-tundai solana (iya mappapusai), jari mua’ ise’iya mettama nasangmi,” ma’uangi di to mettama  diboe’na di sesena ise’iya lao di to diolo’ mai: “E Puangngi, ise’iya mappapusa iyami’, sawa’ bassami di’o  papolemi lao ise’iya passessa maliccu-liccung pole di naraka.” (Puang Allah Taala) ma’uang: “Tungga’-tungga’ tau mallolongan (passessa) maliccu-liccung, andiangdi muissang.”"
    },
    {
      "sura": 7,
      "verse": 39,
      "text": "Anna mappaui to mendiolo mettama di antarana ise’iya lao di to mendiboe’ mettama: “Andiango’o maappunnai palla’birang mau nasaicco’na di iyami’, jari perasai passessa sawa’ panggauangmu iya mie’ pura mupogau’.”"
    },
    {
      "sura": 7,
      "verse": 40,
      "text": "Sitongangna to malloso-losongan aya’-aya’-I anna mappataka’bor alawena lao, andiang le’ba’i tu’u na di buaiang  ba’bana lagi’ anna andiang (toi) na mettama di suruga, lambi’i  unta  mettama di ro’bo’na rarung. Bassami di’o Iyami’ mambalas  to madosa (mappogau’ adaeang)."
    },
    {
      "sura": 7,
      "verse": 41,
      "text": "Diangi ise’iya maappunnai tappere dipatindoi pole di api naraka, anna di baona diang pessambo salimu’ (api naraka). Bassami di’o Iyami’ mambalas  to ta’lalo pagau’ bawang."
    },
    {
      "sura": 7,
      "verse": 42,
      "text": "Anna to matappa’ anna mappogau’ apiangan, Iyami’ andiang mappambawai awajikang lao di mesa rupa tau selaengna  me’apai paulleangna, iyamo di’o pa’engei suruga, ise’iya mannannungan di lalangna,"
    },
    {
      "sura": 7,
      "verse": 43,
      "text": "Anna Iyami’ maalai inggannana siri ate lalang di dadanna ise’iya; lolong di naungna mae’di binanga anna ise’iya  ma’uang: “Inggannana pappuyi  di Puang Allah Taala nasangi Iya mappatiroiangi di  iyami’ (suruga). Anna iyami’ andiang sinalai na mallolongan patiroang mua’ Puang Allah Taala andiang mibei. Sitongangna purami mepolei suro-surona Puangngi mambawa   atongangan.” Anna di pe’illongani  lao ise’iya: “Iyamo di’o suruga  na warrissiangano’o mie’, nasawa’ anu iya pura mupogau’.”"
    },
    {
      "sura": 7,
      "verse": 44,
      "text": "Anna pa’engei suruga  me’illong lao di pa’engei naraka (ma’uang): “Sitongangna iyami’ mallolongan tongang iya me’apa na janjiang Puangngi. Jari diang bandimo’o mie’ mallolongan (passessa) iya na janjiango’o Puangmu?” Ise’iya (pa’engei naraka) ma’uang: “Ya (tongang paruai).” Mane diang mesa (malaika’)  me’illong mappepissangan lao di da’dua golongan (umma’), “paccallana Puang Allah Taala lao di to ta’lalo pagau’ bawang,"
    },
    {
      "sura": 7,
      "verse": 45,
      "text": "(iyamo) to mappusara (tau) pole di tangalalang Puang Allah Taala anna mappoelo’  malaai iya di’o tangala­lango menjari peko’, anna ise’iya makkaperri  atuoang  ahera’.”"
    },
    {
      "sura": 7,
      "verse": 46,
      "text": "Anna di sesena (pa’engei suruga anna naraka) diang batasna, anna dio di A’raf (engeang malinggao  di alle’na suruga anna naraka)  diang tau ma’issang tanda-tanda di da’dua  umma’, anna ise’iya me’illong lao di pa’e­ngei suruga: “Salamun Alaikum (mamoare’i Puang Allah Taala mambeio mie’ asalamakang);” ise’iya andiangpai mala mettama, anna ise’iya melo’ sanna’ masiga (mettama)."
    },
    {
      "sura": 7,
      "verse": 47,
      "text": "Anna mua’ pe’itanna ise’iya di pepe’ita lao di pa’engei naraka, ise’iya ma’uang: “E Puangngi, da todi mupasiola engeangi iyami’  kaum iya ta’lalo pagau’ bawang.”"
    },
    {
      "sura": 7,
      "verse": 48,
      "text": "Anna to diaya di A’raf (engeang malinggao) ma’illongngi sisaapa tau (pangulunna to kaper) iya ma’issang tanda-tandana, anna ma’uang: “Barang-barang  iya samata murumung anna anu iya samata mutaka’borang andiang le’ba’i tu’u diang akkegunanna di sesemu mie’."
    },
    {
      "sura": 7,
      "verse": 49,
      "text": "(To diaya di A’raf mettule’ lao di pa’engei naraka):  “Iyadi di’o (pa’engei suruga) iya pura mupattundang mua’ ise’iya andiangi na  mallolongan pammasena Puang Allah Taala.”  (Puang Allah Taala ma’uang): “Pettamamo’o mie’ di suruga, andiango’o mie’ di paarakkeang anna  andiang to’o mie’ na masara nyawa.”"
    },
    {
      "sura": 7,
      "verse": 50,
      "text": "Anna pa’engei naraka me’illong lao di pa’engei suruga: “Tolloangi di iyami’  saicco’ uai anna ande iyade’ pappidalle’ apa topa pole’iya na beio mie’ Puang Allah Taala.” Ise’iya (pa’engei suruga) ma’uang: “Sitongangna Puang Allah Taala purai mahharangan di da’dua di’o (uai anna dalle’ laengna) lao di to kaper,”"
    },
    {
      "sura": 7,
      "verse": 51,
      "text": "(iyamo) to mappajari agamana  pangi-panginoang anna rio-rioang iya andiang gunana anna atuang lino mappagenggei ise’iya. Jari di allo (keama’) di’e, Iyami’ mappealuppeang me’apai napealuppeangna allo asitanganna  di allo di’e, anna (me’apai) ise’iya samata  makkaperri aya’-aya’-I."
    },
    {
      "sura": 7,
      "verse": 52,
      "text": "Anna Iyami’  tongang pura mappapoleangi ise’iya mesa Kitta’ (Koroang), Iyami’ mappannassaiangi sawa’ paissanga’-I, menjari patiroang  anna pamma­se di sesena kaum iya matappa’.  "
    },
    {
      "sura": 7,
      "verse": 53,
      "text": "Andiangi ise’iya maeppe-eppei, selaengna (dipogau’­na  atongangan Koroang). Di allo polena  atongangan, to di andiangnapai mappealuppeangi (na ma’uang): “Sitongangna polemi para surona Puangngi mambawa  atongangan, jari diangdi di iyami’ menjari  pammbei syafaat iya na mambei syafaat di iyami, iyade’  maladi iyami’ dipepembali’ (lao di lino) anna iyami’ mala mappogau’ gau’ laeng iya ruamo di pogau?  Sitongangna ise’iya marrugi-rugi alawena toi tia anna lanynya’mi pole ise’iya puang-puang iya napapi-papia."
    },
    {
      "sura": 7,
      "verse": 54,
      "text": "Sitongangna Puangmu mie’ iyamo Puang Allah Taala iya pura mappadiang langi’ anna lino,  di lalangna annang wattu. Mane Iya (Puang Allah Taala) istawa dio di Arasy. Iya ma'oppo’ bongi di allo iya naule’i masiga sanna’, anna (dipapia toi) mata allo, bulan anna bittoeng (sangeng) tunru’ lao di pesio-Na. Ingarangi, mappara’bue’ anna mapparenta sangga’  appunnanna Puang Allah Taala. Mapa-mapaccing pai Puang Allah Taala, Puang inggannana alang."
    },
    {
      "sura": 7,
      "verse": 55,
      "text": "Pando’ao (perauo) mie’ lao di Puangmu sawa’ mappakatuna ale anna  bamba malumu. Sitongangna Puang Allah Taala andiang ma’elo’i to mambulallo batas."
    },
    {
      "sura": 7,
      "verse": 56,
      "text": "Anna da  mie’ marrusa-rusa’ di baona lino, dipuranna (Puang Allah Taala) mappapiai anna pando’ao lao di sese-Na marakke’ (andiang na ditarima) anna mahhara’ (na pasilennarang). Sitongangna pammasena Puang Allah Taala kadeppu’ sanna’i lao di to menggau’ macoa."
    },
    {
      "sura": 7,
      "verse": 57,
      "text": "Anna Iya (Puang Allah Taala) makkiring iri’ (angin), pambawa karewa mapperio-rio di olo tappolena  pammase-Na (uai urang), lambi’  iya di’o iri’-o mambawa tai iri’ anna maullung, Iyami’ mambawai lao di engeang kambu’, mane Iyami’  mapparawung uai (urang) di engeang di’o, jari Iyami’ mappasung sawa’ uai urang di’o mae’di bua-bua. Bassami di’o iyami’ mappatiwa’as (mappatuo) to mate, mamoare’o mie’ maala  pe’guruang."
    },
    {
      "sura": 7,
      "verse": 58,
      "text": "Anna lita’ macoa, tuda-tuda’na  tuo dai’ na marummbo sawa’ elo’na Puang Allah Taala; anna lita’ kambu’ tuda-tuda’na tuo ma’doyong-doyong. Bassami di’o  Iyami’ mappakulli-kulling alama’ akayanga’-I di sesena to me’asukkur."
    },
    {
      "sura": 7,
      "verse": 59,
      "text": "Sitongangna Iyami’ pura ma’utus Nuh lao di kaumna mane iya ma’uang: “E kaumnu sombai Puang Allah Taala, sitongangna andiang diang Puang saliwang-Na (Iya). Sitongangna mua’ andiango’o (massomba Puang Allah Taala), marakkea’ na naruao mie’ passessa di allo iya kaiyang sanna’ (keama’)."
    },
    {
      "sura": 7,
      "verse": 60,
      "text": "Pangulu-pangulu pole di kaumna ma’uang: “Sitongang­na  iyami’ mattangngaro’o di lalangnao apusang iya ma’nyata (mannassa).”"
    },
    {
      "sura": 7,
      "verse": 61,
      "text": "(Nuh) ma’uang: “E kaumnu, andiang le’ba’ tu’u pusa, anna iya tia iyau tu’u suro pole di Puang  inggannana alang."
    },
    {
      "sura": 7,
      "verse": 62,
      "text": "U-palambiango’o mie’ amanana Puangngu, anna iyau mannaseha’io mie’, anna uissangi  iya anu pole di Puang Allah Taala anu iya mie’ andiang muissang.”"
    },
    {
      "sura": 7,
      "verse": 63,
      "text": "Apa’ takkayanna’do’o mie’ mua’ napoleio pappainga­rang pole di Puangmu, napalambi’ mesa (tau) tommuane  pole di golongammu mamoare’o mie’ na pa’ingarang anna mamoare’o mie’ me’atakwa,  anna mamoare’o mie’ mallolongan pammase?"
    },
    {
      "sura": 7,
      "verse": 64,
      "text": "Jari ise’iya malloso-losongani (Nuh), mane Iyami’ mappasalama’i anna to massolangi dio di lopi, anna Iyami’ mappatallangi to malloso-losongan  aya’-aya’-I. Sitongangna diangi ise’iya kaum iya buta (mata atena)."
    },
    {
      "sura": 7,
      "verse": 65,
      "text": "Anna lao di bassa ‘Ad (Iyami’ ma’utus) Hud, lulluare’na ise’iya. (Iya) ma’uang:  “E Umma’u, sombai Puang Allah Taala, andiang diang puang (sombang) di sesemu mie’ saliwang-Na (Iya). Jari mangapa  anna andiango’o  mie’ me’atakwa?”"
    },
    {
      "sura": 7,
      "verse": 66,
      "text": "Para pangulu kaper pole di kaumna ma’uang: \"Sitongangna  iyami’ tongang ma’itao mating kurang akkalang anna sitongangna  iyami’ ma’angga’o to loso-losong.”"
    },
    {
      "sura": 7,
      "verse": 67,
      "text": "(Hud) ma’uang: “E kaumnu, andiang diang di seseu akurangan akkalang (mau na saicco’na), anna iya tia iyau di’e dianga’ suro pole di Puang inggannana alang."
    },
    {
      "sura": 7,
      "verse": 68,
      "text": "U-palabiango’o mie’ amanana  Puangngu anna iyau tu’u sangga’ mappatudu dipokanynyang di sesemu mie’."
    },
    {
      "sura": 7,
      "verse": 69,
      "text": "Apa’ takkayanna’do’o mie’ mua’ napoleio pappainga­rang pole di Puangmu iya na bawa mesa tommuane pole di bassamu na mappaingarango’o mie’? Anna ingarangi iyanasangna di wattunna Puang Allah Taala mappajario mie’ passalle (to kuasa) di puranamo lanynya’ umma’na nabi Nuh, anna Puang  pura mappala’bi amakasauang tuwummu anna tokko alawemu mie’ (pole di umma’na Nuh). Jari ingarangi mie’ pappenyamangna Puang Allah Taala, mamoare’o   mie’ mallolongan passaroang.”"
    },
    {
      "sura": 7,
      "verse": 70,
      "text": "Ise’iya ma’uang: “Apa’ apoleanganmu di iyami’, malaai iyami’ sangga’ massomba tappa’ Puang Allah Taala anna mappelei iya anu samata nasomba  to mawuwengngi? Jari  papolemi passessa iya muaccangani iyami’, mua’ diango’o to  tongang (parua).”"
    },
    {
      "sura": 7,
      "verse": 71,
      "text": "(Hud) ma’uang: “Tongang na naruao mie’ passessa anna cai’  pole di Puangmu. Apa’ melo’do’o massisakkanga’ di sanga-sangana (patung) iya i’o mie’ anna kanne-kanne’mu massangai, jari  Puang Allah Taala andiang le’ba’ mapparawung Hujjah  bassa di’o. Jari eppeimi (di’o passessa-o). Sitongangna  iyau tu’u mettama toa’ metteppe siola tau.”"
    },
    {
      "sura": 7,
      "verse": 72,
      "text": "Jari Iyami’ mappasalama’i (Hud) anna to massolangani sawa’ pammase  kaiyang pole di Iyami’. Anna Iyami’ ma’accu-accur to malloso-losongan  aya’-aya’-I, anna diangi ise’iya tania to matappa’."
    },
    {
      "sura": 7,
      "verse": 73,
      "text": "Anna (Iyami’ pura ma’utus) lao di umma’na Tsamud lulluare’na, Saleh. Iya ma’uang: “E Umma’u, sombai Puang Allah Taala, andiang diang puang (sombang) Selaen-Na (Iya). Sitongangna polemi butti mannassa di sesemu pole di Puangmu. Unta baine polei di Puang Allah Taala menjari alama’ (tandai) di sesemu, jari passo’na-so’naimi ummande di baona lita’na Puang Allah Taala, anna da muganggui, iya namassawa’io mie’ na narua passessa iya masanna’.”"
    },
    {
      "sura": 7,
      "verse": 74,
      "text": "Anna ingarang toi di wattu Puang mappajario mie’ passalle (iya kuasa) dipurana umma’na ‘Ad anna mambeio engeang di lino. Mappapiao salassa’ (istana) dio di lita’ iya malappar anna mupae’i buttu na mupajari boyang. Jari ingarangi pappenyamangna Puang Allah Taala anna da  mie’ samalele di baona lino mappapia arrusang."
    },
    {
      "sura": 7,
      "verse": 75,
      "text": "Para pangulu  iya matte’gerang (mattaka’borang) alawena pole di kaumna mappaui lao di tau (iya) naangga’ malamma iyamo to matappa’ di antarana ise’iya: “Muissang bandi mua’ Shaleh nautusi Puangna (menjari suro)?” Ise’iya ma’uang: “Sitongangna iyami’ matappa’ lao di anu iya napalambi’.”"
    },
    {
      "sura": 7,
      "verse": 76,
      "text": "To matte’gerang (mattaka’borang) alawena ma’uang: “Sitongangna iyami’ makkaperri di anu iya mie’ muatappa’i.”"
    },
    {
      "sura": 7,
      "verse": 77,
      "text": "Mane ise’iya manggere’ di’o unta baine-o, anna ise’iya matingkai lao di anu nasioang Puang. Anna ise’iya ma’uang: “E Shaleh, papolemi iya anu  mupaaccangan lao di  iyami’, mua’ diango’o mesa suro.”"
    },
    {
      "sura": 7,
      "verse": 78,
      "text": "Jari ise’iya narua ninor, menjarimi  ise’iya bakke (to mate) sialappar lalang di boyangna."
    },
    {
      "sura": 7,
      "verse": 79,
      "text": "Jari (Shaleh) mappelei’i ise’iya, na ma’uang: “E umma’u,  sitongangna pura’  mappalambi’ di sesemu amanah (anu napesioang) Puangngu, anna pura toa’ mambengano’o pepatudu, anna iya tia andiango’o mie’ ma’elo’i to mambengan pepatudu.”"
    },
    {
      "sura": 7,
      "verse": 80,
      "text": "Anna (Iyami’ pura ma’utus) Luth lao (di kaumna). (Ingarangi) di wattunna ma’uang lao di kaumna: “Mangapa anna mappogau’o panggauang (adae’) fahisyah,  iya andiangpa rua napogau’ mau namesana tau di lino di’e di andiangmupa."
    },
    {
      "sura": 7,
      "verse": 81,
      "text": "Sitongangna diango’o mie’ mappolei tommuane na mallappasang nassummu (lao ise’iya), tania lao di to baine, i’omo mie’ di’e umma’ iya mambulallo atorang."
    },
    {
      "sura": 7,
      "verse": 82,
      "text": "Pabali kaumna, sangga’ ma’uang tappa’: “Rimbai ise’iya malai (Luth anna to mappeccoe’i) di kappung di’e, sitongangna ise’iya me’atandi-tandi mappaccingngi (alawena).”"
    },
    {
      "sura": 7,
      "verse": 83,
      "text": "Jari Iyami’ mappasalama’i anna to mappeccoe’i selaengna  bainena;  diangi  mettama to tipele (dipawinasa)."
    },
    {
      "sura": 7,
      "verse": 84,
      "text": "Anna Iyami’ mappapoleangi ise’iya urang (batu), jari  pennassai me’apai acapparangna to madosa."
    },
    {
      "sura": 7,
      "verse": 85,
      "text": "Anna (Iyami’ pura ma’utus) lao di pakkappung Madyan lulluare’na, Syu’aib, iya ma’uang: “E umma’u,  sombai Puang Allah Taala, andiang diang puang (sombang) di sesemu saliwang-Na (Iya). Sitongangna polemi di Puangmu butti iya ma’nyata (mannassa). Jari pasukku’i mie’ liter (kattang) anna timbangan anna da  mie’ makkurangngi lao di tau barang (literang) di litera’i anna timbanganna. Anna da  mie’  pappapia adaeang iya marrusa’ di baona lino dipurana Puangmu mappapiai’i. Iya bassami di’o la’bi macoai di sesemu mie’ mua’ diango’o mie’ matappa’.”"
    },
    {
      "sura": 7,
      "verse": 86,
      "text": "Anna da  mie’ pekkoro dio di tuttu’ tangalalang mapparakke’i anna mappusara (massara-sarai) to matappa’  pole di tangalalangna Puang Allah Taala anna melo’ mappapeko’i. Anna ingarangi diolo’ mai diango’o mie’ saicco’, mane Puang Allah Taala mappamae’dio. Anna pennassai me’apai acapparangna to  mappogau’ arrusang."
    },
    {
      "sura": 7,
      "verse": 87,
      "text": "Mua’ diang sanggolongan pole i’o mie’ matappa’  lao di anu disioanga’ mappalambi’ anna diang to’o sambareang andiang matappa’, jari pe’asa’baro’o mie’, lambi’i Puang Allah Taala mappato’ hukum di seseta, anna Iya (Puang Allah Taala) Hakim Masarro Macoa."
    },
    {
      "sura": 7,
      "verse": 88,
      "text": "Para pangulu pole di kaumna (Syu’aib) iya mattaka’­borang alawe ma’uang: “iyami’ tongang na marrim­bao      E Syu’aib anna to matappa’ massolangano’o pole di banua’i, iyade’ membali’o  di agamai.” (Syu’aib) ma’uang: “Anna na (murimbadi iyami’), maui iyami’ mambire’i?"
    },
    {
      "sura": 7,
      "verse": 89,
      "text": "Sitongangna, iyami’ mappadi-padiang  alosongan kaiyang lao di Puang Allah  Taala, mua’ iyami’ membali’ lao di agamamu mie’,  di wattu purana Puang Allah  Taala mallap­pasang iyami’ (pole di agamamu), anna andiangi sitinaya iyami’ membali’ lao di agamana, selaengna mua’ Puang Allah  Taala, Puangngi mappoelo’i. Pa’issangan­na Puangngi malla’bang di inggannana seu-seuwa. Sangga’ lao di Puang iyami’ mattawakkal. E Puangngi, pebuaiango’o Puang putusan antara iyami’ anna kaumna iyami’ siola atongangan (adil) anna I’omo (Puang) Papputus iya kaminang mapia.”"
    },
    {
      "sura": 7,
      "verse": 90,
      "text": "Anna para pangulu kaum (Syu’aib) iya kaper ma’uang lao (di simbassana): “Sitongangna mua’ mappeccoe’io Syu’aib, (mua’ mappogau’o bassa di’o) tongang diango’o  mie’ (na menjari) to rugi.”"
    },
    {
      "sura": 7,
      "verse": 91,
      "text": "Mane ise’iya narua ninor, menjarimi ise’iya bakke  (to mate) sialappar lalang di boyangna."
    },
    {
      "sura": 7,
      "verse": 92,
      "text": "(iyamo) to malloso-losongan Syu’aib ingga’na le’ba andiangpa rua mottong dio di kappung, to malloso-losongan Syu’aib, diangi ise’iya to rugi."
    },
    {
      "sura": 7,
      "verse": 93,
      "text": "Jari (Syu'aib) mappelei’i ise’iya na ma’uang: “E kaumnu, sitongangna pura’ mappalambiango’o mie’  pesioang (amanahna) Puangngu  anna pura toa’  mappatuduo mie’. Jari mangapa na manau pa’mai’u lao di to kaper?”"
    },
    {
      "sura": 7,
      "verse": 94,
      "text": "Iyami’ andiang ma’utus mesa nabi lao  di mesa banua (mane pa’banua malloso-losongan nabi), selaengna  iyami’ mapparuai lao di pa’banua di’o asippiang anna amasussang malaai ise’iya tunru’ na mappakatuna ale."
    },
    {
      "sura": 7,
      "verse": 95,
      "text": "Mane Iyami’ massallei amasussang di  asannangan  lambi’ biyanna anna  barangna ise’iya tamba mae’di, anna ise’iya ma’uang: “Sitongangna  pattodioloa’i pura toi marrasai amasussang anna asannangan.” Jari Iyami’ tappa mapparuai ise’iya passessa tandi panna-panna, anna ise’iya andiangi nasa’ding."
    },
    {
      "sura": 7,
      "verse": 96,
      "text": "Anna tenna’ diangi pa’banua matappa’ anna me’atakwa, napominasai  Iyami’ na mappapoleangi ise’iya barakka’ pole  di langi’ anna pole di lino, anna iya tia ise’iya malloso-losongan (aya’-aya’-I), jari  Iyami’ massessai ise’iya sawa’  pangngauangna."
    },
    {
      "sura": 7,
      "verse": 97,
      "text": "Jari apa’ diangdi di’o pa’banua-o  nasa’dingi amang di apoleanganna passessa-I  lao ise’iya di wattu bongi, anna ise’iya mamanya matindo?"
    },
    {
      "sura": 7,
      "verse": 98,
      "text": "Iyade’ apa’ diangdi di’o pa’banua-o  nasa’dingi amang di apoleanganna passessa-I di alawena di wattu mata allo tidoa’ dai’ (malima-limang), anna ise’iya mamanya mangino?"
    },
    {
      "sura": 7,
      "verse": 99,
      "text": "Jari apa’ diangdi  ise’iya di’o nasa’dingi amang pole di awala’na Puang Allah  Taala (iya andiang napanna-panna)? Andiang diang massa’ding amang pole di awala’na (Puang Allah  Taala) selaengna kaum iya rugi."
    },
    {
      "sura": 7,
      "verse": 100,
      "text": "Iyade’ apa’ andiang padi mannassa lao di to mammana’ mesa banua di purana (lanynya’) pa’banuana, mua’ Iyami’ mappoelo’, Iyami’ na mapparuai ise’iya awala’ sawa’ dosa-dosana ise’iya, anna Iyami’ makkocci mate atena anna andiangmi ise’iya mala ma’irrangngi (pe’guruang)."
    },
    {
      "sura": 7,
      "verse": 101,
      "text": "Iyamo di’o banua (iya Iyami’ pura accu-accur), Iyami’ maccuritangano’o sambareang. Anna  sitongangna polemi lao ise’iya para suro iya mambawa butti iya mannassa, jari  ise’iya andiang toi matappa’ lao di anu  iya diolo’ pura naloso-losongan. Bassami di’o Puang Allah  Taala makkocci mate atena to kaper."
    },
    {
      "sura": 7,
      "verse": 102,
      "text": "Anna Iyami’ andiang ma’ita (marruppa’)  mae’diangi ise’iya mappasilennarang  janjinna. Anna iya tia mae’diangi ise’iya to pase’."
    },
    {
      "sura": 7,
      "verse": 103,
      "text": "Di purana ise’iya, mane Iyami’ ma’utus Musa siola mambawa aya’-aya’-I  lao di  Fir’aun anna para pangulu kaumna, mane ise’iya makkaperri aya’-aya’-I. Jari pinnassai me’apai capparangna to mappogau’ arrusang."
    },
    {
      "sura": 7,
      "verse": 104,
      "text": "Anna Musa ma’uang: “E Fir’aun, sitongangna iyau di’e suroa’ pole di Puang inggannana alang,"
    },
    {
      "sura": 7,
      "verse": 105,
      "text": "Wajia’ andiang na ma’uang seu-seuwa lao di Puang Allah  Taala, selaengna atongangan. Sitongangna  upoleio mie’ mambawa’ butti iya mannassa  pole di Puangmu mie’, jari lappasangmi Bani Israil (lamba’) siola.”"
    },
    {
      "sura": 7,
      "verse": 106,
      "text": "(Fir’aun) ma’uang: “Mua’ tongango’o mambawa butti (iya mannassa), jari papolemi  diting butti (iya mannassao) mua’ diango’o mettama di to tongang (parua).”"
    },
    {
      "sura": 7,
      "verse": 107,
      "text": "Jari (Musa) mappellaccarang (mappembuangan) te’engna, (iya di’o te’eng-o)  iya tobandimo di’o tappa menjari tongang ular ma’nyata (mannassa)."
    },
    {
      "sura": 7,
      "verse": 108,
      "text": "Anna iya  (Musa) mappasung limanna, (iya di’o lima-o)  iya  tobandimo di’o menjari tayang mapute (paindo) naita to ma’itai."
    },
    {
      "sura": 7,
      "verse": 109,
      "text": "Para pangulu kaumna Fir’aun ma’uang: “Sitongangna iya di’e tau-e (Musa) tongang passeher iya manarang,"
    },
    {
      "sura": 7,
      "verse": 110,
      "text": "Iya melo’ mappasungo’o mie’ pole di banuammu mie’,” (Fir’aun ma’uang): “Jari apadi tangngar (pesioang)mu?”"
    },
    {
      "sura": 7,
      "verse": 111,
      "text": "Para pangulu di’o ma’uang: “Bengani teppo (papattanjengi Musa) anna lulluare’na anna kiringi lao di kappung (kota) sisaapa tau na mappasirumung (passeher),"
    },
    {
      "sura": 7,
      "verse": 112,
      "text": "Malaai ise’iya mambawangano’o inggannana passeher iya manarang.”"
    },
    {
      "sura": 7,
      "verse": 113,
      "text": "Anna sisaapa  passeher mappolei Fir’aun  na ma’uang: “Na diang bandi iyami’ na mallolongan tambo (gaji), mua’  iyami’ pakala?” "
    },
    {
      "sura": 7,
      "verse": 114,
      "text": "(Fir’aun) mambali: “Ya, anna sitongangna i’o mie’ tongang na mettamao to kadeppu’ mai di iyau.”"
    },
    {
      "sura": 7,
      "verse": 115,
      "text": "(Para passeher) ma’uang: “E Musa, i'odi na mappembuangan mendiolo, iyade’ iya”mi’ na mappembuangan mendiolo?”"
    },
    {
      "sura": 7,
      "verse": 116,
      "text": "(Musa) ma’uang: “pembuanganmi (mendiolo), mane ise’iya mappem­buangan, ise’iya  napatigilingi  matanna  iya (massawa’i tau mae’di) marakke’, anna ise’iya  mappapole seher iya kaiyang (mepatakkayanna’)."
    },
    {
      "sura": 7,
      "verse": 117,
      "text": "Anna Iyami’ ma’wahyukang  lao di Musa: “Pembuanganmi te’engmu, andiang na panna-panna te’eng di’o tappa  maamme’  anu napapi-papia (passeher)na."
    },
    {
      "sura": 7,
      "verse": 118,
      "text": "(Sawa’ bassanamo di’o) mannassami anu iya tongang anna andiangmi assa anu iya  samata napogau’ (ise’iya)."
    },
    {
      "sura": 7,
      "verse": 119,
      "text": "Jari ise’iya di kala dio di engeang di’o anna menjarimi ise’iya to keccu’ (matuna)."
    },
    {
      "sura": 7,
      "verse": 120,
      "text": "Anna passeher di’o mi’asiga-siga  mi’opang suyu’ (lao di Musa)."
    },
    {
      "sura": 7,
      "verse": 121,
      "text": "Ise’iya ma’uang: “Iyami’ matappa’ lao di Puang inggannana alang,"
    },
    {
      "sura": 7,
      "verse": 122,
      "text": "(iyamo) Puangna Musa anna Harun.”"
    },
    {
      "sura": 7,
      "verse": 123,
      "text": "Fir’aun ma’uang: “Diangdo’o mie’ matappa’ (lao) di andiangnapao mie’ uelorang? Sitongangna (panggauang di’e) mesa pepagengge iya pura mupapia di lalang kappung (kota) di’e na mappasung pakkapung, jari manini na muissangi (balasanna panggauangmu di’e)."
    },
    {
      "sura": 7,
      "verse": 124,
      "text": "tongang na upolongngi  lima anna lette’mu mie’ (polong) iya tikalawar, mane tongang na usalib-o  mie’ (iyanasangna).”"
    },
    {
      "sura": 7,
      "verse": 125,
      "text": "(Para passeher di’o) ma’uang: “Sitongangna iyami’ na membali’ lao di Puangngi."
    },
    {
      "sura": 7,
      "verse": 126,
      "text": "Anna andiango’o mappassalai iyami’, sawa’ iyami’ pura  matappa’ (mattarima) aya’-aya’-Na Puangngi  di wattunna iya di’o aya’-aya’-o  tanda’ di iyami’.” (Ise’iya mirau): “E Puangngi, patitollomi di iyami’ asa’barang anna pamatei iyami’ lalang di asallangan (masserakang alewei di sese-Mu).”"
    },
    {
      "sura": 7,
      "verse": 127,
      "text": "Ma’uangmi para to kaiyangna pole di kaumna Fir’aun: “Apa’ diangdo’o na mappaso’na-so’nai  Musa anna umma’na marrusa’ mappogau’ adaeang (iya marrusa’) banua di’e (Mesir) anna mappeleio anna (mappelei) pua-puangmu?” Fir’aun ma’uang: “Na dipatei’i nanaeke  tommuanena anna dipappaso’nai tuo para to bainena ise’iya, anna sitongangna  sukku’i akkuasangta' lao ise’iya.”"
    },
    {
      "sura": 7,
      "verse": 128,
      "text": "Musa ma’uang lao di kaumna: “Perau tulungo’o mie’ lao di Puang Allah  Taala anna sa’baro’o mie’. Sitongangna lino di’e appunnanna Puang Allah  Taala, anna namana’i lao di para batua  iya napoelo’. Anna acapparang mapia di sesena to me’atakwa.”"
    },
    {
      "sura": 7,
      "verse": 129,
      "text": "(Kaumna  Musa) ma’uang: “Iyami’ purai  nasessa (Fir’aun)  di andiangmupa pole di iyami’ anna di wattu polemu.” (Musa) ma’uang: “Mamoare’i Puangmu mie’ mappaaccur balimmu anna napajario mie’ khalifah di lino-(Na), jari Iya (Puang) ma’ita me’apai pangga­uangmu.”"
    },
    {
      "sura": 7,
      "verse": 130,
      "text": "Anna sitongangna, Iyami’ pura mahhukum (Fir’aun)  anna kaumna, mappapoleangi wattu marongang (marrang allo malakka) anna kurangna bua-bua, mamoare’i ise’iya maala pe’guruang."
    },
    {
      "sura": 7,
      "verse": 131,
      "text": "Mane mua’  napoleimi  ise’iya assagenang, ise’iya ma’uang: “Iya di’e sawa’ (usahai).” Anna mua’ naruai ise’iya amasussang, ise’iya  mappellaccarang di’o  acila­kang-o lao di Musa anna to mappeccoe’i (Musa). Issangi, sitongangna acilakangna (sussa)na di’o iyamo atattuang pole di Puang Allah  Taala. Anna iya tia mae’di’iangi ise’iya andiang ma’issang."
    },
    {
      "sura": 7,
      "verse": 132,
      "text": "Anna ise’iya  ma’uang (lao di Musa): “Butti apapa pole’ iya mu-bawa (mu-papole) di iyami’ na masseher iyami, jari  iyami’ tongang andiang na maatappa’io.”"
    },
    {
      "sura": 7,
      "verse": 133,
      "text": "Jari Iyami’ makkiringani ise’iya talipurrus, anna kakkade, anna utu, anna tikkor, anna cera’, na menjari butti iya mannassa, iya tia ise’iya tatta’  matte’gerang (mattaka’borang) alawena, anna diangi ise’iya kaum iya madosa."
    },
    {
      "sura": 7,
      "verse": 134,
      "text": "Anna di wattunna ise’iya narua paccalla (iya pura dipannassa), ise’iya ma’uang: “E Musa, perauangi iyami’ lao di Puangmu  di anu iya pura na janjiango’o. Sitongangna mua’ malao maalai passessa di iyami’. Iyami’ tongang na maatappa’io anna iyami’ mappaso’nai  Bani Israil  mellambao siola.”"
    },
    {
      "sura": 7,
      "verse": 135,
      "text": "Jari dipuranamo Iyami’ maalaiangi paccalla pole di sesena ise’iya di’o, lambi’i di wattu  iya lambi’ ise’iya, andiangi dipanna-panna ise’iya tappa makka­perri-i."
    },
    {
      "sura": 7,
      "verse": 136,
      "text": "Mane Iyami’ mahhukum ise’iya, jari Iyami’ mattallangani ise’iya dio di sasi’ sawa’ ise’iya malloso-losongan aya’-aya’-I anna diangi ise’iya takkalupa lao aya’-aya’-I."
    },
    {
      "sura": 7,
      "verse": 137,
      "text": "Anna Iyami’ pura  mammana’i lao di kaum iya disussai di’o banua di timo’ anna bara’ iya pura Iyami’ mambarakka’i. Anna sukku’mi paunna Puangmu iya macoa lao di Bani Israil sawa’ asa’barangna. Anna Iyami’ mappaaccur iya anu pura napapia Fir’aun anna kaumna anna iya topa anu napake’de’ ise’iya."
    },
    {
      "sura": 7,
      "verse": 138,
      "text": "Anna Iyami’ mappasalama’ Bani Israil mallambang sasi’, jari di tanda’namo di mesa kaum passomba barahala, Bani Israil ma’uang: “E Musa, papiangani  iyami’ mesa Puang (barahala) me'apai anu  naapunnai ise’iya  sisaapa  puang (barahala).” (Musa) mambali: “Sitongangna i’o mie’ di’e iyamo kaum iya  cangngo (andiang ma’issang sipa’-sipa’na Puang)."
    },
    {
      "sura": 7,
      "verse": 139,
      "text": "Sitongangna ise’iya na di naaccu-accur (dianu naasse’i) anna laosala toi iya anu samata napogau’ ise’iya."
    },
    {
      "sura": 7,
      "verse": 140,
      "text": "(Musa) mambali: “Sipato’da’ na maitaiyango’o mie’ puang di saliwangna Puang Allah  Taala, anna Iya (Puang Allah  Taala)  pura mambengano’o mie’ palla’­birang di inggannana umma’?”"
    },
    {
      "sura": 7,
      "verse": 141,
      "text": "Anna (ingarangi E Bani Israil), di wattu’-I  mappa­sa­lama’o mie’ pole di (Fir’aun) anna kaumna, iya massessao mie’ passessa iya adae sanna’, iyamo ise’iya (Fir’aun anna kaumna) mappatei nana'eke tommuanemu mie’ anna mappaso’nai tuo nana'eke to bainemu mie’. Anna di bassa di’o paccowa kaiyang pole di Puangmu mie’."
    },
    {
      "sura": 7,
      "verse": 142,
      "text": "Anna purami Iyami’ manjanji Musa (mambei Taurat) di puranamo lalo talluppulu bonginna, anna Iyami’ mappasukku’ jumallana di’o bongi-o mattambai sappulopa bonginna, jari sukku’mi  wattu iya  napato’ Puangna patappulo bonginna. Anna ma’uangi Musa lao di lulluare’na, Harun: “Sallea’ menjari (pangulu) lao di kaumnu, anna papiai’i, anna da pappeccoe’i tangala­langna to mappogau’ arrusang.”"
    },
    {
      "sura": 7,
      "verse": 143,
      "text": "Anna di wattunna Musa pole na (munajah di Iyami’) di wattu iya pura dipattattu anna Puang pura  mappa’uangngi, (Musa) ma’uang: “E Puangngu, pepetiroangi (alawe-Mu) di seseu anna malaa’ ma’ita-O.” (Puang) ma’uang:  “Andiang le’ba’o tu’u na mala ma’ita’, anna  iya tia  pe’itao lao  di buttu di’o, jari mua’ diangi  tatta’ di’o di oroangna mannassa malao muita’.” Di wattunna Puangna mappannassa (mappepetiroang) alawena lao di’o di wuttu-o, napajari di’o buttu-o accur malele anna Musa bemme’ tialuppe. Di wattunnai  Musa paingarang membali’, (Musa) ma’uang: “Tongang mapaccingo’-O (Puang), dianga’ towa’ Mating anna iyau tu’u mammula matappa’.”"
    },
    {
      "sura": 7,
      "verse": 144,
      "text": "(Puang Allah  Taala) ma’uang: “E Musa sitongangna Iyau mappileo (mappakala’bi’o) pole di tau laeng  na mambawa Pesio (amana)-U anna pau-U, sawa’ bassami di’o pe’amasse’o di anu iya U-bengano’o anna sitinayannao mettama di to me’asukkur.”"
    },
    {
      "sura": 7,
      "verse": 145,
      "text": "Anna purai Iyami’ ma’ukirang Musa dio di  lauh (Taurat) inggannana seu-seuwa menjari pe’guruang anna mappannassa di inggannana seu-seuwa, jari (Iyami’ ma’uang): “Pettu’galang masse’o lao anna sioi  umma’­mu mettu’galang lao di (pesioangna) iya kaminang macoa, na U-patiroio mie’ manini  banuanna to pase’.”"
    },
    {
      "sura": 7,
      "verse": 146,
      "text": "Na U-pepenggilingi to matte’gerang (mattaka’­borang) alawena di baona lino iya tania alasang parua pole di tanda-tanda akkuasa’-U. Ise’iya mua’ ma’itai  aya’-aya’-U, ise’iya  andiang matappa’ lao. Anna mua’ ise’iya ma’ita tangalalang  iya na mambawai lao di patiroang (di tangalalang macoa), ise’iya andiang   melo’ ma’ola, anna iya tia mua’ ise’iya ma’ita tangalalang apusang, ise’iya tappa ma’ola. Iya bassa di’o sawa’ ise’iya malloso-losongan aya’-aya’-I anna diangi ise’iya samata takkalupa Lao (di Puang)."
    },
    {
      "sura": 7,
      "verse": 147,
      "text": "Anna to malloso-losongan aya’-aya’-I anna malloso-losongan assitang di ahera’, lao salai ise’iya pangga­uangna. Ise’iya  andiang na di balas selaengna  pole di anu iya pura napogau’."
    },
    {
      "sura": 7,
      "verse": 148,
      "text": "Anna kaumna Musa, dilambanamo (Musa lao di buttu Sinai) ise’iya mappapiai patung ana’ saping iya me’alawe anna mala menggoa’ (pelloa) pole di belo-belo (bulawang). Apa’ andiangdi ise’iya naissang  mua’ iya di’o ana’ saping-o andiangi mala sipau ise’iya anna andiang toi mala mappatiroiangi tangalalang lao ise’iya? ise’iya mappajari (passombang) anna diangi ise’iya di’o to ta’lalo pagau’ bawang."
    },
    {
      "sura": 7,
      "verse": 149,
      "text": "Anna di wattunna ise’iya mappanosoang sanna’i panggauangna anna naissangi mua’ ise’iya pusai, ise’iya ma’uang: “Sitongangna mua’ Puangngi andiang maammasei iyami’ anna andiang maa’dappangan iyami’, tongang diangi iyami’ to rugi.”"
    },
    {
      "sura": 7,
      "verse": 150,
      "text": "Anna di wattunnai Musa membali’ lao di kaumna siola cai’ sanna’ anna menau-nau pa’mai’ ma’uangi: “Ada-adae’pai tia di’e panggauang iya mupogau’ di wattu pellambau. Melo’do’-o mappendioloi janji (talli’na) Puangmu? Musa mappettembiangan lauh (Taurat) di’o anna matta’e (belua’) lulluare’na (Harun) anna na besoi lao di alawena.” (Harun) ma’uang: “E ana’na indou sitongangna iya di’e kaum-e nangga’ malamma’ anna saicco’ le’ba’pai ise’iya na napateia’, sawa’ bassami di’o, da mupajari inggannana bali (musu’) mario ma’ita’, anna da’ mupatama’ di golonganna to ta’lalo pagau’ bawang.”"
    },
    {
      "sura": 7,
      "verse": 151,
      "text": "Musa ma’uang: “E Puangngu, a’dappangana’ anna lulluare’u anna patamai iyami’ di pammase-Mu, anna I’omo (Puang) Pakkesayang di inggannana Pakkesayang.”"
    },
    {
      "sura": 7,
      "verse": 152,
      "text": "Sitongangna to maala ana’ saping (menjari passombang), na naruai manini cai’ pole di Puangna anna amatunang lalang di atuoang lino. Anna bassami tu’u di’o Iyami’ mambalasi to mappapi-papia alosongan."
    },
    {
      "sura": 7,
      "verse": 153,
      "text": "Anna to mappogau’ adaeang, mane towa’ dipuranamo di’o, mane matappa’, sitongangna Puangmu dipuranao towa’ na matappa’, Iya (Puang Allah  Taala) Tongang Masarro Pa’dappang  na Makkesayang."
    },
    {
      "sura": 7,
      "verse": 154,
      "text": "Anna (wattu) soso’namo cai’na Musa nalai (membali’) Lauh (Taurat) di’o, anna lalang di ukirangna diang patiroang anna pammase lao di to  marakke’ lao di Puangna."
    },
    {
      "sura": 7,
      "verse": 155,
      "text": "Anna Musa mappilei pituppulo tau pole di umma’na (na mapperauang  towa’ di Iyami’) di wattu iya pura di pato’. Jari di wattunna (ise’iya) tiroyong  narua ninor, Musa ma’uang: “E Puangngu, mua’ Mupoelo’i, Mupaci­la­kai (ise’iya) anna iyau di andiangnapa di’e, apa’ na Mupacilakadi iyami’ sawa’  panggauangna to  saicco’ akkalangna  di iyami? Iya di’o sangga’ paccowa-Mu, anna I’o mappapusa di paccowa di’o,  inai Muelo’i anna to Mu-bei patiroang lao di to Muelo’i. I’o (Puang) pangulu’i, jari a’dappangani iyami’ anna bei iyami’ pammase anna I’omo (Puang) kaminang macoana Pambei Pa’dappang."
    },
    {
      "sura": 7,
      "verse": 156,
      "text": "Anna patatta’mi di iyami’ apiangan di lino di’e anna di ahera’. Sitongangna iyami’ membali’ (me’atowa’) Mating. Puang Allah  Taala ma’uang: “Passessa-U na U-paruai’i di to U-pomelo’ anna pammase-U  malla’bang di inggan­nana seu-seuwa. Jari na U-pato’i pammase-U lao di to  me’atakwa, iya mappasilennarang sakka’ anna to matappa’ lao di aya’-aya’-I.”"
    },
    {
      "sura": 7,
      "verse": 157,
      "text": "(iyamo)  to mappeccoe’i Suro, Nabi iya ummi iya (sangana) naruppa’i (naitai)  ise’iya tiukir lalang di Taurat anna Injil iya diang di sesena, iya massioi mappogau’  panggauang mapia anna mappusara mappogau’ panggauang adae’ anna mahhallallakang inggannana anu mapia anna mahharangan di sesena inggannana anu adae’, anna massimbangan bawang iya massara-sarai ise’iya (iya andiang macoa). To matappa’ lao, mappakarayai, mattulungi, anna mappeccoe’i tayang paindo iya tarrang iya dipaturungani (Koroang), ise’yamo di’o to  sumaro."
    },
    {
      "sura": 7,
      "verse": 158,
      "text": "Pa’uango’o: “E inggannana rupa tau sitongangna iyaumo tu’u surona Puang Allah  Taala mating di sesemu iyanasang, Iyamo (Puang) Maappunnai Arayang langi’ anna lino, andiang diang Puang (iya maka disomba) selaengna Iya. Iya mappatuo na mappamate, jari patappa’o lao di Puang Allah  Taala anna Suro-Na, Nabi iya  Ummi matappa’ lao di Puang Allah  Taala anna lao di pau-paun-Na (kitta’-kitta’-Na) anna peccoe’i, mamoare’o mie’ mallolongan patiroang.”"
    },
    {
      "sura": 7,
      "verse": 159,
      "text": "Anna di antara kaumna  Musa diang mesa  umma’  iya pambei patiroang lao di (rupa tau) patiroang tongang (parua) anna sawa’ iyamo di’o ise’iya menggau’ maroro (adil)."
    },
    {
      "sura": 7,
      "verse": 160,
      "text": "Anna Iyami’ mambarei ise’iya menjari sappulo da’dua  bassa iya sare sikkai-kaiyang mae’dinna anna Iyami’ ma’wahyu­kang lao di Musa di wattu  kaumna mapperaui (Musa) uai: “Pettuttuangi te’engmu ditingo lao di batu.” Jari tiporasmi sappulo da’dua mata uai.  Sitongangna di tungga’-tungga’ umma’  naissang nasangi engeangna na naengei mandundu. Anna Iyami’  mappaullungngi (malla’langngi’) ise’iya  tai iri’ di baona, anna Iyami’ mappaturungani Manna anna Salwa. (Iyami’ ma’uang): “Andemo’o mie’ di  anu mapia iya pura Iyami’ pedalle’io.” Anna ise’iya andiangi manggau’ bawang Iyami’, anna iya tia diangi ise’iya samata  manggau’ bawang alawena toi tia."
    },
    {
      "sura": 7,
      "verse": 161,
      "text": "Anna (ingarangi), di wattunna  ise’iya (bani Israil) di pa'uangngi: “Mottong tappa’mo’o mie’ di banua di’e (Baitul Makdis) anna andei (asselna) inna-inna naengei mupomelo’”. Anna pa’uango’o: “Palappasi iyami’ pole di dosai anna pettamai ba’ba pettamang anna pabukku’i alawemu, Iyami’ tongang na maa’dappangan inggannana asalangmu mie’.” Anna Iyami’ na mattambai  manini (appalangna) to mappogau’ apiangan."
    },
    {
      "sura": 7,
      "verse": 162,
      "text": "Jari to  ta’lalo pagau’ bawang di antarana ise’iya  massallei (pau)  iya andiang di pa’uangan lao ise’iya, jari Iyami’ mapparuai’i  (ise’iya) passessa pole di langi’  sawa’ diangi ise’iya  ta’lalo pagau’ bawang."
    },
    {
      "sura": 7,
      "verse": 163,
      "text": "Anna pettuleangi lao di Bani Israil (masalah) banua  iya kadeppu’ lao di sasi’ di wattunnai (ise’iya) andiang mappogau’ me’apa atorang di allo Sattu, di wattunna ise’iya  napolei  bau (mae’di sanna’) iya toyangan dio di baona uai, anna di allo tania allo Sattu, bau di’o andiangi napolei ise’iya. Bassami di’o Iyami’ ma’uyi’ ise’iya sawa’ diangi  ise’iya mappogau’ apaseang."
    },
    {
      "sura": 7,
      "verse": 164,
      "text": "Anna (ingarangi) di wattunna  mesa umma’ di antarana ise’iya ma’uang: “Mangapa na mannaseha’io tau  (iya) Puang Allah  Taala na napabinasa iyade’ na naparuai’i paccallang kaminang makarras?” Ise’iya ma’uang: “Malaai menjari alasang (mealappas) lao di Puangmu mie’, anna mamoare’i ise’iya me’atakwa.”"
    },
    {
      "sura": 7,
      "verse": 165,
      "text": "Jari di wattunna  ise’iya maaluppei anu di pappaingarangani lao, Iyami’ mappasalama’i to  mappusara pole di pappogauang  adae’ anna Iyami’ mapparuai’i to ta’lalo pagau’ bawang  passessa iya  makarras, sawa’ diangi ise’iya mappogau’ apaseang."
    },
    {
      "sura": 7,
      "verse": 166,
      "text": "Jari di wattunna ise’iya matingka  di anu napusara (ise’iya  napogau’), Iyami’ mappa’uangngi: “Penjarimo’o lesang iya matuna.”"
    },
    {
      "sura": 7,
      "verse": 167,
      "text": "Anna (ingarangi), di wattunna Puangmu mappepis­sangan, mua’ sitongangna Iya (Puang Allah  Taala) na makkiring lao di (Yahudi) lambi’ allo keama’ to na mapparuai’i paccallang kaminang adae’. Sitongangna Puangmu tongang masiga passessa-Na anna sitongangna Iya (Puang) Masarro Pa’dappang na Makkesayang."
    },
    {
      "sura": 7,
      "verse": 168,
      "text": "Anna Iyami’ mambare-barei ise’iya di lino di’e menjari sisaapa umma’, di antarana ise’iya  diang to masaleh anna diang to’o  andiang bassa di’o. Anna Iyami’ maccowai anyama-nyamangan macoa anna (awala’) adae’, mamoare’i ise’iya membali’ (lao di atongangan)."
    },
    {
      "sura": 7,
      "verse": 169,
      "text": "Jari polemi diboe’na ise’iya  (tau adae’)  iya namana’ Taurat, iya maala mae’di barang lino iya matuna anna ma’uang: “Iyami’ na di a’dappangan.” Anna mua’  manini napolei’i barang lino simmae’di di’o, ise’iya namaala (to’o). Taniadi maala assitalliang Taurat pura nalami ise’iya, iyamo andiangi na ma’uang lao di Puang Allah  Taala saliwangna atongangan,  anna ise’iya pura mappe’gurui anu iya dipau di lalannga. Anna kappung ahera’ la’bi macoai di sesena  to me’atakwa. Apa’ andiangdo’o mie’ keakkalang?"
    },
    {
      "sura": 7,
      "verse": 170,
      "text": "Anna to mettu’galang masse’ lao di Kitta’ (Taurat) anna makke’deang sambayang, (na di bengani appalang) sawa’ sitongangna Iyami’ andiang na mappaso’na-so’nai  appalangna to mappogau’ apiangan."
    },
    {
      "sura": 7,
      "verse": 171,
      "text": "Anna (ingarangi), di wattunna Iyami’  maakke’ buttu tondo dai’na ise’iya, iya di’o buttu-o ingnga’na le’ba’i maullungna tai iri’ anna ise’iya makanynyang mua’ (iya di’o) buttu-o na mambemme’i ise’iya. (Anna Iyami’  mappa’uangngi ise’iya): “Tu’galang masse’i mie’ anu iya Iyami’ di bengano’o, anna samata ingarangi (pogau’i) iya anu dipau dilalangna mamoare’o  mie’ menjari to me’atakwa.”"
    },
    {
      "sura": 7,
      "verse": 172,
      "text": "Anna (ingarangi), di wattunna Puangmu  mappasung  ana’ appona Adam  pole di sulubiana  ise’iya anna Puang Allah  Taala maala passa’biang lao  di nyawana ise’iya, (Puang Allah  Taala  ma’uang): “Taniadi Iyau di’e Puangmu?”  Ise’iya ma’uang: “Tongang (I’omo Puangngi), iyami’ menjari sa’bi.” (Iyami’ mappogau’ bassa di’o) malaai di allo keama’ manini diango’o  andiang na ma’uang: “Sitongangna iyami’ (ana’ appona Adam) to balinganga (takkalupa) lao iya di’e (di asseuangna Puang).”"
    },
    {
      "sura": 7,
      "verse": 173,
      "text": "iyade’ malaao mie’ na ma’uang: “Sitongangna to mabuwengngi pura toi mappa’dua Puang diolo’ mai, anna iyami’ di’e  ana’ appona (iya pole) diboe’na. Jari diangdo’o  na mappabinasa iyami’ sawa’ panggauangna to pusa diolo’?”"
    },
    {
      "sura": 7,
      "verse": 174,
      "text": "Anna bassami di’o  Iyami’ mappannassa di’o aya’-   aya’-o, mamoarei ise’iya membali’ lao di (atongangan)."
    },
    {
      "sura": 7,
      "verse": 175,
      "text": "Anna bacangani ise’iya karewana  to pura Iyami’  mambengan aya’-aya’-I  (pa’issangan di issinna Kitta’), mane iya me'alappasang alawe pole di aya’-aya’ di’o, mane iya napeccoe’i setang, jari diangi mettama di to pusa."
    },
    {
      "sura": 7,
      "verse": 176,
      "text": "Anna tenna’ Iyami’ mappoelo’, Iyami’  tongang mappatinggi onrona sawa’ iya di’o aya’-aya’-o, anna iya tia diangi mabe’i (tottong) lao di lino anna mappeccoe’i nassu (iya matuna), jari alarapanganna sitteng  asu mua’ mulewoi napasungi lilana anna mua’ mupaloloangi napasung towandi lilana. Bassami di’o alarapanganna  to malloso-losongan aya’-aya’-I. Jari curitangi kissah-kissah di’o (lao ise’iya), mamoare’i ise’iya mappikkir."
    },
    {
      "sura": 7,
      "verse": 177,
      "text": "Tongang adae’i alarapanganna to malloso-losongan aya’-aya’-I anna di alawenai ise’iya mappogau’ ata’laloang (pagau’ bawang)."
    },
    {
      "sura": 7,
      "verse": 178,
      "text": "Inai-inai nabengang patiroang Puang Allah  Taala, jari diangi  mallolongan patiroang, anna inai-inai napapusa Puang Allah  Taala, jari iyamo diting tauo to rugi."
    },
    {
      "sura": 7,
      "verse": 179,
      "text": "Anna sitongangna Iyami’ mappajari issi naraka Jahannam la’bi mae’di pole di bassa Jin anna bassa tau, ise’iya maappunnai ate, anna andiangi napapa’guna na mappahang lao di aya’-aya’na Puang Allah  Taala anna ise’iya maappunnai mata, (tapi’) andiangi ise’iya na papa’guna me’ita lao  di akkuasangna (Puang Allah  Taala), anna ise’iya maappunnai talinga (tapi’)  andiangi ise’iya  na papa’guna na mappe’irrangngi  aya’-aya’na (Puang Allah  Taala).  Ise’iya di’o sittengi olo’-olo’, iyade’ la’bi  pusa pai tia. Ise’iyamo di’o to balinganga (takkalupa)."
    },
    {
      "sura": 7,
      "verse": 180,
      "text": "Sangga’ appunnanna Puang Allah  Taala Asmaul Husna (sanga-sanga mala’bi’), jari perauo mie’ lao di sese-Na siola marrappe Asmaul Husna anna pelei’i to  messala pole di atongangan di lalangna marrappe sanga-sanga-Na. Ise’iya manini na mallolongan balasanna anu iya pura napogau’."
    },
    {
      "sura": 7,
      "verse": 181,
      "text": "Anna di antara to Iyami’ pura mappadiang, diang umma’  mambei patiroang sawa’ atongangan, anna (di atongangan di’o) ise’iya  me’aroro (adil)."
    },
    {
      "sura": 7,
      "verse": 182,
      "text": "Anna to malloso-losongan aya’-aya’-I, Iyami’ manini na  mambesoi  ise’ya sisaicco-saicco’ (lao  di abinasang), iya andiang naissang ise’iya."
    },
    {
      "sura": 7,
      "verse": 183,
      "text": "Anna Iyau mambei teppo lao ise’iya. Sitongangna akkatta-U tongang makasau’."
    },
    {
      "sura": 7,
      "verse": 184,
      "text": "Anna andiangdi ise’iya mappikkirri  mua’ solana ise’iya (Muhammad)  andiangi tattarang. Iya (Muhammad)  andiang laeng selaengna pappaingarang  iya ma’nyata (mannassa)."
    },
    {
      "sura": 7,
      "verse": 185,
      "text": "Apa’ andiangdi  ise’iya mappinnassai arayang langi’ anna lino  anna inggannana anu iya napadiang Puang Allah  Taala,  anna iyade’ sawa’ kadeppu’namo (abinasangna) ise’iya? Jari di karewa inna dua  ise’iya na naengei makanynyang  diboe’na (saliwangna) Koroang?"
    },
    {
      "sura": 7,
      "verse": 186,
      "text": "Inai-inai  napapusa Puang Allah  Taala, di sesena andiang diang na mambei patiroang. Anna Puang Allah  Taala mappaso’na-so’nai ise’iya tibua-buang lalang di apusang."
    },
    {
      "sura": 7,
      "verse": 187,
      "text": "Ise’iya mappatule’o (Muhammad) masalah keama’: Pirangpai ajarianna? Pa’uango’o: “Sitongangna pa’issa­ngan allo keama’ di Puangngui, andiang-diang mesa tau mala mappannassa apoleanganna selaengna Iya. (Keama’ di’o) masanna’i be’inna (amarocanganna di sesena to dipajari) di langi’ anna di lino. Keama’ di’o andiangi na mappoleio selaengna tappa polepai andiang dipanna-panna. Ise’iya  mappatule’o  ingga’na le’ba tongang muissangi.” Pa’uango’o: “Sitongangna pa’issangan allo keama’ di’o pa’issangnai Puang Allah  Taala, anna  iya tia mae’diangi  rupa tau andiang ma’issang.”"
    },
    {
      "sura": 7,
      "verse": 188,
      "text": "Pa’uango’o (Muhammad): “Andianga’  kuasa maala akkegunang di alaweu anna andiang toa’ mala massereang (mattola’) adaeang selaengna iya anu napoelo’ Puang Allah  Taala. Anna tenna’ uissangdi anu mallinrung, tantu na  mappogaua’ ingga mae’dinna apiangan, anna andianga’  na narua (adaeang).  Iyau andiang laeng selaengna pappaingarang anna pakkario-rio di sesena  to matappa’."
    },
    {
      "sura": 7,
      "verse": 189,
      "text": "Iya (Puang Allah  Taala) mappara’bue’o mie’ pole di mesa  nyawa (alawe) anna pole dio di (alawe) Iya  mappapia bainena,  mamoare’i  sannang lao. Jari dipuranamo nasiolang, battangi bainena abattangan maringngang, anna tatta’i nasa’ding maringngang tarrus (sisaapa wattu). Wattunna nasa’dingmo mabe’i,  diangi (muane anna baine) merau lao di Puang Allah  Taala, Puangna ise’iya (ma’uang): “Sitongangna mua’ I’o (Puang)   mambei iyami’  ana’ iya masaleh (macoa), tongang diangi iyami’ mettama di to me’asukkur.”"
    },
    {
      "sura": 7,
      "verse": 190,
      "text": "Di wattunna Puang Allah  Taala mambei’i mesa ana’   iya masaleh (macoa),  jari diangi da’dua siola mappajari pappa’duang lao di Puang Allah  Taala di ana’ iya pura na bei’i (Puang). Jari Masarro Matinggi Puang Allah  Taala pole di anu napappa’duang (ise’iya)."
    },
    {
      "sura": 7,
      "verse": 191,
      "text": "Mangapai  ise’iya na mappa’dua (Puang Allah  Taala) di bara­hala-barahala, (barahala  iya) andiang mala mappadiang seu-seuwa? Anna ise’iya di’o (barahala-o), dipadiang (todi)."
    },
    {
      "sura": 7,
      "verse": 192,
      "text": "Anna barahala-barahala di’o  andiang pa’ulleangna mattulung  di inggannana to massombai  anna andiang toi mala mattulung alawena."
    },
    {
      "sura": 7,
      "verse": 193,
      "text": "Anna mua’ i’o (to mappa’dua) massio (barahala) na mambengano’o patiroang, andiangi barahala di’o mala mappasilennarang pe’illongmu, sitteng bandi (diango’o mie’ me’illong iyade’ makko’o)."
    },
    {
      "sura": 7,
      "verse": 194,
      "text": "Sitongangna barahala-barahala  iya muillongngi saliwanna Puang Allah  Taala di’o diangi anu dipadiang  (iya malamma) sittengano’o mie’. Jari illongngi di’o barahala-barahala-o mane mupappaso’nai ise’iya  mattarima perau (pe’illongmu), mua’ diango’o mie’ to tongang (parua)."
    },
    {
      "sura": 7,
      "verse": 195,
      "text": "Apa barahala-barahala di’o makkelette’ iya mappamalai mellamba, iyade’ makkelima iya mappamalai mettu’ga­lang, iyade’ makkemata iya mappamalai me’ita, iyade’  mettalinga iya mappamalai pairrangngi? Pa’uango’o: “Illongngimi  mie’ barahala-barahalamu  iya mupappa’duang lao di Puang Allah  Taala, mane pappogau’mo’o pepageng­geang (adaeang) iya na (mappacilaka’), jari andiango’o na dipattanjeng (dibei teppo)."
    },
    {
      "sura": 7,
      "verse": 196,
      "text": "Sitongangna petturundunga’u iyamo Puang Allah  Taala (Iya) pura mappaturung Kitta’ (Koroang)  anna Iya (Puang) matturundungngi to masaleh (macoa)."
    },
    {
      "sura": 7,
      "verse": 197,
      "text": "Anna barahala-barahala iya muperoa (muillongngi) saliwangna Puang Allah  Taala  andiangi paulle na mattulungo’o mie’, iya topa andiang toi mala mattulung alawena."
    },
    {
      "sura": 7,
      "verse": 198,
      "text": "Anna  mua’ meillongo’o mie’  (mapperoa barahala-barahala)  na mambei patiroang, (iya di’o barahala-o) mannassa andiangi mala pairrangngi. Anna muitai ise’iya ma’itao anna ise’iya andiangi paita."
    },
    {
      "sura": 7,
      "verse": 199,
      "text": "Penjario pa’dappang anna passio’o  tau mappogau’  apiangan, anna peppondo’o (pellea’o) pole  di to cangngo."
    },
    {
      "sura": 7,
      "verse": 200,
      "text": "Anna mua’ naruao pa’enge’-enge’na setang, petturundungo’o lao di Puang Allah  Taala. Sitongangna Puang Allah  Taala Masarro Pairrangngi na Paissang."
    },
    {
      "sura": 7,
      "verse": 201,
      "text": "Sitongangna to me’atakwa mua’ naruai bisi-bisi’ setang, ise’iya  paingarang lao di Puang Allah  Taala, anna ise’iya naita (toi asalangna)."
    },
    {
      "sura": 7,
      "verse": 202,
      "text": "Anna sola-solana ise’iya  (to kaper anna pase’) makkalulu setang mappapusa anna diangi andiang rua me’osa (mappapusa)."
    },
    {
      "sura": 7,
      "verse": 203,
      "text": "Anna mua’ andiango’o mambawa aya’ Koroang lao ise’iya, ise’iya ma’uang: “Mangapa anna andiango’o mappapia toi i’o aya’?” Pa’uango’o (Muhammad): “Sitongangna iyau sangga’ meccoe’ di anu iya nawahyukang  Puangngu di seseu. (Koroang) di’e iyamo butti mannassa pole di Puangmu mie’, patiroang anna pammase lao di to matappa’.”"
    },
    {
      "sura": 7,
      "verse": 204,
      "text": "Anna mua’ dibacai Koroang, jari pe'irrangngi mapia-piai mie’, anna pendalingai siola masannang, mamoare’o mie’ diammasei."
    },
    {
      "sura": 7,
      "verse": 205,
      "text": "Anna rappei (sangana) Puangmu lalang di atemu mappakatuna ale  anna marakke’,  anna andiang mappa­makarras sa’dang (bamba), di malimang anna arawiang, anna da  pettama di to takkalupa."
    },
    {
      "sura": 7,
      "verse": 206,
      "text": "Sitongangna malaika’-malaika’  iya diang di sesena Puang­mu andiang makuttu massomba Puang Allah  Taala anna ise’iya mattasa’be to’o (lao di Puang Allah  Taala) anna ise’iya (malaika’) sangga’ suyu’ lao di (Puang)."
    },
    {
      "sura": 8,
      "verse": 1,
      "text": "Ise’iya mappatule’o masalah (pambareang)  barang iya diala dio di pammusuang. Pa’uango’o: “Barang iya  diala dio di pammusuang di’o  appunnanna Puang Allah  Taala anna Suro, jari pe’atakwao mie’ lao di Puang Allah  Taala anna pecoai assisambunganmu lao di parammu rupa tau, anna tunru’o mie’ lao di Puang Allah  Taala anna Suro-Na mua’ diango’o mie’ to matappa’."
    },
    {
      "sura": 8,
      "verse": 2,
      "text": "Sitongangna to matappa’ di’o iyamo ise’iya iya mua’ dirappei sangana Puang Allah  Taala mendi’diri atena, anna mua’ dibacangani lao aya’-aya’Na, tambangani tappa’na, anna lao di Puangna  ise’iya mattawakkal,"
    },
    {
      "sura": 8,
      "verse": 3,
      "text": "(iyamo) to make’deang sambayang anna mappasung sambareang dalle’ iya Iyami’ pura bengani lao ise’iya."
    },
    {
      "sura": 8,
      "verse": 4,
      "text": "Ise’iamo di’o to matappa’ sitongat-tongangna. Ise’iya  na mallolongan sisaapa onro akaiyangan pole di Puangna anna pa’dappang siola dalle’ (pappenyamang) iya mala’bi’."
    },
    {
      "sura": 8,
      "verse": 5,
      "text": "Me’apai Puangmu massio’o lamba (malai) pole di boyangmu sawa’ atongangan, anna sitongangna sambareang pole di to matappa’ di’o mambire’i (andiangi naelo’i),"
    },
    {
      "sura": 8,
      "verse": 6,
      "text": "Ise’iya massakka’o di atongangan  dimannassanamo (mua’ ise’iya na pakala), ingga’na le’ba’ ise’iya nalewo lao di amateang, anna ise’iya ma’itai (iya massawa’i amateang)."
    },
    {
      "sura": 8,
      "verse": 7,
      "text": "Anna (ingarangi), di wattu Puang Allah  Taala manjanjio mie’ mua’ salah mesana pole  di da’dua golongan  (iya muoloi) di sesemui, anna mupoelo’i  iya to andiang maappunnai agassingan sanjata  di sesemu, anna Puang Allah  Taala  mappoelo’  na mappattongang anu tongang sawa’ aya’-aya’-Na anna mappaaccur to kaper,"
    },
    {
      "sura": 8,
      "verse": 8,
      "text": "(Puang Allah  Taala) mappato’ iya anu tongang (Sallang) anna mappabatal  anu adae’ (mappa’dua), maui to  madosa (mappa’dua) di’o  andiangi naelo’i."
    },
    {
      "sura": 8,
      "verse": 9,
      "text": "(Ingarangi), di wattummu  merau tulung lao di Puang­mu, jari ditarimao mie’, “Sitongangna Iyau na mappa­poleango’o  mie’ sallessorang malaika’ (pattulung) pole sitindo-tindor (siola-ola).”"
    },
    {
      "sura": 8,
      "verse": 10,
      "text": "Anna Puang Allah  Taala andiang mappajari (makkiring pattulung di’o) selaengna rapang karewa iya mappakario anna mappatannang atemu mie’. Anna apakalangan di’o  sangga’ di sesenai Puang Allah  Taala. Sitongangna Puang Allah  Taala Masarro Maraya Pa’ulleang na Maroro (Adil)."
    },
    {
      "sura": 8,
      "verse": 11,
      "text": "(Ingarangi), di wattu Puang Allah  Taala  mappama­ngattu’o mie’, (diangi ngattu’) menjari mesa pappasannang (pole di Puang), anna Puang Allah  Taala mappaturung uai urang pole di langi’ na mappaccing­ngio (mappa’daiango’o mie’) pole di pepasara-sarana setang anna mappamagassing atemu mie’, anna mappamakasau’ pale’ lette’mu."
    },
    {
      "sura": 8,
      "verse": 12,
      "text": "(Ingarangi),  di wattunna Puangmu ma’wahyukang  lao di malaika’: “Sitongangna Iyau  massolangano’o mie’, jari pamakasau’i (pekke’deangna) to matappa’. Na U-annai tama paarakkeang di atena to kaper,  jari polongngi ulunna anna polongngi (sisammesa-mesai) inggannana gariminna ise’iya."
    },
    {
      "sura": 8,
      "verse": 13,
      "text": "(Atattuang) iya bassa di’o  sawa’  sitongangna ise’iya  massibaliang Puang Allah  Taala  anna Suro-Na, anna inai-inai massakka’ (ma’ewa) Puang Allah  Taala anna Suro-Na, jari sitongangna Puang Allah  Taala masarro makarras  passessa-Na."
    },
    {
      "sura": 8,
      "verse": 14,
      "text": "Bassami di’o (hukumna  lino iya diparuaio), jari perasaimi hukumna  di’o. Sitongangna di to kaper diang (duapa) passessa naraka."
    },
    {
      "sura": 8,
      "verse": 15,
      "text": "E inggannana to matappa’, mua’ sitao mie’  to kaper  iya  mammusu’io, jari da mupeppondo’i (musoro’i ise’iya)."
    },
    {
      "sura": 8,
      "verse": 16,
      "text": "Inai-inai (soro’) mappeppondo’i ise’iya di wattu di’o,  selaengna soro’ na maator alawena iyade melo’ mettama di jannangan laeng, jari sitongangna tau di’o  membali’i mambawa  cai’na Puang Allah  Taala, anna engeangna  iyamo naraka Jahannam. Anna  adae’ sanna’i  engeng pembaliangna."
    },
    {
      "sura": 8,
      "verse": 17,
      "text": "Jari (sitongangna)  tania i’o  mappatei ise’iya, anna Puang Allah  Taala mappatei’i, anna tania i’o mattimbe di wattummu mattimbe, anna iya tia Puang Allah  Taala mattimbe. (Puang Allah  Taala mappogau’ bassami di’o, mappabinasai ise’iya)  anna mambei apakalang  lao di to matappa’, apakalang macoa. Sitongangna Puang Allah  Taala Masarro Pairrangngi na Paissang."
    },
    {
      "sura": 8,
      "verse": 18,
      "text": "Iyamo di’o (pappebenganna Puang Allah  Taala di sesemu), anna sitongangna Puang Allah  Taala mappamalamma pepagenggena to kaper."
    },
    {
      "sura": 8,
      "verse": 19,
      "text": "Mua’ mirauo mie’ putusan, jari sitongangna iya di’o putusan-o polemi di sesemu mie’, anna mua’ me’osao (mammusu’i nabi), iyamo diting la’bi macoa  di sesemu, anna mua’ membali’o, Iyami’ tongang membali’ (mambeio pattulungan); anna jannangammu andiang le’bai na mala massu’eang  bahaya mau na saicco’na,  maui mae’di’i (jannanganna) anna sitongangna Puang Allah  Taala siola to matappa’."
    },
    {
      "sura": 8,
      "verse": 20,
      "text": "E inggannana to matappa’, tunru’o mie’ lao di Puang Allah  Taala anna lao di Suro-Na, anna da mie’ mappeppondo’i  (Puang), anna i’o mie’ ma’irrangngi (pesio-Na)."
    },
    {
      "sura": 8,
      "verse": 21,
      "text": "Anna da menjari  rapang to (mappa’dua)  iya ma’uang: Iyami’ ma’irrangngi,  anna ise’iya andiang ma’irrangngi."
    },
    {
      "sura": 8,
      "verse": 22,
      "text": "Sitongangna olo’-olo’ iya kaminang adae’ di sesena Puang Allah  Taala  iyamo to  pepe anna binga (meppondo’ pole di atongangan), iyamo to andiang keakkalang."
    },
    {
      "sura": 8,
      "verse": 23,
      "text": "Anna tenna’ Puang Allah  Taala ma’issang apianganna ise’iya, tantu (Puang Allah  Taala tongang) na napamalai ise’iya ma’irrangngi. Anna mua’ Puang Allah  Taala mappamalai ise’iya ma’irrangngi, napominasai ise’iya na meppondo’ towandi, anna ise’iya mappadipondo’ alawe  pole (di anu iya nairrangngi)."
    },
    {
      "sura": 8,
      "verse": 24,
      "text": "E inggannana  to matappa’,   pogau’i pesiona Puang Allah  Taala anna pesiona Suro  mua’ Suro  massio’o lao di pe’uyangan (iya) mambeio atuoang, anna issangi mua’ Puang Allah  Taala maannai pallawa (batas) dio di alle’na rupa tau anna atena. Anna sitongangna di sese-Nai diango’o na dipasirumung."
    },
    {
      "sura": 8,
      "verse": 25,
      "text": "Anna jagai alawemu pole di passessa iya andiang sangga’ marrua di to ta’lalo pagau’ bawang di sesemu mie’. Anna issangi mie’ mua’ sitongangna Puang Allah  Taala kaminang makarras passessa-Na."
    },
    {
      "sura": 8,
      "verse": 26,
      "text": "Anna ingarangi (E para Muhajirin) di wattummu saicco’duapa, anna tisessao di baona lino (Makkah), marakke’o mua’ (tau Makkah)  na macculi’o,  jari Puang Allah  Taala  mambeio engeang mottong (Madinah)  anna napajario mie’ makasau’ sawa’ pattulung-Na anna na beio dalle’ pole di anu iya mapia  mamoare’o mie’ me’asukkur."
    },
    {
      "sura": 8,
      "verse": 27,
      "text": "E inggannana  to matappa’, da mie’ hiana’ lao di  Puang Allah  Taala anna Suro (Muhammad) anna da to’o mahhiana’i amanat-amanat iya di beio, anna muissangi mie’."
    },
    {
      "sura": 8,
      "verse": 28,
      "text": "Anna issangi mie’, mua’ barangmu anna ana’-ana’mu di’o sangga’  paccowa tappa’ anna sitongangna di sesena  Puang Allah  Taala (diang) appalang iya maraya."
    },
    {
      "sura": 8,
      "verse": 29,
      "text": "E inggannana  to matappa’, mua’ me’atakwao mie’ lao di Puang Allah  Taala, napominasai (Puang Allah  Taala) na mambeio Furkan (patiroang na  mappasallaesang mapia anna adae’) anna maapus inggannana asala-asalangmu mie’ anna maa'dappangan (dosa-dosamu mie’). Anna Puang Allah  Taala maappunnai  palla’birang  iya maraya."
    },
    {
      "sura": 8,
      "verse": 30,
      "text": "Anna (ingarangi), di wattunna (kaper Kuraisy) mappikkirri  pepagenggena di sesemu na massakao anna mattarukkungo’o iyade’ mappateio, iyade’ marrimbao. Ise’iya mappikkirri pepagengge anna Puang Allah  Taala mappatassala iya di’o pepagengge-o. Anna Puang Allah  Taala kaminang macoa  Pambalas pepangengge."
    },
    {
      "sura": 8,
      "verse": 31,
      "text": "Anna mua’ di bacangani ise’iya aya’-aya’-I, ise’iya ma’uang: “Sitongangna Iyami’ pura mairrangngi (aya’-aya’ bassa di’e), mua’ iyami’ mappoelo’, iyami’ tongang mala mambaca bassa di’e, (Koroang) di’e andiang laeng selaengna sangga’ curita-curita losongna tappa’ to diolo’.”"
    },
    {
      "sura": 8,
      "verse": 32,
      "text": "Anna (ingarangi), di wattunna  (to mappa’dua) ma’uang: “E Puang, mua’ tongangi (Koroang) di’e, iya tongang polei di sese-Mu, jari paurangngi’i iyami’ urang batu pole di langi’, iyade’ papoleangi iyami’ passessa  iya pemonge’."
    },
    {
      "sura": 8,
      "verse": 33,
      "text": "Anna Puang Allah  Taala andiang le’bai na massessai (ise’iya), anna mamanyao siola ise’iya. Anna andiang toi Puang Allah  Taala na massessai ise’iya, anna ise’iya merau a’dappang."
    },
    {
      "sura": 8,
      "verse": 34,
      "text": "Mangapai Puang Allah  Taala na andiang mapparuai ise’iya abala’, anna ise’iya mappusara tau (mappolei) Mesjidil Haram, anna diangi ise’iya  to maka makkuasai. To maka makkuasai sangga’ to me’atakwa, anna iya tia mae’diangi ise’iya andiang ma’issang."
    },
    {
      "sura": 8,
      "verse": 35,
      "text": "Sambayangna ise’iya  dio di (alleroangna)  Baitullah di’o, andiang laeng selaengna pelloi-loisna anna kappa-kappa’ lima tappa’. Jari perasai mie’  passessa sawa’ sawa’ diang’o mie’ kaper."
    },
    {
      "sura": 8,
      "verse": 36,
      "text": "Sitongangna to kaper di’o, mappasulakkang  barangna na mappusara tau  pole di tangalalangna Puang Allah  Taala. Ise’iya na mappasulakkang barangna di’o, mane menjari panoso  di sesena, anna ise’iya na dikala. Anna to kaper lao di naraka Jahannam ise’iya dipasirumung."
    },
    {
      "sura": 8,
      "verse": 37,
      "text": "Mamoare’i Puang Allah  Taala mappasisara’ anu adae’ pole di anu mapia anna mappajari anu adae’ di’o bareang di bareang laengna, mane diangi iyanasangna dipasirumung,  anna  dipatamai di naraka  Jahannam. Ise’iyamo  di’o to rugi."
    },
    {
      "sura": 8,
      "verse": 38,
      "text": "Pa’uango’o lao di to kaper (Abu Sofyan anna solana): “Mua’ ise’iya me’osa di (akaperangna), Puang Allah  Taala tongang na maa’dappangani dosa-dosana ise’iya iya diolo’ mai, anna mua’ ise’iya membali’ bo’i (mammusu’i nabi), jari sitongangna na ma’gunai (lao ise’iya) anu napato’ (Puang Allah  Taala) lao di to diolo’.”"
    },
    {
      "sura": 8,
      "verse": 39,
      "text": "Anna baliangi (musu’i) ise’iya, malaai andiang diang pitina’  anna mamoare’i agama di’o sangga’ di sesena Puang Allah  Taala. Mua’ ise’iya  me’osa  (pole di akaperang), jari sitongangna Puang Allah  Taala Masarro Paita lao di anu iya napogau’ ise’iya."
    },
    {
      "sura": 8,
      "verse": 40,
      "text": "Anna mua’ ise’iya meppondo’, jari issangi mua’ Puang Allah  Taala  Petturundunganmu mie’. Iya (Puang Allah  Taala) Petturundungan anna Pattulung kaminang macoa."
    },
    {
      "sura": 8,
      "verse": 41,
      "text": "Anna issangi mie’, sitongangna iya anu muala pole  di pammusuang, jari sitongangna  barelimana di Puang Allah Taala, anna Suro, anna to sikadeppe’na Suro, anna ana’ to beong, anna  to kasiasi-asi, anna ibnussabil, mua’ diango’o mie’ matappa’ lao di Puang Allah Taala anna di anu iya Iyami’ paturung lao di batua’-I (Muhammad) di allo Furkan (mappannassa anu tongang anna anu salah), iyamo di allo sitanna da’dua jannangan, anna Puang Allah Taala Kuasa di inggannana seu-seuwa."
    },
    {
      "sura": 8,
      "verse": 42,
      "text": "(iyamo allo) di wattummu mie’ dio di biring lemba iya kadeppu’ anna ise’iya dio di biring lemba iya karambo, na kafilah di’o dioi di tondo naungmu mie’. Anna tenna’ mappa­diango’o mie’ assituruang  (di allo mutandai assimusuang), mannassamo’o andiang na samaturu (sippandapa’) di lalangna mattandai allo pammusuang di’o,  anna iya tia (Puang Allah Taala mappasita da’dua jannangan di’o malaai mappogau’ mesa urusan iya mesti  na napogau’, iyamo malaai to iya accur mannassa toi accurna anna to iya tuo mannassa toi tuona. Anna sitongangna Puang Allah Taala Masarro Pairrangngi na Paissang."
    },
    {
      "sura": 8,
      "verse": 43,
      "text": "(iyamo) di wattunna Puang Allah Taala  mappaitaio ise’iya lalang di pangipimmu (jumallana) saicco’. Anna tenna’ Puang Allah Taala  mappaitaio ise’iya  mae’di (siola), tongang  mendi’diro’o (marakke’)  anna diang to’o na sisakka-sakka’  di masalah di’o,  anna iya tia Puang Allah Taala  mappasalama’o. Sitongangna Puang Allah Taala Masarro ma’issang inggannana issi ate."
    },
    {
      "sura": 8,
      "verse": 44,
      "text": "Anna  di wattunna Puang Allah Taala  mappaitaio ise’iya iyanasangna di wattummu siruppa’ ise’iya jumallana saicco’ me’apa di pe’ita matammu anna na pipilattoango’o saicco’ bilanganna di pe’itanna ise’iya, apa’ Puang Allah Taala melo’  mappogau’ mesa panggauang iya mesti dipogau’. Anna sangga’ lao di Puang Allah Taala di pepembali’ inggannana urusan."
    },
    {
      "sura": 8,
      "verse": 45,
      "text": "E inggannana to matappa’, mua’ sitao mie’ mesa musu’ (jannangan), jari pamasse’i mie’ atemu anna pamae’di marrappe (sangana) Puang Allah Taala mamoare’o mie’ maupa’ (sumaro)."
    },
    {
      "sura": 8,
      "verse": 46,
      "text": "Anna tunru’o mie’ lao di Puang Allah Taala anna Suro-Na anna da mie’ sisakka-sakka’, iya massawa’io  menjari mendi’dir (marakke’) anna pa’da  amakasauangmu (pa’ulleangmu), anna pe’asa’baro’o mie’. Sitongangna Puang Allah Taala siolai to me’asa’bar."
    },
    {
      "sura": 8,
      "verse": 47,
      "text": "Anna da mie’ menjari sitteng to messung pole di kappungna, na matingka melo’ disanga (taka’bor) anna mappusara (tau)  pole di tangalalangna Puang Allah Taala. Anna (pa’issanganna) Puang Allah Taala  massalipuri di anu iya napogau’ ise’iya."
    },
    {
      "sura": 8,
      "verse": 48,
      "text": "Anna di wattunna setang mattangngar macoa ise’iya  di panggauangna anna  ma’uang: “Andiang diang mesa tau na mala makkalao mie’ di allo di’e, anna sitongangna iyau petturundunganmu mie’.” Jari di wattunna da’dua jannangan di’o sipe’itai (sipe’oloang), iya di’o setang-o na bali’i alawena (lao di pondo’) na ma’uang:  “Sitongangna iyau lappasa’  di sesemu mie’, sitongangna iyau mie’ mala’ ma'ita iya anu andiang mala muita, sitongangna iyau marakkea’ lao di Puang Allah Taala.” Anna Puang Allah Taala kaminang makarras passessa-Na."
    },
    {
      "sura": 8,
      "verse": 49,
      "text": "(Ingarangi), di wattunna to munape’ (bali’ bala’)  anna to diang amongeang lalang di atena ma’uang: “Ise’iya (to matappa’)  napagengge agamana.” (Puang Allah Taala ma’uang): “Inai-inai mattawakkal lao di Puang Allah Taala, jari sitongangna Puang Allah Taala Masarro Maraya Pa’ulleang na Maroro (Adil).”"
    },
    {
      "sura": 8,
      "verse": 50,
      "text": "Anna tenna’ muitai di wattunna  malaika’ maala (marrambu’)  nyawana to kaper na natuttu’ toi rupanna  anna pondo’na (anna ma’uang): “Perasai’i passessana naraka iya metunu.”"
    },
    {
      "sura": 8,
      "verse": 51,
      "text": "Iya bassa di’o sawa’ pappogauang limammu mie’. Anna sitongangna Puang Allah Taala andiang le’ba’i na manggau’ bawang batuan-Na,"
    },
    {
      "sura": 8,
      "verse": 52,
      "text": "(ise’iya) sittengi Fir’aun anna to mappeccoe’i anna iya to diolo’na, ise’iya makkaperri aya’-aya’na Puang Allah Taala, jari Puang Allah Taala massessai ise’iya  sawa’ dosa-dosana. Sitongangna Puang Allah Taala Masarro Makasau’, na Makarras sanna’ passessa-Na."
    },
    {
      "sura": 8,
      "verse": 53,
      "text": "Iya bassa di’o sawa’  sitongangna Puang Allah Taala andiang sinalai na mambenru’  laeng mesa nyamang  iya pura  Napibengan lao di mesa kaum, lambi’i iya di’o kaum-o mambenru’  laeng anu iya diang di alawena. Anna sitongangna Puang Allah Taala Masarro Pairrangngi na Paissang,"
    },
    {
      "sura": 8,
      "verse": 54,
      "text": "(ise’iya) sitteng Fir’aun anna to mappeccoe’i  anna iya to diolo’na. Ise’iya malloso-losongan aya’-aya’na Puangna, jari Iyami’  mappaaccuri ise’iya sawa’  dosa-dosana  anna Iyami’ mappatallang (mappalammusi) Fir’aun  anna to mappeccoe’i. Anna diang nasangi ise’iya to  ta’lalo pagau’ bawang."
    },
    {
      "sura": 8,
      "verse": 55,
      "text": "Sitongangna olo’-olo’ kaminang  adae’ di sesena Puang Allah Taala iyamo to kaper, sawa’ ise’iya di’o andiangi matappa’."
    },
    {
      "sura": 8,
      "verse": 56,
      "text": "(Iyamo)  to pura maala assitalliang pole ise’iya, mane tuttu’i ise’iya mattalli’, ise’iya hiana’ lao di talli’na, anna ise’iya  andiangi marakke’ (lao di  Puang)."
    },
    {
      "sura": 8,
      "verse": 57,
      "text": "Anna mua’ mupesitai ise’iya dio di pammusuang, jari pasisara-sara’i to dio di pondo’na ise’iya (mupaaccur), mamoar’i ise’iya maala pe’guruang."
    },
    {
      "sura": 8,
      "verse": 58,
      "text": "Anna mua’ mupaarakkeangi na diang hiana’ pole di mesa golongan, jari pepembali’i assitalliang di’o di sesena (mappau) tongang. Sitongangna Puang Allah Taala andiang ma’elo’i  to hiana’ (bali’ balla’)."
    },
    {
      "sura": 8,
      "verse": 59,
      "text": "Anna dai to kaper di’o massanga mua’ ise’iya na mala lappas pole di (akkuasangna Puang Allah Taala). Sitongangna (to kaper) andiangi mala mappama­lamma (Puang Allah Taala)."
    },
    {
      "sura": 8,
      "verse": 60,
      "text": "Anna patayai mie’ anu na mupake ma’oloi ise’iya  di sesena pa’ulleang iya mala musanggu’i  pole di mae’di saiyang iya dituyuang dio di pammusuang, sawa’ amakasauangmu di’o mappamarakke’o (mappependi’­diro’o) bali-balinna Puang Allah Taala anna balimmu, anna tau saliwangna ise’iya iya andiang muissang, anna Puang Allah Taala  ma’issangi. Apa topa pole’  mupassulak­kang lao di tangalalangna Puang Allah Taala  na di balasi iya sukku’  di sesemu mie’ anna i’o mie’  andiang na di gau’ bawang (diparugi)."
    },
    {
      "sura": 8,
      "verse": 61,
      "text": "Anna mua’  patottongi ise’iya lao di assiama-amang, jari patottongmo’o  lao anna pattawakkalo’o lao di Puang Allah Taala. Sitongangna Iya (Puang Allah Taala) Masarro Pairranggngi na Paissang."
    },
    {
      "sura": 8,
      "verse": 62,
      "text": "Anna mua’ melo’i ise’iya mappagenggeo, jari sitongangna sukku’mi (Puang Allah Taala) menjari petturundu­nganmu. Iya (Puang) mappamakasau’o sawa’ pattulung-Na anna sawa’ (pattulungna)  to matappa’,"
    },
    {
      "sura": 8,
      "verse": 63,
      "text": "anna  Iya (Puang) mappamesa atena  (to matappa’). Maui mupaalliang nasang  inggannana (asugiangmu) iya diang di lino, mannassa andiango’o na mala mappamesa atena ise’iya, anna iya tia Puang Allah Taala mappamesa atena ise’iya. Sitongangna Iya (Puang Allah Taala)  Masarro Maraya Pa’ulleang na  Maroro (Adil)."
    },
    {
      "sura": 8,
      "verse": 64,
      "text": "E  Nabi (Muhammad), sukku’mi Puang Allah Taala (menjari petturundunganmu)  anna di to matappa’ iya mappeccoe’io."
    },
    {
      "sura": 8,
      "verse": 65,
      "text": "E Nabi (Muhammad),  loppa-loppa’i  atena (pasuma­nga’i) to matappa’  na mammusu’. Anna mua’ diang duappula to sa’bar  di sesemu, tantu ise’iya mala makkala duangatus  balinna. Anna mua’ diang sangatus to (sa’bar) di antaramu, ise’iya mala makkala sallessorang to kaper, sawa’ to kaper di’o  kaum iya andiang mappahang."
    },
    {
      "sura": 8,
      "verse": 66,
      "text": "Dite’e di’e Puang Allah Taala  mappamaringngangano’o mie’ anna Iya (Puang) ma’issangi  mua’ diang muappunnai amalammang. Jari mua’ diang di sesemu  sangatus to sa’bar, tongang na malai  makkala duangatus  tau, anna mua’ di sesemu diang  sallessorang to  (sa’bar), tongang na malai makkala duallessorang  tau sawa’  elo’na Puang Allah Taala. Anna Puang Allah Taala siolai to sa’bar."
    },
    {
      "sura": 8,
      "verse": 67,
      "text": "Andiangi sitinaya, di mesa Nabi maappunnai to ditawang diandiangnapa mala mappamalamma balinna di baona lino, Diango’o mie’ mappoelo’ barang-barang lino anna Puang Allah Taala mappoelo’  (appalang) ahera’ (di sesemu). Anna Puang Allah Taala Masarro Maraya Pa’ulleang na  Maroro (Adil)."
    },
    {
      "sura": 8,
      "verse": 68,
      "text": "Tenna’ andiangdi diang atattuang pura  di olo’ pole di Puang Allah Taala, tongang na naruao mie’ passessa  iya kaiyang sawa’ pappapoleiang iya muala."
    },
    {
      "sura": 8,
      "verse": 69,
      "text": "Jari andemi mie’ pole di sambare anu muala dio  di pammusuang di’o, rapang ande hallal anna macoa di sesemu, anna pe’atakwao mie’ lao di Puang Allah Taala. Sitongangna Puang Allah Taala Masarro Pa’dappang na  Makkesayang."
    },
    {
      "sura": 8,
      "verse": 70,
      "text": "E Nabi, pa’uangngi lao inggannana to mutawang iya lalang di lima (akkuasangmu) mie’: “Mua’ Puang Allah Taala ma’issang diang apiangan di atemu, tongang na nabengano’o mie’ anu  iya la’bi macoa anu iya pura naala di sesemu anna Iya (Puang Allah Taala) maa’dappangano’o mie’.” Anna Puang Allah Taala Masarro Pa’dappang na Makkesayang."
    },
    {
      "sura": 8,
      "verse": 71,
      "text": "Anna iya tia mua’ ise’iya (to mutawang di’o)  melo’i mahhiana’io (Muhammad), jari sitongangna di andiangnapai di’o ise’iya mahhina’i toi Puang Allah Taala. Jari Iya (Puang) mambeio akkuasang lao ise’iya. Anna Puang Allah Taala Masarro Paissang  na Maroro (Adil)."
    },
    {
      "sura": 8,
      "verse": 72,
      "text": "Sitongangna to matappa’ anna hijrah (millele) anna manjiha’ siola barangna anna nyawana lao di tangala­langna Puang Allah Taala  anna to mambei engeang  anna  pattulungan (lao di Muhajirin), ise’iya situlu-tulung. Anna di to matappa’, anna andiangpai hijrah (mellele), Jari andiang diang awajikang  mau nasaicco’na  di sesemu na marrundungngi ise’iya, di andiangnapai ise’iya hijrah. Anna iya tia mua’ diangmi ise’iya  merau tulung mating di na mambela (mappecoai) agama, jari waji’mo’o mattulung disaliwangna di to  iya pura diang talli’ di sesemu mie’ anna di sesena ise’iya. Anna Puang Allah Taala Masarro Paita di anu mupogau’."
    },
    {
      "sura": 8,
      "verse": 73,
      "text": "Anna to kaper, sambareangi menjari petturun­dungannai  di sambareang laengna. Mua diango’o (to Sallang)  andiang mappogau’  iya pura napisioang Puang Allah Taala, tongang na diang amarocang (pitina’) di baona lino anna arrusang iya kaiyang."
    },
    {
      "sura": 8,
      "verse": 74,
      "text": "Anna to matappa’ anna hijrah (mellenggu’) anna manjiha’ di tangalalangna Puang Allah Taala, anna to mambei engeang  anna mattulung (Muhajirin), ise’iyamo di’o to tongang matappa’. Ise’iya mallo­longan pa’dappang anna dalle’ (pappenyamang) iya mala’bi’.  "
    },
    {
      "sura": 8,
      "verse": 75,
      "text": "Anna to matappa’  di puranamo di’o, mane hijrah (millele) anna manjiha’  siolao mie’, jari iya di’o tau-o diangi sittengano’o mettama di golonganmu mie’. Anna to diang  assisambunganna (sikadeppu’na) di’o sambarei la’bi maka  lao di sittengna lalang di kitta’na Puang Allah Taala. Sitongangna Puang Allah Taala Masarro Paissang di inggannana seuwa-seuwa."
    },
    {
      "sura": 9,
      "verse": 1,
      "text": "(Iyamo di’e pappannassa) mapparambu’ assisambungan pole di Puang Allah Taala anna Suro-Na lao di to mappa’dua iya i’o (to Sallang) maalamo’o mie’ assitalliang (lao ise’iya)."
    },
    {
      "sura": 9,
      "verse": 2,
      "text": "Jari pellambamo’o mie’ (to mappa’dua) di baona lino patambulan saena anna issangi mie’  mua’ sitongangna andiango’o na mala mappamalamma Puang Allah Taala, anna sitongangna Puang Allah Taala mappamatuna to kaper."
    },
    {
      "sura": 9,
      "verse": 3,
      "text": "Anna (iyamo di’e)  pappepissangan pole di Puang Allah Taala anna Suro-Na lao di rupa tau  di allo Hajji Kaiyang. Sitongangna Puang Allah Taala anna Suro-Na lappasi pole di to mappa’dua. Mane mua’ diango’o (to mappa’dua) towa’ (merau a’dappang), jari towa’ di’o  la’bi macoai di sesemu mie’, anna mua’ meppondo’o, jari issangi mua’  sitongangna andiango’o mie’ mala mappama­lamma Puang Allah Taala. Anna pakarewai to kaper (mua’ ise’iya na mallolongan) passessa iya pemonge’,"
    },
    {
      "sura": 9,
      "verse": 4,
      "text": "selaengna to mappa’dua  iya purao mie’ maala assitalliang anna andiang makkurangngi  seu-seuwa di issi (talli’mu) anna andiang toi  ise’iya makkalulu to mammusu’io, jari ise’iya di’o,  pasukku’i  talli’na lambi’ wattu iya dipato’. Sitongangna Puang Allah Taala ma’elo’i to me’atakwa."
    },
    {
      "sura": 9,
      "verse": 5,
      "text": "Mua’ cappu’mi bulan Haram,  jari pateimi to mappa’dua di’o inna-inna naengei mie’ muruppa’, anna sakai. Lewoi anna dandang matai di engeang iya mala mudandang mata. Mua’ ise’iya me’atowa’ anna makke’deang sambayang anna mappasilennarang (mappasung)  sakka’, jari paloloangi (pamaradekai). Sitongangna Puang Allah Taala Masarro Pa’dappang  na Makkesayang."
    },
    {
      "sura": 9,
      "verse": 6,
      "text": "Anna mua’ mesa tau di antarana to mappa’dua  dio’ merau petturundungan di sesemu, jari rundungngi’i na maladi tia ma’irrangngi paunna Puang Allah Taala, mane bawai lao di engeang amang. Bassami di’o sawa’ sitongangna ise’iya kaum iya andiang ma’issang."
    },
    {
      "sura": 9,
      "verse": 7,
      "text": "Mangapa anna diang assitalliang (amang) pole di Puang Allah Taala anna Suro-Na sola to mappa’dua, selaengna to pura musitalliang dio di sikadeppe’ Masigi Haram, anna mua’ ise’iya me’aroro mating,  sitinayanna to’o me’aroro lao ise’iya. Sitongangna Puang Allah Taala ma’elo’i to me’atakwa."
    },
    {
      "sura": 9,
      "verse": 8,
      "text": "Mangapa anna diang (assitalliang pole di Puang Allah Taala anna Suro-Na sola to mappa’dua), anna mua’ ise’iya mallolongan apakalang di sesemu,  ise’iya andiang mappiara palluluareang di sesemu anna andiang toi mappendalingai (ma’ola) assitalliang. Mae’diangi ise’iya mappasannang atemu sawa’ nganganna, anna atena ise’iya andiang mattarima. Anna mae’diangi ise’iya  pase’ (andiang ma’ola assitalliang)."
    },
    {
      "sura": 9,
      "verse": 9,
      "text": "Ise’iya  mambaluang aya’-aya’na Puang Allah Taala  alli iya saicco’ (maseppo), anna ise’iya mappusara rupa  tau  pole di tangalalangna Puang Allah Taala. Sitongangna adae’ sannai anu napogau’ ise’iya di’o."
    },
    {
      "sura": 9,
      "verse": 10,
      "text": "Ise’iya  andiang mappiara pallullua­reang  lao di to matappa’, anna andiang toi ma’ola assitalliang. Anna ise’iya  mie’ di’o mambulallo atorang."
    },
    {
      "sura": 9,
      "verse": 11,
      "text": "Anna mua’ ise’iya  towa’ (merau a’dappang), makke’deang sambayang anna mappasilennarang (mappasung) sakka’, (ise’iya di’o) lulluare’ si’agamamu. Anna Iyami’ mappannassa iya di’o aya’-aya’-o lao di kaum iya ma’issang."
    },
    {
      "sura": 9,
      "verse": 12,
      "text": "Anna mua’ ise’iya marrusa’ tunda (talli’na) dipurana mattalli’, anna ise’iya maelle-elle agamamu, jari baliangi pangulu-pangulu to kaper, sawa’ sitongangna ise’iya  to (andiang mala di tu’galang talli’na)  mamoare’i  ise’iya me’osa."
    },
    {
      "sura": 9,
      "verse": 13,
      "text": "Mangapa anna andiango’o mie’ mammusu’i to marrusa’ tunda (assitalliang), anna  ise’iya makarras ameloangna na marrimba Suro anna ise’iya mammula-mula mammusu’io? Apa’ marakke’do’o mie’ lao ise’iya anna Puang Allah Taala di tia sitinaya muarakke’, mua’ diango’o mie’ to matappa’."
    },
    {
      "sura": 9,
      "verse": 14,
      "text": "(Baliangi) musu’i mie’ ise’iya,  sitinayai Puang Allah Taala na massessai ise’iya sawa’ lima (akkuasangmu) mie’ anna Puang Allah Taala na mappamatunai ise’iya anna matulungo’o  mie’ pole ise’iya, anna mappasannang  atena kaum iya matappa’,"
    },
    {
      "sura": 9,
      "verse": 15,
      "text": "anna mappapa’da loppa’ atena ise’iya (to matappa’). Anna Puang Allah Taala mattarima towa’na to napoelo’. Puang Allah Taala Masarro Paissang na Maroro (Adil)."
    },
    {
      "sura": 9,
      "verse": 16,
      "text": "Apa musangadi mua’ na dipappaso’na-so’naio mie’. Anna Puang Allah Taala andiangpa  ma’issang (mannassa) to manjiha’ di sesemu  mie’ anna andiang maala sola saliwangna Puang Allah Taala, anna Suro-Na, anna to matappa’. Anna Puang Allah Taala Masarro Paissang di anu iya mupogau’."
    },
    {
      "sura": 9,
      "verse": 17,
      "text": "Andiangi sitinaya to mappa’dua  di’o ma’engei (mappama’mur) masiginna Puang Allah Taala, anna ise’iya maakui  mua’ kaperi alawena. Iyamo di’o to laosala akkaresoangna, anna ise’iya mannannungan lalang di naraka."
    },
    {
      "sura": 9,
      "verse": 18,
      "text": "Sitongangna iya  (sitinaya) ma’engei (mappama’mur) masiginna Puang Allah Taala iyamo to matappa’  lao di Puang Allah Taala anna allo di bo’e, anna tatta’ makke’deang sambayang, mappasilennarang (mappa­sung) sakka’ anna andiang marakke’ selaengna lao di Puang Allah Taala, jari mamoare’i ise’iya diangi mettama di to mallolongan patiroang."
    },
    {
      "sura": 9,
      "verse": 19,
      "text": "Apa di to mappadundu to mahhajji anna ma’urus Masigi Haram, mupasittengi to  matappa’ lao di Puang Allah Taala anna allo diboe’ siola manjiha’ di tangalalangna Puang Allah Taala? Andiangi ise’iya sitteng di sesena Puang Allah Taala, anna Puang Allah Taala andiangi mambei patiroang lao di kaum iya ta’lalo pagau’ bawang."
    },
    {
      "sura": 9,
      "verse": 20,
      "text": "To matappa’ anna mellele (hijrah)  anna manjiha’ di tangalalangna Puang Allah Taala sawa’ barang anna alawena, tongang la’bi matinggi onrona di sesena Puang Allah Taala, anna ise’iyamo di’o to mallolongan apakalang."
    },
    {
      "sura": 9,
      "verse": 21,
      "text": "Puangna ise’iya mappakarioi na mambei’i pammase-Na, anna rio,  anna suruga, ise’iya mallolongan asanna­ngan iya mannannungan di lalangna,"
    },
    {
      "sura": 9,
      "verse": 22,
      "text": "ise’iya ka’deng mannannungan  di lalangna. Sitongangna Puang Allah Taala di sesenai  appalang iya maraya."
    },
    {
      "sura": 9,
      "verse": 23,
      "text": "E inggannana  to matappa’,  da mie’ mupajari amammu anna lulluare’mu menjari parrundungmu, mua’ ise’iya mappaditondolao akaperang pole di tappa’ anna inai-inai di sesemu  mie’ mappajari’i ise’iya parrudungmu, jari ise’iyamo di’o to ta’lalo pagau’ bawang."
    },
    {
      "sura": 9,
      "verse": 24,
      "text": "Pa’uango’o: “Mua’ para amammu mie’, anna ana’-ana’mu  mie’, anna para lulluare’mu mie’, anna para bainemu mie’,  anna pallulluareangmu mie’, anna  asugiang iya muusahai, anna pa’danggangan iya mupaarakkeang narugi, anna boyang muengei mottong iya muelo’i,  diangi la’bi muelo’i dadi Puang Allah Taala anna Suro-Na anna pole di na manjiha’ lao di tangalalangna Puang Allah Taala, jari eppeimi mie’ lambi’i Puang Allah Taala mappapole putusan-Na. Anna Puang Allah Taala andiang mambei patiroang lao di kaum iya pase’."
    },
    {
      "sura": 9,
      "verse": 25,
      "text": "Sitongangna Puang Allah Taala pura mattulungo’o mie’ (to Sallang) di mae’di engeang pammusuang, anna (ingarangi) pammusuang Hunain, iyamo di wattummu  taka’bor sawa’ mae’dio siola, jari amae’diang di’o andiangi makkeguna di sesemu mie’ mau na saicco’na, anna lino maloang di’e  menjari sippi’ di sesemu mie’,  mane maindongo’o mie’ lao di  (pondo’) sisara-sara’."
    },
    {
      "sura": 9,
      "verse": 26,
      "text": "Mane Puang Allah Taala mappaturung asannangan lao  di Suro-Na anna lao di to matappa’, anna Puang Allah Taala mappaturung jannangan iya andiango’o ma’itai, anna Puang Allah Taala mapparuai awala’ lao di to kaper, anna bassami di’o pambalasang lao di to kaper."
    },
    {
      "sura": 9,
      "verse": 27,
      "text": "Mane Puang Allah Taala mattarima towa’na to napoelo’. Puang Allah Taala Masarro Pa’dappang na Makkesayang."
    },
    {
      "sura": 9,
      "verse": 28,
      "text": "E inggannana  to matappa’, sitongangna to mappa’dua di’o najis (carupu’i),  jari dai ise’iya maakadeppu’i Masigi Haram diboe’na taung di’e. Anna  mua’ diango’o mie’  marakke’ na menjari kasi-asi, jari Puang Allah Taala na membeio asugiang pole di palla’birang-Na, mua’ Iya mappoelo’. Sitongangna Puang Allah Taala Masarro Paissang na Maroro (Adil)."
    },
    {
      "sura": 9,
      "verse": 29,
      "text": "Musu’i mie’ to andiang matappa’ lao di Puang Allah Taala anna andiang toi (matappa’) lao di allo diboe’ anna andiang toi mahharangan anu pura naharangan Puang Allah Taala anna Suro-Na anna andiang toi maagama  iya parua (agamana Puang Allah Taala), iyamo to di bei Kitta’, lambi’i mambayar jizyah siola tunru’na anna ise’iya menduku (tanda tunru’na) ."
    },
    {
      "sura": 9,
      "verse": 30,
      "text": "Anna to  Yahudi ma’uang: “Uzair di’o ana’na Puang Allah Taala,” anna to Nasrani ma’uang: “Al Masih di’o ana’na Puang Allah Taala.” Bassami di’o paunna ise’iya sawa’ lawena, ise’iya mappeturu’i  paunna to kaper diolo’ mai. Natunda-tundai ise’iya Puang Allah Taala, me’apai ise’iya na meppondo’?"
    },
    {
      "sura": 9,
      "verse": 31,
      "text": "Ise’iya mappajari to iya diang pa’issanganna (Yahudi) anna rahib-rahibna  (Nasrani) rapang Puang saliwangna Puang Allah Taala, anna (diang toi maala Puang) Al Masih ana’na Maryam, anna ise’iya disio tappa’  massomba Puang iya Mesa, andiang diang Puang (iya maka disomba) saliwangna (Iya). Tongang mapaccingi Puang Allah Taala pole di anu na pappa’duang ise’iya."
    },
    {
      "sura": 9,
      "verse": 32,
      "text": "Ise’iya melo’ mappi’dei tayangna (agamana) Puang Allah Taala sawa’ lawe (pau-paunna) ise’iya, anna Puang Allah Taala andiang ma’elorang selaengna mappasukku’i tayangna, maui to kaper andiang ma’elo’i."
    },
    {
      "sura": 9,
      "verse": 33,
      "text": "Iya (Puang Allah Taala)  pura massio suro-Na, (mambawa)  patiroang (Koroang)  anna agama iya tongang anna na mappekalai di inggannana agama,  maui to mappa’dua andiang ma’elo’i."
    },
    {
      "sura": 9,
      "verse": 34,
      "text": "E inggannana  to matappa’, sitongangna di samba­reang mae’di  pole di to diang  pa’issanganna (Yahudi) anna rahib-rahibna (Nasrani) tongang maandei barangna tau di lalangna tangalalang andiang assa (batil) anna ise’iya mappusara (rupa  tau)  pole di tangalalang­na Puang Allah Taala. Anna to maalai bulawang anna salaka anna andiangi mappibengan lao di tangalalangna Puang Allah Taala, jari pakarewai ise’iya mua’ na mallolongani passessa iya pemonge’."
    },
    {
      "sura": 9,
      "verse": 35,
      "text": "(ingarangi) di allo (wattu) bulawang anna salaka dipaloppa’ lalang di naraka Jahannam, mane diangi digarrus lindo, ba’bawua anna pali-palinna ise’iya (mane dipa’uangngi) ise’iya: “Iyamo di’e barang-barangmu iya mualai di alawe sisa-sisammu  mie’, jari perasaimi mie’ iya diangi mie’ mualai.”"
    },
    {
      "sura": 9,
      "verse": 36,
      "text": "Sitongangna bilanganna bulan  di Puang Allah Taala iyamo sappulo da’dua bulan, (me’apai) pato’na Puang di wattu  mappadiangi langi’ anna lino, di lalangna diang appe’ bulan haram. Iyamo di’o anu (napato’)  agama iya maroro, jari da mie’ panggau’ bawang alawemu di lalangna (bulan appe’) di’o. Anna musu’i mie’ to mappa’dua di’o  iyanasangna  me’apai ise’iya mammusu’io mie’ iyanasangna. Anna issangi mie’ mua’ Puang Allah Taala massolangi to me’atakwa."
    },
    {
      "sura": 9,
      "verse": 37,
      "text": "Sitongangna mappamundur bulan haram sangga’  mattambai akaperang, dipapusai to kaper sawa’ mappamunduri, ise’iya mahhallallakang  mesa taung anna mahharangan di taung laeng, anna malaai mappasitteng  bilangan iya naharangan Puang, jari ise’iya mahhallallakang anu iya naharangan Puang Allah Taala. (Setang) mappajari pe’itanna ise’iya ma’ita macoa lao di panggauang adae’na ise’iya di’o. Anna Puang Allah Taala andiangi mambei patiroang lao di kaum iya kaper."
    },
    {
      "sura": 9,
      "verse": 38,
      "text": "E inggannana to matappa’, apa sawa’na  anna mua’ di pa’uangngio mie’: “Pe'akke’mo’o  mie’ lao (na mam­musu’) di tangalalangna Puang Allah Taala, diango’o mie’ mupamabe’iang anna melo’o mottong di engeang­mu?  Apa’ la’bi muelo’idi atuoang lino dadi atuoang  di ahera’? jari anyamangan atuoang lino di’e saicco’ sanna’i (mua’ na dipasibandingi) atuoang di ahera’."
    },
    {
      "sura": 9,
      "verse": 39,
      "text": "Mua’ andiango’o mie’  me'akke’ lamba mammusu’, napominasai  Puang Allah Taala na massessao mie’, passessa iya pemonge’ anna disalleio umma’ laeng, anna andiango’o mala mambei  acialakang di sese-Na mau na saicco’na. Anna Puang Allah Taala Kuasa di inggannana seu-seuwa."
    },
    {
      "sura": 9,
      "verse": 40,
      "text": "Mua’ andiango’o mattulungi (Muhammad), jari sitongangna Puang Allah Taala mattulungi (iyamo) di wattu to kaper (to mappa’dua dio di Makkah) mappepessungi  (pole di Makkah) sala mesanna pole dadua siola di garoang, di wattunna ma’uang lao di solana: “Da pasara nyawa, sitongangna Puang Allah Taala mesolangi.” Jari Puang Allah Taala mappaturung asannangan-Na lao di (Muhammad) anna na kalului sawa’ jannangan iya andiango’o mie’ mala ma’itai. Anna Puang Allah Taala mappajari pe’illongna (pepiroana) to kaper  di’o matuna. Anna Paunna Puang Allah Taala iyamo maraya. Puang Allah Taala Masarro Maraya Pa’ulleang na Maroro (Adil)"
    },
    {
      "sura": 9,
      "verse": 41,
      "text": "Pe’akke’mo’o mie’ mauo di (wattu) maringngangmu  iyade’ mabe’i mappena’dingmu, anna panjiha’o mie’ siola barang anna alawemu lao di tangalalangna Puang Allah Taala. Iya bassa di’o la’bi macoai di sesemu  mua’ diango’o mie’ ma’issangi."
    },
    {
      "sura": 9,
      "verse": 42,
      "text": "tenna (iya mupeillongan lao ise’iya) diang passaroang iya  malammor dilolongan anna pellambang andiang karao le’ba’, mannassai ise’iya  na mappeccoe’io, anna iya tia engeang na diakkattai (na diengei)  di’o ta’lalo karaoi di sesena. Ise’iya na mattunda (sawa’ sangana) Puang Allah Taala: “Mua’ iyami’ paulle tantu (iyami’) na me'akke’ siola-ola tau.” Ise’iya mappacilaka alawena anna Puang Allah Taala ma’issang mua’ sitongangna ise’iya tongang pallosong."
    },
    {
      "sura": 9,
      "verse": 43,
      "text": "Puang Allah Taala maa’dappangano’o (Muhammad). Mangapa na mupaloloangi ise’iya  (andiang lamba mammusu’) di andiangnapa  mannassa  di sesemu to tongang (parua) anna di andiangnapao ma’issang  to malloso-losongan?"
    },
    {
      "sura": 9,
      "verse": 44,
      "text": "To matappa’ lao di Puang Allah Taala anna allo diboe’, andiangi na merau paramisi mating na (andiang) lamba meccoe’ jiha’ siola barang anna alawena ise’iya. Anna Puang Allah Taala Ma’issang to me’atakwa."
    },
    {
      "sura": 9,
      "verse": 45,
      "text": "Sitongangna iya to na merau paramisi mating (Muhammad), sangga’ to andiangdi  tu’u matappa’ lao di Puang Allah Taala anna allo diboe’, anna atena ise’iya bata-batai,  sawa’  iyamo tu’u anna simata bingungi lalang di abata-batangna."
    },
    {
      "sura": 9,
      "verse": 46,
      "text": "Anna mua’ ise’iya melo’ na me’akke’, tantu ise’iya mappataya  (pewongan) di pe'akkeangna di’o. Anna iya tia Puang Allah Taala andiangi ma’elo’i pe'akkeanna, jari Puang Allah Taala mappamalamma elo’na ise’iya, anna dipa’uangngi: Mottommo’o mie’ siola to mottong."
    },
    {
      "sura": 9,
      "verse": 47,
      "text": "Mua’ (ise’iya me'akke’ siola-olao mie’), andiangi ise’iya na mattambai (amakasauangmu), malai sangga’ na marroca’ tappa’, anna ise’iya me’asiga-siga  (mallopa-lopa’) lao di olo barrisangmu na mappapole roca’ di sesemu, anna di sesemu diang to ma’elo’i mappe’irrangngi (pau-paunna) ise’iya. Anna Puang Allah Taala ma’issang to ta’lalo pagau’ bawang."
    },
    {
      "sura": 9,
      "verse": 48,
      "text": "Sitongangna diolo’ duapai mai  ise’iya tulu ma’itai roca’ anna ise’iya maator pepagengge (na mappacilakao), lambi’i pole atongangan  (pattulungna Puang Allah Taala), anna pabetai (agamana) Puang anna ise’iya andiangi ma’elo’i."
    },
    {
      "sura": 9,
      "verse": 49,
      "text": "Anna pole ise’iya diang to ma’uang: “Ilorangma' (andiang lamba mammusu’) anna da mupajaria’  (Muhammad) bemme’ tama di pitina’.” Issangi,  mua’ diangi ise’iya bemme’mo  tama di pitina’. Anna sitongangna Naraka Jahannam  di’o  tongang massalipuri  to kaper."
    },
    {
      "sura": 9,
      "verse": 50,
      "text": "Anna mua’ mallolongano’o mesa apiangan, ise’iya menjari andiang sannang,  anna mua’ naruao awala’, ise’iya ma’uang: “Sitongangna iyami’ diolo’ pura mai maalitutui urusa’i (andiang lamba mammusu’),” anna ise’iya meppondo’ siola mario pa’mai’na."
    },
    {
      "sura": 9,
      "verse": 51,
      "text": "Pa’uango’o (Muhammad): “Tongang andiangi iyami’ na narua selaengna iya pura napato’ Puang Allah Taala di sesei. Iya (Puang Allah Taala) petturundunga’i, anna sangga’ lao di Puang Allah Taala to matappa’ sitinaya mattawakkal.”"
    },
    {
      "sura": 9,
      "verse": 52,
      "text": "Pa’uango’o (Muhammad): “Andiang diang mueppei di iyami’, selaengna  mesa pole di da’dua apiangan (pakala iyade’ mate sahe’). Anna iyami’ mattattangaio mie’ mua’ Puang Allah Taala na mapparuaio passessa (awala’ iya kaiyang) pole di passessa-Na, iyade’ passessa  sawa’ lima’i.” Jari eppeimi mie’, sitongangna iyami’ metteppe’ massolangano’o mie’.”"
    },
    {
      "sura": 9,
      "verse": 53,
      "text": "Pa’uango’o (Muhammad): “Passulakangani barangmu iya me’apa elo’mu iyade’ dipassao, mau passulakka di’o andiangi na ditarima pole di sesemu me’. Sitongangna diango’o mie’ kaum iya pase’.”"
    },
    {
      "sura": 9,
      "verse": 54,
      "text": "Anna andiang diang mattahangi ise’iya  na ditarima pole ise’iya  passulakkana  selaengna sawa’  kaperi lao di Puang Allah Taala anna Suro-Na anna ise’iya andiangi massambayang, selaengna diangi ise’iya malutta anna andiang toi mappasulakkang (barangna), selaengna diangi ise’iya makuttu (tipassa)."
    },
    {
      "sura": 9,
      "verse": 55,
      "text": "Jari dai barang-barang anna ana’-ana’na ise’iya mappatakkayanna’o. Sitongangna Puang Allah Taala  mappoelo’i  na massessai ise’iya lalang di atuoang lino anna na lumuttusi manini nyawana ise’iya, anna ise’iya lalang di akaperang."
    },
    {
      "sura": 9,
      "verse": 56,
      "text": "Anna ise’iya (to munape’, bali’ balla’) mattunda sawa’ sangana Puang Allah Taala, mua’ sitongangna  ise’iya mettamai di golonganna, anna ise’iya andiang pole di golonganmu, anna iya tia ise’iya kaum iya marakke’ sanna’ (mating)."
    },
    {
      "sura": 9,
      "verse": 57,
      "text": "Tenna’ ise’iya mallolongan engeang petturundungan, iyade’ garoang, iyade’ kalo’bo’ (lalang di lita’) napominasai ise’iya na mappelambai’i lao me’asiga-siga."
    },
    {
      "sura": 9,
      "verse": 58,
      "text": "Anna di antarana ise’iya  diang to maccallao sawa’ (pambareang) sakka’, mua’ ise’iya dibei sambareang, ise’iya sannang atena,   anna mua’ andiangi dibei sambare, ise’iya tappa silalona macai’."
    },
    {
      "sura": 9,
      "verse": 59,
      "text": "Anna tenna’ ise’iya mario tongang sawa’  anu nabei Puang Allah Taala anna Suro-Na lao ise’iya, anna ise’iya ma’uang: “Sukku’mi Puang Allah Taala di sesei, Puang Allah Taala anna suro-Na na membei iyami’ sambare pole di palla’birang-Na anna tipateng toi Suro-Na, sitongangna iyami’ to  mahhara’ lao di Puang Allah Taala."
    },
    {
      "sura": 9,
      "verse": 60,
      "text": "Sitongangna iya di’o sakka’-o, sangga’ lao di to pakker, anna to kasi-asi, anna pa’urus sakka’, anna muallaf iya diuro-uro atena, anna na (mappamaradeka)  batua,  anna to inrangan di tangalalangna Puang Allah Taala anna to mamanya lalang di pellambang, rapang mesa atattuang  iya pura nawajikang Puang Allah Taala, anna Puang Allah Taala Masarro Paissang na Maroro (Adil)."
    },
    {
      "sura": 9,
      "verse": 61,
      "text": "Anna di antarana ise’iya (to munape’, bali’ balla’) diang mappamonge’ nabi (Muhammad) anna ma’uang: “Nabi mappokany­nyang inggannana anu nairrangngi.” Pa’uango’o: “Iya mappokanynyang anu iya macoa di sesemu, to matappa’ lao di Puang, anna mappokanynyang to matappa’, anna menjari pammase lao di to matappa’ di sesemu mie’. Anna di to mappamonge’ Surona Puang Allah Taala di’o, di sesena ise’iya passessa iya pemonge’."
    },
    {
      "sura": 9,
      "verse": 62,
      "text": "Ise’iya mattunda mating di sesemu sawa’ (sangana) Puang Allah Taala  na ma’itai riomu mie’. Anna  Puang Allah Taala anna Suro-Na di’o la’bi sitinayai ma’itai riona mua’ diangi ise’iya to matappa’."
    },
    {
      "sura": 9,
      "verse": 63,
      "text": "Andiangdi ise’iya (to munape’, bali’ balla’) ma’issang mua’  inai-inai massakka’ Puang Allah Taala anna Suro-Na, jari sitongangna naraka Jahannam di sesena, iya mannannungan  di lalanna. Iyamo di’o amatunang iya kaiyang."
    },
    {
      "sura": 9,
      "verse": 64,
      "text": "To munape’ (bali’ balla’) di’o  marakke’ na dipaturungan sura’ iya mappannassa anu mallinrung  di atena ise’iya. Pa’uangngi (ise’iya): “tarrusangi paelle-ellemu (lao di Puang Allah Taala anna Suro-Na).” Sitongangna Puang Allah Taala na mappa’nyata anu iya muarakke’."
    },
    {
      "sura": 9,
      "verse": 65,
      "text": "Anna mua’ mettule’o lao ise’iya  (di anu napogau’), ise’iya na mambali: “Sitongangna iyami’  sangga’ mario tassilolongan anna mangino-ngino tappa’.” Pa’uango’o: “Mangapa lao di Puang Allah Taala, aya’-aya’-Na anna Suro-Na diango’o mie’ samata paelle?”"
    },
    {
      "sura": 9,
      "verse": 66,
      "text": "Dabopa mie’ perau a’dappang, sawa’ kapero’o mie’ dipuramu matappa’. Mua’ iyami’ maa’dappangan sambareango’o (sawa’ towa’i), Iyami’ na massessai  sambareang (di laengna) sawa’  tongang diangi ise’iya to samata mappogau’ dosa."
    },
    {
      "sura": 9,
      "verse": 67,
      "text": "To munape’ (bali’ balla’) tommuane anna to baine, sambare di sambareang laengna (diangi sitteng), ise’iya massio mappogau’ adaeang anna mappusara mappogau’ apiangan anna ise’iya makkammung limanna (makikkir). Ise’iya maaluppei Puang Allah Taala, jari Puang Allah Taala maaluppei toi ise’iya. Sitongangna to munape’ (bali’ balla’) di’o iyamo to pase’."
    },
    {
      "sura": 9,
      "verse": 68,
      "text": "Puang Allah Taala manjanji (maaccang) to munape’ (bali’ balla’) tommuane anna to baine anna to kaper lalang di naraka Jahannam. Ise’iya mannannungan  di lalangna. Sukku’mi (naraka di’o) di sesena, anna Puang Allah Taala maccallai ise’iya, anna ise’iya passessa iya mannannungan,"
    },
    {
      "sura": 9,
      "verse": 69,
      "text": "(to munape’ bali’ balla’ anna mappa’dua iyamo) sitteng to diolo’ (di andiangmupa),  ise’iya la’bi makasau’ pole i’o mie’, anna la’bi mae’di barang-barang anna ana’-ana’na pole i’o mie’.  Jari ise’iya pura mappenyamangngi  bareangna, anna diango’o mappenya­mangngi bareangmu me’apai to diolo’ (di andiangmupa) mappenyamangngi bareangna, anna diango’o massipau-paui (anu assa) me’apai ise’iya massipau-paui. Ise’iya di’o  appalangna menjari laosalai di lino anna di  ahera’, anna ise’iyamo di’o to rugi."
    },
    {
      "sura": 9,
      "verse": 70,
      "text": "Andiangpadi pole lao ise’iya  karewana to diolo’na ise’iya, (iyamo) kaumna Nuh, anna ‘Ad, anna Tsamud, anna kaumna Ibrahim, anna pakkapung Madyan, anna pakkappung  banua-banua iya puramo accur. Na poleimi ise’iya para suro  mambawa katarangan iya  ma’nyata, anna Puang Allah Taala andiang sinalai manggau’ bawangi ise’iya, anna iya tia diangi ise’iya manggau’ bawang alawena toi tia."
    },
    {
      "sura": 9,
      "verse": 71,
      "text": "Anna to matappa’,  tommuane anna to baine, sambareangi menjari patturundung  di sambareang laeng. Ise'iya mesio mappogau’ anu macoa, anna  mappusara pole di anu adae’, anna makke'deang sambayang, anna mappasilennarang (mappasung) sakka’, anna tunru’ lao di Puang Allah Taala anna lao di Suro-Na. Ise’iya na dibei pammase pole di Puang Allah Taala, sitongangna Puang Allah Taala Masarro Maraya Pa’ulleang na Maroro (Adil)."
    },
    {
      "sura": 9,
      "verse": 72,
      "text": "Puang Allah Taala manjanji lao di to matappa’ tommuane anna to baine, na mallolongan suruga di naungna lolong mae’di binanga, ise’iya ka’deng mannannungan di lalangna, anna mallolongan engeang malolo dio di suruga ‘Adn. Anna riona Puang Allah Taala tongang kaiyang, iyamo di’o passaroang iya  kaiyang."
    },
    {
      "sura": 9,
      "verse": 73,
      "text": "E Nabi, panjiha’o (mammusu’i) to kaper anna to munape (bali’ balla’),  anna pe’akarraso’o lao ise’iya. Engeangna ise’iya iyamo naraka Jahannam. Anna iyamo di’o engeang membali’ iya kaminang adae’."
    },
    {
      "sura": 9,
      "verse": 74,
      "text": "Ise’iya  (to munape’, bali’ balla’)  mattunda sawa’ (sangana) Puang Allah Taala, mua’ ise’iya  andiangi ma’uang (anu na mappamonge’o). Sitongangna ise’iya  purai mappau (pau-pau) akaperang, anna kaper dipuranamo Sallang, anna mappoelo’i anu andiang mala nalambi’, anna ise’iya andiangi maccalla (Puang Allah Taala anna Suro-Na), selaengna sawa’ Puang Allah Taala anna Suro-Na pura mapparuai’i  palla’birang-Na. Jari mua’ ise’iya me’atowa’, iya di’o la’bi macoai di sesena ise’iya,  anna mua’ ise’iya meppondo’ boi, sitinayai  Puang Allah Taala tongang na massessai  ise’iya passessa kaminang  pemonge’ di lino anna di ahera’, anna ise’iya andiang sinalai na maappunnai petturundungan anna andiang  to’o diang pattulungna (di baona lino)."
    },
    {
      "sura": 9,
      "verse": 75,
      "text": "Anna di antarana ise’iya diang to pura mattalli’ lao di Puang Allah Taala: “Sitongangna mua’ Puang Allah Taala mambei sambareang palla’birang-Na di iyami’, iyami’ tongang na mappasulakkang anna tongang mettama toi iyami’ di  to masaleh."
    },
    {
      "sura": 9,
      "verse": 76,
      "text": "Jari dipuranamo Puang Allah Taala mambei ise’iya  sambareang palla’birang-Na, ise’iya  makikkir di pappidalle’na Puang, anna ise’iya meppondo’, anna ise’iya simata massakka’ (atongangan)."
    },
    {
      "sura": 9,
      "verse": 77,
      "text": "Jari Puang Allah Taala mappapole abali’ballang (amunapeang) di atena ise’iya lambi’i lao wattu ise’iya messita (Puang), sawa’ ise’iya makkaperri Puang Allah Taala  di anu iya pura napa’janjiang ise’iya lao di Puang anna sawa’ diangi ise’iya samata losong."
    },
    {
      "sura": 9,
      "verse": 78,
      "text": "Andiangdi ise’iya naissang  mua’ Puang Allah Taala ma’issang rahasia anna bisi’na ise’iya, anna  Puang Allah Taala  ma’issang sanna’i di inggannana anu mallinrung."
    },
    {
      "sura": 9,
      "verse": 79,
      "text": "(To munape’, bali’ balla’) iyamo  tau to macalla  to  matappa’  iya massulakka  sawa’ elo’na, anna  to  andiang (maccalla) to andiang mallolongan (na napassulakkang)  selaengna pa’ulleangna, jari to munape’ (bali’ balla’) di’o  mappakatuna ise’iya. Puang Allah Taala na mambalas pappakatunanna ise’iya  di’o, anna lao ise’iya passessa iya pemonge’."
    },
    {
      "sura": 9,
      "verse": 80,
      "text": "Diangdo’o (Muhammad) mapperau a’dappangani ise’iya iyade’  andiango’o mapprau a’dappangani  di sesena (sittengan towandi) Mauo mapperau a’dappang lao  peppituppulo, Puang Allah Taala andiang le’ba’  na maa’dappangan ise’iya. Iya bassa di’o sawa’ ise’iya kaperi lao di Puang Allah Taala anna Suro-Na. Anna Puang Allah Taala andiang mambei patiroang lao di kaum iya pase’."
    },
    {
      "sura": 9,
      "verse": 81,
      "text": "To dipelei (andiang lamba mammusu’), marioi apa’ diangi  ise’iya me’oro makko’ (dimatenamo) Suro-Na Puang Allah Taala, anna andiang toi naelo’i manjiha’  siola barang anna nyawana di tangalalangna Puang Allah Taala anna ise’iya ma’uang: “Dao mie’ pe'akke’ lamba (mammusu’) di marrang allo di’e.” Pa’uango’o: “Iya di’o api naraka Ja­han­nam loppa’ sanna’i,” mua’  diangi ise’iya  ma’issang."
    },
    {
      "sura": 9,
      "verse": 82,
      "text": "Jari  paso’nai ise’iya mecawa saicco' anna mae’di su­ma­ngi’,  pambalasang lao di anu iya pura samata napogau’ ise’iya."
    },
    {
      "sura": 9,
      "verse": 83,
      "text": "Jari mua’ Puang Allah Taala mappepembali’o lao di mesa golongan pole ise’iya, anna ise’iya merau paramisi mating na messung (mammusu’), jari pa’uango’o: “Andiango’o mala messung  siola tarrus tau anna andiang toi mambaliang musu’ siola tau. Sitongangna purao mario andiang lamba mammusu’ di pammulang. Jari pe’oromo’o (mottongmo’o) siola to andiang lamba mammusu’.”"
    },
    {
      "sura": 9,
      "verse": 84,
      "text": "Anna da le’bao  massambayangngi (bakkena) to matena ise’iya anna da pekke’de’ mandoakangi dio di ku’burna. Sitongangna ise’iya  kaper lao di Puang Allah Taala anna Suro-Na anna ise’iya  mate lalang  di apaseang."
    },
    {
      "sura": 9,
      "verse": 85,
      "text": "Anna da (Muhammad) takkayanna’ lao  barang-barang  anna ana’-ana’na ise’iya. Sitongangna iya di’o massawa’i Puang Allah Taala na massessa ise’iya di lino,  anna malaai messung nyawana ise’iya, anna ise’iya lalang di akaperang."
    },
    {
      "sura": 9,
      "verse": 86,
      "text": "Anna mua’ dipaturungi mesa sura’ (iya na mapparenta to muanape’ bali’ balla’ di’o): “Patappa’o lao di Puang Allah Taala  anna panjiha’o siola Suro-Na,”  mannassai ise’iya to diang pa’ulleangna  merau paramisi  mating (na andiang majiha’) anna ise’iya ma’uang: “Pappeso’na-so’naimi iyami’ siola to me’oro (to andiang lamba mammusu’).”"
    },
    {
      "sura": 9,
      "verse": 87,
      "text": "Ise’iya melo’ siola to andiang lamba mammusu’  anna atena ise’iya purai nakocci mate, jari ise’iya  andiang napahang (apianganna mammusu’ anna manjiha’)."
    },
    {
      "sura": 9,
      "verse": 88,
      "text": "Iya tia Suro anna to matappa’ massolangani, ise’iya manjiha’ siola barang-barang  anna alawena. Anna ise’iya di’o to  mallolongan apiangan. Anna ise’iyamo di’o to sumaro."
    },
    {
      "sura": 9,
      "verse": 89,
      "text": "Puang Allah Taala pura mappatayangani ise’iya suruga iya lolong di naunna mae’di binanga, ise’iya ka’deng mannannungan di lalangna. Iyamo di’o apakalang iya maraya."
    },
    {
      "sura": 9,
      "verse": 90,
      "text": "Anna to Ara’ Badui mappolei (Nabi) mappepe’olo iya  to diang halanganna mamoare’i dipaloloi na (andiang lamba manjiha’), anna  to malloso-losongan Puang Allah Taala anna Suro-Na, me’oroi makko’ tappa’. Manini to kaper di antarana  ise’iya di’o na naruai  passessa iya pemonge’."
    },
    {
      "sura": 9,
      "verse": 91,
      "text": "Andiang diang dosa sawa’ andiangi lamba (manjiha’) di sesena to malamma, anna di sesena to monge’  anna ise’iya  to andiang mallolongan  di anu na napassulakkang. Anna mua’ ise’iya ikhlas lao di Puang Allah Taala anna Suro-Na, andiang le’ba’ diang  tangalalang na mappasalah to  mappogau’ apiangan. Anna Puang Allah Taala Masarro Pa’dappang na  Makkesayang."
    },
    {
      "sura": 9,
      "verse": 92,
      "text": "Anna andiang (to’o diang dosa) di sesena  to mappoleio (Muhammad), mamoare’i na mubei ise’iya  anu nanaola, mane ma’uango’o: “Andianga’ mallolongan anu na muola iya na mambawao.” Mane ise’iya  membali’ anna ise’iya ra’da’ (lolong)  uai matanna sawa’ manaui pa’mai’na, sawa’ ise’iya andiangi mallolongan  anu na napassulakkang."
    },
    {
      "sura": 9,
      "verse": 93,
      "text": "Sitongangna tangalalang (na mappasalah) sangga’ lao di to merau paramisi mating, anna ise’iya to sugi’. Ise’iya melo’ siola to  andiang lamba mammusu’  anna Puang Allah Taala pura makkocci mate atena ise’iya, anna andiangi ise’iya naissang capparang (panggauangna)."
    },
    {
      "sura": 9,
      "verse": 94,
      "text": "Ise’iya (to munape’ iya andiang lamba mammusu’) map­pis­sangnio mie’ alasangna di wattu membali’mu lao ise’iya (pole di pammusuang), pa’uango’o (Muhammad): “Da mie’ pappapia alasang, iyami’ andiangmi maatap­pa’io mie’, sawa’ sitongangna Puang Allah Taala pura mappepissangan karewamu mai di iyami’. Anna Puang Allah Taala anna Suro-Na na ma’ita pappogauangmu mie’, mane dipepembali’o  mie’ lao di (Puang) iya Ma’issang anu mallinrung anna mallahe­rang,  mane Iya mappaka­rewaio mie’  di anu iya pura mupogau’.”"
    },
    {
      "sura": 9,
      "verse": 95,
      "text": "Ise’iya manini  na mattunda mating sawa’ sangana Puang Allah Taala, mua’ membali’o lao ise’iya, mamoare’o  mappeppondo’i ise’iya. Jari peppondo’mo’o mie’ pole ise’iya, sawa’ sitongangna  ise’iya najisi (carupu’i) anna engeangna (iyamo) Naraka Jahannam,  balasan di anu iya pura napogau’ ise’iya."
    },
    {
      "sura": 9,
      "verse": 96,
      "text": "Ise’iya  na mattunda di sesemu mie’, mamoare’o (melo’) mario lao ise’iya. Jari iya tia mua’ muarioi ise’iya, jari sitongangna Puang Allah Taala andiangi maarioi kaum iya pase’."
    },
    {
      "sura": 9,
      "verse": 97,
      "text": "Iya di’o to Ara’ Badwi-o, la’bi sanna’i akaperangna anna amunapekangna, anna sipato’ sanna’i andiang ma’issang  hukum-hukum  (sarea’) iya napaturung  Puang Allah Taala lao di Suro-Na. Anna Puang Allah Taala Masarro Paissang na Maroro  (Adil)."
    },
    {
      "sura": 9,
      "verse": 98,
      "text": "Anna pole di to Ara’ Badwi, diang mattangngar anu napassulakkangan lao (di Puang Allah Taala) mesa arugiang anna ise’iya tatta-tattangai di awala’ iya na marruao mie’, ise’iya na narua awala’. Anna Puang Allah Taala Masarro Pairrangngi na Paissang."
    },
    {
      "sura": 9,
      "verse": 99,
      "text": "Anna pole di to Ara’ Badwi, diang matappa’ lao di Puang Allah Taala anna allo diboe’, anna mattangngari iya rapang anu napassulakkangan lao (di Puang Allah Taala) tangalalang  me’akadeppu’ lao di Puang Allah Taala menjadi tangalalang na mallolongan  do’a (peraunna) Suro. Issangi, sitongangna iya di’o passulakka-o  mesai tangalalang di to mi’akadeppu’ lao di Puang Allah Taala. Manini Puang Allah Taala tongang na mappatamai ise’iya di pammase-Na. Sitongangna Puang Allah Taala Masarro Pa’dappang na Makkesayang."
    },
    {
      "sura": 9,
      "verse": 100,
      "text": "Anna to madiolo iya mammula-mula mettama (Sallang) pole di to Muhajirin  anna Anshar anna to mappeccoe’i ise’iya  sawa’ apiangan, Puang Allah Taala mario lao ise’iya  anna diang toi mario lao di Puang Allah Taala anna Puang Allah Taala  mappatayangani  ise’iya suruga iya lolong mae’di binanga di naungna, ise’iya ka’deng mannannungan di lalangna, iyamo di’o apakalang iya maraya."
    },
    {
      "sura": 9,
      "verse": 101,
      "text": "Anna pole di to Ara’ Badwi iya dio di alleroangmu mie’, diang to munape’ (bali’ balla’). Anna pole di (to) pakkappung Madinah (diang to’o to munape’. I’o (Muhammad)  andingi muissang. Iyami’di ma’issangi ise’iya. Manini Iyami’  na massessai ise’iya penda’dua mane ise’iya na dipepembali’ lao di passessa iya kaiyang."
    },
    {
      "sura": 9,
      "verse": 102,
      "text": "Anna (diang to’o) tau laeng  maakui dosa-dosana ise’iya, ise’iya mappasijappur  panggauang macoa anna panggauang adae’. Mamoare’i Puang Allah Taala mattarima towa’na ise’iya. Sitongangna Puang Allah Taala Masarro Pa’dappang  na Makkesayang."
    },
    {
      "sura": 9,
      "verse": 103,
      "text": "Alai sakka’ pole di sambareang barangna ise’iya, sawa’ sakka’ di’o  diango’o mappamapaccing anna massarattui alawena ise’iya anna  mandoakangi (mapperauangi) ise’iya. Sitongangna iya di’o peraummu-o menjari pappasannang   nyawana ise’iya. Anna sitongangna Puang Allah   Taala Masarro Pairrangngi na Paissang."
    },
    {
      "sura": 9,
      "verse": 104,
      "text": "Apa’ andiangdi ise’iya  naissang, mua’ sitongangna Puang Allah Taala mattarima towa’ pole di batuan-Na anna mattarima sakka’na, anna sitongangna Puang Allah Taala Masarro Pattarima towa’ na Makkesayang."
    },
    {
      "sura": 9,
      "verse": 105,
      "text": "Anna pa’uango’o: “Pe’uya’o mie’, jari Puang Allah Taala anna Suro-Na anna tau matappa’ na ma’ita panggauangmu mie’, anna diango’o mie’ na dipepembali’ lao (di Puang Allah Taala) Iya Masarro ma’issang di anu mallinrung anna anu mallaherang, anna na pakarewaio mie’ di anu iya pura mupogau’."
    },
    {
      "sura": 9,
      "verse": 106,
      "text": "Anna diang (to’o) tau laeng iya dipamottong lambi’ diang atattuangna Puang Allah Taala. Iya Puang Allah Taala teppo-teppo na massessai ise’iya anna Iya Puang Allah Taala teppo-teppo na mattarima towa’na ise’iya. Anna Puang Allah Taala Masarro Paissang na Maroro (Adil)."
    },
    {
      "sura": 9,
      "verse": 107,
      "text": "Anna (di antara to munape’/bali’ balla’)  diang mappake’de’ masigi na mappapole adaeang  (lao di to matappa’), akaperang anna na mappasisara-sara’ to matappa’ anna ma’eppei apoleanganna to pura mammusu’i  Puang Allah Taala anna Suro-Na simemangan diolo’ mai. Ise’iya tongang mattunda; Iyami’ andiang ma'elo’i selaengna acoang. Anna Puang Allah Taala  massa’bi  mua’ sitongangna ise’iya di’o pallosong (di tundana)."
    },
    {
      "sura": 9,
      "verse": 108,
      "text": "Da le’ba’o passambayang dio di’o di masigi-o situngguang lino, Sitongangna masigi iya napake’de’ sawa’ takwa (masigi Kuba), di allo  uru-uruna mai la’bi sipato’o massambayang di lalangna. Di lalangna diang to melo’ mappaccingngi alawena. Anna Puang Allah Taala ma’elo’i to mapaccing."
    },
    {
      "sura": 9,
      "verse": 109,
      "text": "Jari apa’ diangdi to mappake’de’ masigi sawa’ takwa lao di Puang Allah Taala anna rio-Na di’o macoa, iyade’ to mappake’de ke’deang dio di biring orro’ iya ra’ba, mane ke’deang di’o  siolai tama di naraka Jahannam. Anna Puang Allah Taala andiang mambei patiroang lao di kaum iya ta’lalo pagau’ bawang."
    },
    {
      "sura": 9,
      "verse": 110,
      "text": "Ke’de-ke’deangna ise’iya  iya napake’de’ diangi simata menjari ponge’na abata-batang lalang di atena ise’iya, selaengna mua’ atena ise’iya di’o accurmi. Anna Puang Allah Taala Masarro  Paissang na Maroro (Adil)."
    },
    {
      "sura": 9,
      "verse": 111,
      "text": "Sitongangna Puang Allah Taala pole di to matappa’, alawe anna barangna ise’iya siola nabenganna suruga lao ise’iya. Ise’iya mammusu’ di tangalalangna Puang Allah Taala, mane ise’iya  mambuno iyade’ di bunoi. Iya di’o talli’ tongang polei di Puang Allah Taala lalang di Taurat, anna Injil, anna Koroang. Anna inai  la’bi  mappasilen­narang janjinna selaengna Puang Allah Taala? jari pariomo’o mie’ sawa’ pa’baluang anna pa’alliang iya mupogau’, anna iyamo di’o apakalang iya   maraya."
    },
    {
      "sura": 9,
      "verse": 112,
      "text": "Ise’iya  di’o to  me’atowa’, makkasiwiang, mappuyi (Puang Allah Taala), massiara (mellamba ma’itai pa’issangan), ruku’, suyu’, massio  mappogau’ apiangan  anna mappusara mappogau’ adaeang anna mappiara hukum-hukum (sarea’na) Puang Allah Taala. Anna pakarioi to matappa’."
    },
    {
      "sura": 9,
      "verse": 113,
      "text": "Andiangi sipato’ di sesena nabi anna di to matappa’  mapperau a’dappangan lao (di Puang Allah Taala)  to mappa’dua, maui to mappa’dua di’o sikadeppu’na, di puranamo mannassa lao ise’iya mua’ sitongangna to mappa’dua di’o iyamo pa’engei naraka Jahannam."
    },
    {
      "sura": 9,
      "verse": 114,
      "text": "Anna perau a’dappanganna Ibrahim lao (di Puang Allah Taala) untu’ amanna, andiang laeng selaengna sangga’ mesa janji iya pura  nattekang lao di amanna.  Jari di wattunna mannassamo  di Ibrahim mua’ amanna di’o balinnai Puang Allah Taala, jari Ibrahim napalappassi alawena pole di amanna. Sitongangna Ibrahim mesa rupa tau kaminang  malumu ate na mappelomo-lomo."
    },
    {
      "sura": 9,
      "verse": 115,
      "text": "Anna Puang Allah Taala andiang sinalai na mappapusa mesa kaum, di purana Puang Allah Taala mambei patiroang lao ise’iya lambi’i  na papannassa lao ise’iya anu iya sipato’ napeakaraoang. Sitongangna Puang Allah Taala Masarro Paissang di inggannana seu-seuwa."
    },
    {
      "sura": 9,
      "verse": 116,
      "text": "Sitongangna Puang Allah Taala maappunnai arayang langi’ anna lino. Iya (Puang) mappatuo anna mappamate. Anna andiang le’ba’ diang  petturundungan anna pattulung di sesemu  mie’ saliwangna  Puang Allah Taala."
    },
    {
      "sura": 9,
      "verse": 117,
      "text": "Sitongangna Puang Allah Taala mattarima towa’na Nabi, to Muhajirin anna to Anshar, iya mappeccoe’i Nabi lalang di wattu amasussang, dipuranamo atena samba­reang ise’iya saicco’pa na meppondo’, mane Puang Allah Taala mattarima towa’na ise’iya. Sitongangna Puang Allah Taala Masarro Masayang  na Makkesayang lao ise’iya."
    },
    {
      "sura": 9,
      "verse": 118,
      "text": "Anna lao di tallu to dipattanjeng  pattarimang towa’na (Ka’ab bin Malik, Hilal bin Umayyah, anna Mararah bin Rabi’). Lambi’ wattu lino menjari sippi’ di sesena ise’iya, anna iya di’o lino-o maloangi  anna nyawana ise’iya sippi’ (nasa’ding), anna diangi ise’iya ma’issang mua’  andiang diang engeang maindong pole di (passes­sana) Puang Allah Taala, selaengna di sese-Na tappa’.  Mane Puang Allah Taala  mattarima towa’na ise’iya  mamoare’i  ise’iya tatta’ lalang di towa’na. Sitongangna Puang Allah Taala Masarro Pattarima towa’ na Makkesayang."
    },
    {
      "sura": 9,
      "verse": 119,
      "text": "E inggannana  to matapa’, pe’atakwao mie’ lao di Puang Allah Taala, anna  sitinayannao mie’ siola to tongang (parua)."
    },
    {
      "sura": 9,
      "verse": 120,
      "text": "Andiangi sitinaya di pakkappung Madinah anna  to Ara’ Badwi iya diang mottong (me’asannang) di alleroangna ise’iya, anndiangi turu’ (massolang Surona Puang Allah Taala (lamba mammusu’) anna andiang toi sitinaya  ise’iya la’bi ma’elo’i alawena dadi  ma’elo’i Surona Puang Allah Taala. Iya bassa di’o  sawa’ ise’iya andiang narua amamarangan, atanggalang anna acipurang di tangalalangna Puang Allah Taala, anna andiang toi ma’inda’i engeang  iya mappapole cai’na to kaper. Anna andiang toi mappapole awala’ lao di musu’ selaengna di ukiri di sesena panggauang macoa. Sitongangna Puang Allah Taala andiang mappaso’na appalangna to mappogau’ apiangan."
    },
    {
      "sura": 9,
      "verse": 121,
      "text": "Anna ise’iya andiangi mappasulakkang passulakka keccu’ anna iya topa passulakka kaiyang, anna andiangi mallambangngi mesa lembang, selaengna di ukiri di sesena (panggauang macoa), sawa’ Puang Allah Taala mambalasi, (pambalas) iya kaminang macoa di anu iya pura napogau’ ise’iya."
    },
    {
      "sura": 9,
      "verse": 122,
      "text": "Anna andiangi sipato’ di sesena to matappa’ lamba nasang lao (di pammusuang). Mangapa na andiang lamba di mesa-mesa golongan di antarana ise’iya, sisa­apa tau  na mappeapahangngi  pa’issangan (pe’guruang) agama na maappaingarang  lao di kaumna mua’ diangi membali’mo, mamoarei ise’iya mala manjagai alawena ise’iya?"
    },
    {
      "sura": 9,
      "verse": 123,
      "text": "E inggannana to matappa’, musu’i (baliangi) mie’ tau kaper iya sikadeppe’mu, anna sitinayai mapperasai amakarrasangmu mie’, anna issangi mie’ mua’ sitongangna Puang Allah Taala siola to me’atakwa."
    },
    {
      "sura": 9,
      "verse": 124,
      "text": "Anna mua’ dipaturungi mesa sura’, jari di antarana ise’iya (to munape’/bali’ balla’) diang ma’uang: “Inai di sesemu mie’ tambang tappa’na sawa’ dipaturungani di’e (sura’-e)?” Anna to matappa’, jari sura’ di’e  mattambai tappa’na, anna ise’iya mario."
    },
    {
      "sura": 9,
      "verse": 125,
      "text": "Anna iya topa to lalang di atena ise’iya diang amongeang, jari (sawa’ iya di’o sura’-o) mattambai akaperang­na, anna akaperangna ise’iya, anna ise’iya mate lalang di akaperang."
    },
    {
      "sura": 9,
      "verse": 126,
      "text": "Apa’ andiangdi ise’iya  (to munape’, bali’ balla’) mappendalingai mua’ ise’iya diuyi pissang iyade’ penda’dua di lalangna setaung, mane ise’iya andiang me’atowa’ anna andiang toi maala pe’guruang?"
    },
    {
      "sura": 9,
      "verse": 127,
      "text": "Anna mua’ dipaturungani mesa sura’, sambareangi ise’iya mattangngar lao di sambareang laengna, na ma’uang: “Diangdi mesa rupa tau pole (di to Sallang) iya ma’itao?” Dipuranamo di’o ise’iya lamba. Puang Allah Taala mappepeppondo’ atena ise’iya, sawa’ sitongangna ise’iya kaum iya andiang mappahang."
    },
    {
      "sura": 9,
      "verse": 128,
      "text": "Sitongangna napoleimo’o mie’ mesa Suro di simbassamu, mane’ mabe’i nasa’ding amasussangmu, napoelo’ sannai (amakany­nyangan anna asalamakang) di sesemu mie’, mappelomo-lomo na makkesayang lao di to matapa’."
    },
    {
      "sura": 9,
      "verse": 129,
      "text": "Jari mua’ ise’iya meppondo’ (pole di tappa’), jari pa’uango’o (Muhammad): Sukku’mi Puang Allah Taala di seseu, andiang diang Puang sangadinna Iya. Sangga’ di sese-Nai dianga’ mattawakkal, anna Iya (Puang) maappunnai Arsy iya maraya."
    },
    {
      "sura": 10,
      "verse": 1,
      "text": "Alif Lām Rā. Iyamo di’e aya’-aya’ Kitta’ (Koroang) iya (mattambu’) hikmah."
    },
    {
      "sura": 10,
      "verse": 2,
      "text": "Sipato’di  rupa tau  takkayanna’ mua’ Iyami’ ma’wah­yukang lao di mesa tommuane di antarana ise’iya. “Paingarangi rupa tau anna pakarioi to matappa’ mua’ ise’iya maappunnai  engeang iya maraya  di sesena Puangna.” To  kaper ma’uang:  “Sitongangna iya di’e taue (Muhammad)  tongang passeher iya ma’nyata (mannassa).”"
    },
    {
      "sura": 10,
      "verse": 3,
      "text": "Sitongangna Puangmu mie’ iyamo Puang Allah Taala iya mappadiang langi’ anna lino annangallo saena, mane Iya dio di Arasy maator inggannana urusan. Andiang diang mala mambei syafaat selaengna diang­pa pa’elorang-Na. Iyamo di’o Puang Allah Taala, Puangmu mie’, jari somba-I, jari apa’ andiang do’o mie’ maala pe’guruang?"
    },
    {
      "sura": 10,
      "verse": 4,
      "text": "Sangga’ di sese-Na (Puang) diango’o mie’ iyanasang­na na membali’, janjinna Puang Allah Taala tongang (parua), sitongangna Puang Allah Taala mappadiang mahluk (to dipayari) di pammulang mane napepembali’i (napatuo boi  membali’), mamoare’i (Puang Allah Taala)  mambalasi lao di to matappa’ anna  mappogau’ apiangan siola adil, anna di to kaper dipatayangani  uai loppa’ anna passessa  iya pemonge’ sawa’ diangi ise’iya kaper."
    },
    {
      "sura": 10,
      "verse": 5,
      "text": "Iya (Puang Allah Taala) mappajari mata allo  paindo anna bulang  (diang) tayangna (caiyana) anna na pattattunna (engeang pepputarang)  bulang di’o, mamoare’o mie’ ma’issangi bilangan pattaungan  anna rekengan (wattu). Puang Allah Taala andiang mappara’bue’ bassa di’o  selaengna tongang (parua), Iya mappannassa tanda-tanda (akaiyangan-Na) lao di kaum iya ma’issang."
    },
    {
      "sura": 10,
      "verse": 6,
      "text": "Sitongangna di pasisalleangna  bongi anna allo anna di anu   iya napadiang Puang Allah Taala di langi’ anna di lino, tongang diang tanda-tanda (alama’ akkuasang-Na) di sesena kaum iya me’atakwa."
    },
    {
      "sura": 10,
      "verse": 7,
      "text": "Sitongangna to andiang mahhara’ (andiang matappa’) asitangan di Iyami’, anna nasa’ding sukku’i di atuoang lino anna sannang nasa’ding sawa’ iya di’o atuang-o anna to mappealuppei  aya’-aya’-I,"
    },
    {
      "sura": 10,
      "verse": 8,
      "text": "Ise’iyamo di’o, engeangna  ise’iya dio di naraka, sawa’ anu iya samata napogau’ ise’iya."
    },
    {
      "sura": 10,
      "verse": 9,
      "text": "Sitongangna to matappa’ anna mappogau’ apiangan, ise’iya na di bengan patiroang  pole di Puangna sawa’ tappa’na. Ise’iya lalang di suruga iya panno pappenyamang, lolong dio di  naungna mae’di binanga."
    },
    {
      "sura": 10,
      "verse": 10,
      "text": "Do’ana ise’iya di lalangna iyamo: “Subanakallahum­ma” (Tongang mapaccingi Puangngi, anna bare Sallang pappakarayana ise’iya iyamo: “Salam” (salama’ na masagena). Anna naoppo’i doa’na: “Al-hamdu lillahi rabbil ‘alamin ”Inggannana pappuyi appunnanna Puang Allah Taala, Puang inggannana alang."
    },
    {
      "sura": 10,
      "verse": 11,
      "text": "Anna mua’ Puang Allah Taala mappamasiga adaeang lao di rupa tau me’apai peraunna ise’iya na mappamasiga apiangan, napominasai na dicappu’i ummurna. Jari Iyami’  mappaso’na to andiang melo’ messita di Iyami’, silolle’ lalang di apusangna ise’iya."
    },
    {
      "sura": 10,
      "verse": 12,
      "text": "Anna mua’ rupa  tau naruai awala’ diangi mando’a di Iyami’ di wattu melloli’na, me’oro iyade’ mekke’de’, anna mua’ Iyami’ mappa’dai  awala’ di sesena, membali’i lao (di tangalalang apusangna), ingga’na le’ba’ andiang rua mando’a (merau) di Iyami’ na maalai  awala’  iya pura marruai. Bassami di’o to mambulallo atorang ma’ita macoa anu iya tulu napogau’."
    },
    {
      "sura": 10,
      "verse": 13,
      "text": "Anna sitongangna Iyami’ pura  mappaaccur umma’ di andiangnapao mie’, di wattunnai (ise’iya) pagau’ bawang, anna para surona ise’iya mappolei’i mambawa katarangan iya ma’nyata (mannassa), anna diangi ise’iya andiang sanna’i melo’ matappa’. Bassami di’o Iyami’ mambalas kaum iya mappogau’ dosa."
    },
    {
      "sura": 10,
      "verse": 14,
      "text": "Mane Iyami’ mappajario  mie’ passalle-passallena ise’iya di baona lino di purannamo ise’iya, mamoarei Iyami’  mappennassai  me’apa mupogau’."
    },
    {
      "sura": 10,
      "verse": 15,
      "text": "Anna mua’ ditaleangi (dibacangani) lao ise’iya aya’-aya’-I  iya mannassa, to andiang mahara’ assitang di Iyami’ ma’uang: “Papolei Koroang laeng (tania iya di’e) iyade’ sallei’i.” Pa’uango’o (Muhammad): “Andiangi sipato’ di seseu  massallei pole di alaweu sisa-sisa’u. Andianga’ mappeccoe’i selaengna anu nawahyukang mai di iyau. Sitongangna marakkea’ maadorakai Puangngu lao di passessa allo kaiyang (keama’).”"
    },
    {
      "sura": 10,
      "verse": 16,
      "text": "Pa’uango’o (Muhammad): “Mua’ Puang Allah Taala mappoelo’, tongang andianga’ na mattaleango’o (mambacango’o) mie’ anna Puang Allah Taala andiang toi mappissannio mie’ mating.”Jari tongang  usolangano’o mie’ sisaapa saena diolo’ (di andiangnapai dipaturung Koroang). Jari apa’ andiangdo’o mie’ keakkalang?"
    },
    {
      "sura": 10,
      "verse": 17,
      "text": "Jari inaidi la’bi ta’lalo  pagau’ bawang pole di to mappapi-papia (mappadiang) alosongan lao di Puang Allah Taala iyade’ malloso-losongan aya’-aya’-Na? Sitongangna andiangi sumaro to mappogau’ dosa."
    },
    {
      "sura": 10,
      "verse": 18,
      "text": "Anna ise’iya massomba saliwangna Puang Allah Taala, anu iya andiang mappapole adaeang di sesena  ise’iya anna andiang agunanna. Anna ise’iya ma’uang: “Ise’iya di’o  pambei syafaat lao di iyami’ di sesena Puang Allah Taala.” Pa’uango’o: “Diangdo’o mie’ makkarewai Puang Allah Taala anu iya  andiang   naissang  (Puang)  di langi’ anna anu andiang di lino? Tongang mapaccingi (Puang Allah Taala) anna maraya pole di anu napappa’duangani ise’iya."
    },
    {
      "sura": 10,
      "verse": 19,
      "text": "Anna rupa tau diolo’ mai mesa tappa’i umma’,  mane ise’iya sisala-sala. Tenna’ tania mesa attattuang pole di Puangmu diolo’ tongang purai dipato’ di antarana ise’iya, di  anu iya nasisala-salai ise’iya."
    },
    {
      "sura": 10,
      "verse": 20,
      "text": "Anna ise’iya  ma’uang: “Mangapa anna andiang  di paturungan di sesena (Muhammad) mesa anu mannassa (mu’jisat)  pole di Puangna?” Jari pa’u­ango’o (Muhammad):  “Sitongangna anu iya di’o mallin­rung-o appunnanna Puang Allah Taala, jari eppeimi mie’, sitongangna iyau massolangano’o mie’ di to metteppe.”"
    },
    {
      "sura": 10,
      "verse": 21,
      "text": "Anna mua’ Iyami’ mapperasai (mambei) mesa pammase lao di rupa tau, dipuranamo ise’iya narua awala’, ise’iya me’asiga me’agengge massakka’ aya’-aya’-I. Pa’uango’o: “Puang Allah Taala la’bi masigai pambalasanna (lao d’o di agenggeango).” Sitongang­na para malaika’-I  ma’ukir pepagenggemu mie’."
    },
    {
      "sura": 10,
      "verse": 22,
      "text": "Iyamo Puang Allah Taala mappajario mala mellamba dio di pottana, (sumombal) dio  di sasi’. Anna mua’ diango’o mie’ dio di lopi anna jurru’mi paindongna mambawa tau  iya diang lalang (di lopi) sawa’ macoai pangiri’na angin, anna ise’iya mario. Anna mane polemo laso angin (talipurrus) anna mua’ lembong silatu-latu’ marruai anna diangi makanynyang  mua’ ise’iya  lalang di awala’, ise’iya mando’a (merau) lao di Puang Allah Taala ihlas siola tunru’ mappakatuna ale. (Ise’iya ma’uang): “Sitongangna mua’ Diango’o (Puang) mappasalama’  iyami’ pole di awala’ di’e,  napominasai iyami’ na mettama di to me’asukkur.”"
    },
    {
      "sura": 10,
      "verse": 23,
      "text": "Jari wattunna Puang Allah Taala mappasalama’i ise’iya, ise’iya tappa’ pagau’ bawang di baona lino (tammakkealasang) parua, E  inggannana rupa tau, sitongangna (awala’)  sawa’ apagau’ bawangmu  na marruai alawemu mie’. Iya  di’o sangga’ anyamangan atuoang lino, anna di Iyami’i pembali’mu mie’, mane Iyami’ mappakarewaio mie’ di anu iya mupogau’."
    },
    {
      "sura": 10,
      "verse": 24,
      "text": "Sitongangna alarapanganna atuoang lino, rapangi uai (urang) iya Iyami’ mappaturung  pole di langi’, mane tuomi tana’-tanang iya marumbo sawa’ uai (urang), diang naande rupa tau anna diang to’o  (nande) olo’-olo’. Lambi’i lino di’o  mua’ sukku’mi amacoanganna, anna mappake tomi  belo-belona, anna iya to maappunnai massangai  mua’ ise’iya na malai makkuasai, tappa  polemi di sesena passessa-I di wattu  bongi iyade’ allo, mane Iyami’  mappajari (tana’-tanang) sitteng tuda’-tuda’ iya pura di sodoi (di dokkang), ingnga’na le’ba andiangpa rua tuo diongin. Bassami di’o Iyami’ mappapannassa tanda (alama’) akkuasa’-I lao di kaum iya mappikkir."
    },
    {
      "sura": 10,
      "verse": 25,
      "text": "Puang Allah Taala mapperoa (rupa  tau) lao di Darussalam (suruga), anna mappatiroi  to napoe­lo’inna lao di tangalalang iya maroro (Sallang)."
    },
    {
      "sura": 10,
      "verse": 26,
      "text": "Di sesena to mappogau’ anu mapia, diang appalang  kaminang macoa (suruga) anna pattambana. Anna rupanna ise’iya andiangi naoppo’i kareamus malotong anna amatunang. Ise’iya di’o pa’engei suruga. Ise’iya mannannungan di lalangna."
    },
    {
      "sura": 10,
      "verse": 27,
      "text": "Anna to mappogau’ adaeang (mallolongan)  balasan sitteng (anu napogau’) anna ise’iya nabukkussi amatunang. Andiang diang di sesena mesa rupa tau na marrundungngi pole di passessana (awala’)na Puang Allah Taala, ingga’na le’ba’ rupanna ise’iya naoppo’i   abongiang iya mapattang. Ise’iyamo di’o pa’engei naraka, ise’iya mannannungan di lalangna."
    },
    {
      "sura": 10,
      "verse": 28,
      "text": "(Ingarangi) di mesa allo (wattu di’o) Iyami’  mappasirumung nasangi ise’iya, mane Iyami’  ma’uang lao di to  mappa’dua (Puang): “Tatta’mo’o mie’ anna solamu dio di engeangmu di’o. Mane  Iyami’ mappasisara’i ise’iya anna ma’uangmi solana: “Sitongangna diango’o mie’ andiang rua massomba iyami’.”"
    },
    {
      "sura": 10,
      "verse": 29,
      "text": "Anna sukku’mi Puang Allah Taala menjari sa’bi (sassi)  lao di iyami’ anna i’o mie’, anna iyami’  andiang paissanga’i di  passombangmu (lao di iyami’)."
    },
    {
      "sura": 10,
      "verse": 30,
      "text": "Di engeang di’o (Padang Mahsyar), tungga’-tunga’ alawe  marrasai pambalasan  pole di anu  pura napogau’ diolo’ anna ise’iya na di pepembali’ lao di Puang Allah Taala Patturundunganna ise’iya iya tongang, anna lanynya’mi anu iya napapi-papia ise’iya."
    },
    {
      "sura": 10,
      "verse": 31,
      "text": "Pa’uango’o (Muhammad): “Inai  mambengano’o mie’ dalle’ pole di langi’ anna pole di lino, iyade’ inai  kuasa (mappadiang) pairrangngi anna pe’ita, anna inai mappasung anu  tuo pole di anu mate anna mappasung anu mate  pole di anu tuo, anna inai  maator inggannana urusan?” Jari ise’iya  na ma’uang: “Puang Allah Taala.” Jari pa’uango’o: “Mangapa anna andingo’o  mie’ me’atakwa lao (di Puang).”"
    },
    {
      "sura": 10,
      "verse": 32,
      "text": "Jari  iyamo di’o mie’ Puang Allah Taala Puangmu mie’, (Puang) sitongangna. Jari andiang diang  dipuranamo atongangan  di’o, selaengna apusang. Jari me’apa na meppondo’o mie (pole di atongangan)?"
    },
    {
      "sura": 10,
      "verse": 33,
      "text": "Bassami di’o pato’na (hukumna) Puangmu lao di to pase’, sawa’ sitongangna ise’iya andiangi matappa’."
    },
    {
      "sura": 10,
      "verse": 34,
      "text": "Pa’uango’o: “Apa’ diangdi sola-solamu iya mala mappadiang mammula-mula mahluk, mane diangi (mappatuo) membali’.” Pa’uango’o: “Puang Allah Taala mammula mappadiang  mahluk, mane (mappatuo) membali’, jari me’apao na dipepeppondo’ (massomba saliwangna Puang Allah Taala)?”"
    },
    {
      "sura": 10,
      "verse": 35,
      "text": "Pa’uango’o: “Apa’ diangdi  sola-solamu mie’ mappatiroi lao di atongangan?” Pa’uango’o: “Puang Allah Taala mepatiroi lao di atongangan. Jari diangdi to  mappatiroi di atongangan di’o la’bi sipato’i  dipeccoe’i iyade’  to andiang mala  mambei patiroang selaengna  mua’ ise’iya  dibei patiroang. Mangapao (na mappogau’o bassa di’o)? Me’apao mie’ maala putusan?"
    },
    {
      "sura": 10,
      "verse": 36,
      "text": "Anna mae’diangi  ise’iya andiang mappeccoe’i selaengna  pa’aga-aga’ tappa’. Sitongangna iya di’o pa’aga-aga’-o  andiang diang  mau nasaicco’na agunanna na mambali di atongangan. Sitongangna Puang Allah Taala Masarro Paissang anu napogau’ ise’iya."
    },
    {
      "sura": 10,
      "verse": 37,
      "text": "Andiangdi na mala mua’ Koroang di’e napapiai selaengna Puang Allah Taala, anna iya tia (Koroang) di’o mappattongangi kitta’-kitta’ diolo’ mai anna mappannassai sarea’  iya napato’, andiang abata-batangan di lalangna, (di paturung) pole di Puang inggannana alang."
    },
    {
      "sura": 10,
      "verse": 38,
      "text": "Iyade’ (sipato’di) ise’iya ma’uang (Muhammad) mappapi-paiai? Pa’uango’o: “jari pappapolemo’o mie’ mesa sura’ iya sitteng anna illongngi  inai mala muillongngi  (na mappapia) saliwangna Puang Allah Taala, mua’ diango’o mie’ to tongang (parua).”"
    },
    {
      "sura": 10,
      "verse": 39,
      "text": "Anna (iya sitongangna), ise’iya malloso-losongan anu iya andiangpa sukku’ pa’issanganna anna andiangpai ise’iya napolei pappannassana. Bassami di’o to diolo’na pura malloso-losongan (suro). Jari pinnassai me’apai capparangna to ta’lalo pagau’ bawang."
    },
    {
      "sura": 10,
      "verse": 40,
      "text": "Anna di antarana ise’iya  diang to matappa’ lao di Koroang, anna di antarana ise’iya diang  to’o  andiang matappa’ lao. Puangmu kaminang ma’issang  di to mappogau’arrusang."
    },
    {
      "sura": 10,
      "verse": 41,
      "text": "Mua’ ise’iya malloso-losongano’o (Muhammad), jari pa’uango’o: “Di seseu pe’uyanga’u anna di sesemu pe’uyanganmu mie’. Lappaso’o mie’ di anu iya upogau’ anna lappas toa’ pole di anu iya mie’ mupogau’.”"
    },
    {
      "sura": 10,
      "verse": 42,
      "text": "Anna di antarana ise’iya to iya ma’irrangngio (Muhammad). Apa’ mala do’o mappajari to binga ma’irrangngi maui ise’iya andiang keakkalang?"
    },
    {
      "sura": 10,
      "verse": 43,
      "text": "Anna di antarana ise’iya diang to me’ita mating, apa’ mala do’o na mala mambei patiroang lao di to buta, maui ise’iya andiang mala paita?"
    },
    {
      "sura": 10,
      "verse": 44,
      "text": "Sitongangna Puang Allah Taala andiang manggau’ bawang  lao di rupa tau mau nasaicco’na, anna iya tia rupa tau  di’o manggau’ bawang alawena toi tia ."
    },
    {
      "sura": 10,
      "verse": 45,
      "text": "Anna (ingarangi) di  allo (wattu) di’o Puang Allah Taala mappasirumungi ise’iya, ise’iya massa’ding di allo di’o  ingnga’na le’ba’ andiang rua mottong (di lino) selaengna cinappa’ le’ba’, di allo di’o  ise’iya sanging sissang. Tongang rugi’i to malloso-losongan  di assitanganna ise’iya di Puang Allah Taala anna ise’iya andiang mallolongan patiroang."
    },
    {
      "sura": 10,
      "verse": 46,
      "text": "Anna mua’ Iyami’ mappaitaio  sambareang (passessa)  iya di pa’accangani lao ise’iya, (tantu na muitai) iyade’  (mua’) Iyami’ mappateio (di olona di’o), jari di Iyami’ toi tu’u ise’iya membali’. Anna Puang Allah Taala massa’bi di anu napogau’ ise’iya."
    },
    {
      "sura": 10,
      "verse": 47,
      "text": "Anna mesa-mesa umma’ maappunnai suro, jari mua’  polemi suro lao ise’iya, di benganmi pato’, (pato’) adil (maroro) anna ise’iya andiangi di gau’ bawang."
    },
    {
      "sura": 10,
      "verse": 48,
      "text": "Anna ise’iya  ma’uang: “Pirangpai (apoleangna) iya di’o peaccang-o, mua’ diango’o mie’ to tongang (parua)?”"
    },
    {
      "sura": 10,
      "verse": 49,
      "text": "Pa’uango’o (Muhammad): “Andianga’ kuasa mappapole acilakang anna andiang toa’ (mala mappapole) akkegunang di alaweu, selaengna iya napoelo’ Puang Allah Taala, mesa-mesa  umma’ diang ajalna. Anna mua’ polemi ajalna ise’iya andiangi mala di pamundur mau na saicco’na anna andiang toi mala na pependiolo (mappamasigai)."
    },
    {
      "sura": 10,
      "verse": 50,
      "text": "Pa’uango’o: “Pannassaianga’ mai, mua’ napoleio  mie’ passessa-Na di wattu bongi iyade’ allo, diangdi to madosa di’o merau dipamasinga?”"
    },
    {
      "sura": 10,
      "verse": 51,
      "text": "Apa’ mane diangdi dipurana diang (passessa), mane diango’o mappokanynyangi? Apa’ dite’e mane mupokanynyangi? Anna tongang diango’o mie’ (diolo’mai) samata merau malaai dipamasiga?"
    },
    {
      "sura": 10,
      "verse": 52,
      "text": "Mane di pa’uangngi lao di to ta’lalo pagau’ bawang (mappa’dua): “Perasai’i passessa iya mannannungan, andiango’o mie’ na di balas selaengna (sitteng) anu  iya pura mupogau’.”"
    },
    {
      "sura": 10,
      "verse": 53,
      "text": "Anna ise’iya mappatule’o (Muhammad): “Apa’ tongang bandi  (passessa iya na pa’janjiang) di’o?” Pa’uango’o: “Ya, nasawa’ Puangngu, sitongangna passessa (awala’) di’o tongang paruai anna andiango’o mie’ mala na lappas (pole di passessana).”"
    },
    {
      "sura": 10,
      "verse": 54,
      "text": "Anna mua’ tungga-tungga’ alawe to pagau’ bawang (mappa’dua) di’o  maappunnai inggannana anu diang  di lino di’e, tantu na napapolei (nasokong) alawena anna ise’iya mambuniang apanosoangna di wattunna pura ma’ita passesa (awala’). Anna purai di pato’ di antarana ise’iya iya  maroro (adil), anna ise’iya andiangi digau’ bawang."
    },
    {
      "sura": 10,
      "verse": 55,
      "text": "Ingarangi, sitongangna appunnanna Puang Allah Taala anu di langi’ anna di lino. Ingarangi, sitongangna janjinna  Puang Allah Taala di’o tongangi, anna iya tia mae’diangi ise’iya andiang ma’issang. "
    },
    {
      "sura": 10,
      "verse": 56,
      "text": "Iyamo (Puang Allah Taala) mappatuo anna mappamate anna sangga’ di sese-Nai di pepembali’o mie’."
    },
    {
      "sura": 10,
      "verse": 57,
      "text": "E inggannana rupa  tau, sitongangna  napoleimo’o mie’ pe’guruang pole di Puangmu mie’ anna mappamole  amongeang lalang di dada anna patiroang siola pammase di sesena to matappa’."
    },
    {
      "sura": 10,
      "verse": 58,
      "text": "Pa’uango’o (Muhammad): “Sawa’ palla’birang Puang Allah Taala anna pammase-Na, jari iyamo di’o sitinayannai ise’iya mario. Iya di’o la’bi macoai pole di anu iya napasirumung ise’iya.”"
    },
    {
      "sura": 10,
      "verse": 59,
      "text": "Pa’uango’o (Muhammad): “Papannassaianga’ mai masalah dalle’ iya napaturung Puang Allah Taala di sesemu, anna mupajari sambareangna menjari haram anna sambareangna hallal.” Pa’uango’o: “Puradi Puang Allah Taala mappaloloango’o mie’ (masalah di’e) iyade’  mappapi-papia tappa’o lao di Puang Allah Taala?”"
    },
    {
      "sura": 10,
      "verse": 60,
      "text": "Anna apa pakkira-kiranna to mappapi-papia alosongan lao di Puang Allah Taala  di allo keama’? Sitongangna  Puang Allah Taala tongang  maappunnai palla’birang lao  di rupa  tau, anna iya tia mae’diangi ise’iya  andiang massukkurri."
    },
    {
      "sura": 10,
      "verse": 61,
      "text": "Anna andiango’o (Muhammad) di lalangna mesa urusan anna andiango’o mattale’ (mambaca) mesa aya’ pole di Koroang anna andiango’o mappogau’  mesa panggauang selaengna Iyami’ massa’bi  di wattummu mappogau’i. Andiangi salewangan (lappas) pole di pa’issanganna Puangmu maui nasikkaiyang zarrah di lino iyade’ di langi’. Andiang-diang la’bi keccu’  anna andiang to’o la’bi kaiyang (pole iya di’o), selaengna (tiukir nasangi)  lalang di  kitta’ iya  mannassa (Lauh Mahfuzh)."
    },
    {
      "sura": 10,
      "verse": 62,
      "text": "Ingarangi, sitongangna walli-wallinna Puang Allah Taala andiangi ise’iya dipaarakkeang anna andiang toi ise’iya masara nyawa."
    },
    {
      "sura": 10,
      "verse": 63,
      "text": "(Iyamo) to matappa’ anna diangi ise’iya me’atakwa."
    },
    {
      "sura": 10,
      "verse": 64,
      "text": "Di sesena ise’iya diang   karewa mapperio-rio di atuoang lino anna atuoang ahera’. Andiang diang tipinra pau-paunna (janjinna) Puang Allah Taala. Iya bassa di’o iyamo apakalang iya maraya."
    },
    {
      "sura": 10,
      "verse": 65,
      "text": "Anna da (Muhammad) pasara nyawa  sawa’ paunna ise’iya. Sitongangna akkuasang di’o appunnanna nasang Puang Allah Taala. Iyamo (Puang) Masarro Pairrangngi na Paissang."
    },
    {
      "sura": 10,
      "verse": 66,
      "text": "Ingarangi, sitongangna appunnanna Puang Allah Taala anu di langi’ anna anu di lino. Anna to mapperoa solana saliwangna Puang Allah Taala, andiangi ise’iya mappeccoe’i (matappa’). Andiangi ise’iya meccoe’ selaengna pa’aga-aga’ tappa’, anna ise’iya sangga’ ma’aga-aga’ tappa’."
    },
    {
      "sura": 10,
      "verse": 67,
      "text": "Iyamo (Puang) mappajariango’o mie’ bongi na muengei mappassau anna mappajariango’o mie’ allo tarrang sanna’ (malaao ma’itai pappidalle’na Puang Allah Taala). Sitongangna iya bassa di’o diang alama’ (akkuasangna) Puang Allah Taala di sesena kaum iya ma’irrangngi."
    },
    {
      "sura": 10,
      "verse": 68,
      "text": "Ise’iya (Yahudi anna Nasrani) ma’uang: “Puang Allah Taala maappunnai ana’ (kena’i).” Tongang mapaccingi Puang Allah Taala, Iya (Puang) tongang sugi’, appunnanai anu di langi’ anna anu di lino. Andiango’o mie’ maappunnai hujjah di lalangna masalah di’e. Sipato’do’o mie’ na ma’uang lao di Puang Allah Taala iya anu andiang muissang?"
    },
    {
      "sura": 10,
      "verse": 69,
      "text": "Pa’uango’o: “Sitongangna to mappapi-papia  alosongan lao di Puang Allah Taala  andiangi maupa’ (sumaro).”"
    },
    {
      "sura": 10,
      "verse": 70,
      "text": "(di sesena ise’iya) asannangan cinappa’ di lino, mane sangga’ di Iyami’i ise’iya membali’, mane Iyami’ mepperasai ise’iya  passessa  mabe’i, sawa’ diangi ise’iya kaper."
    },
    {
      "sura": 10,
      "verse": 71,
      "text": "Anna taleangi (bacangani) lao ise’iya karewana Nabi Nuh di wattunna  ma’uang lao di umma’na: “E umma’u, mua’ musa’dingi mabe’i di sesemu mottong (siola tau)  anna pappaingarangngu mating sawa’ aya’-aya’na Puang Allah Taala, jari di Puang Allah Taalai dianga’ mattawakkal, sawa’ bassami di’o pamasse’i (pama­le­wumi) elo’mu anna (pasiru­mungmi)  sola-solamu (na muppaaccura’). Anna dai pato’ di’o di rahasia­kangi, mane pogau’i di seseu, anna da mupapattan­jenga’."
    },
    {
      "sura": 10,
      "verse": 72,
      "text": "Anna mua’ meppondo’o mie’ pole  (di pappainga­rang­ngu), andianga’ merau tambo  mau nasaicco’na mating di sesemu. Tambo  di’o sangga’ pole tappa’i di Puang Allah Taala, anna disioa’ mamoarea’ mettama di  to masserakang alawe (lao di Puang).”"
    },
    {
      "sura": 10,
      "verse": 73,
      "text": "Mane ise’iya malloso-losongan nabi Nuh, mane Iyami’ mappasalama’i anna  to massolangi dio di lopi, anna Iyami’ mappajari’i ise’iya khalifah anna Iyami’ mappatallang to malloso-losongan aya’- aya’-I’. Jari pennassai’i me’apai acapparangna to  dibei pappaingarang."
    },
    {
      "sura": 10,
      "verse": 74,
      "text": "Mane di puranamo Nabi Nuh, Iyami’ ma’utus  sisaapa suro lao di kaumna ise’iya. Jari para suro di’o mappolei’i ise’iya na mambawa katarangan iya mannassa, jari ise’iya andiangi matappa’ sawa’ ise’iya diolo’ biasai malloso-losongan. Bassami di’o Iyami’ makkocci mate atena to mambulallo atorang."
    },
    {
      "sura": 10,
      "verse": 75,
      "text": "Mane di puranamo ise’iya, Iyami’ ma’utus  Musa anna Harun lao di Fir’aun anna pangulu-pangulu kaumna, mambawa alama’ (mu’jizat-I), anna ise’iya matte’ge­rang alawena anna diangi ise’iya kaum iya madosa."
    },
    {
      "sura": 10,
      "verse": 76,
      "text": "Anna di wattunna  polemo ise’iya atongangan pole di Iyami’, ise’iya ma’uang: “Sitongangna iya di’e seher iya ma’nyata (mannassa).”"
    },
    {
      "sura": 10,
      "verse": 77,
      "text": "Musa ma’uang: “Apa’ diangdo’o mie’ ma’uang di atongangan (aparuang) di wattunna napoleio, seher di’e? Anna passeher di’o andiangi mallolongan apakalang.”"
    },
    {
      "sura": 10,
      "verse": 78,
      "text": "Ise’iya  ma’uang: “Apa’ diangdo’o pole di iyami’  na mappepeppondo’ iyami’  pole di anu samata napogau’ kanne-kanne’i, anna  mamoare’o  da’dua siola (Musa anna Harun)  maappunnai akkuasang di baona lino. Anna iyami’ andiang na maatappa’io da’dua siola."
    },
    {
      "sura": 10,
      "verse": 79,
      "text": "Fir’aun ma’uang (lao di pangulu kaumna): “Papoleangma’ inggannana passeher iya manarang.”"
    },
    {
      "sura": 10,
      "verse": 80,
      "text": "Anna di wattunna polemo para passeher,  Musa ma’uang lao ise’iya: “Pettembiangangmi anu iya melo’ mupettembiang.”"
    },
    {
      "sura": 10,
      "verse": 81,
      "text": "Anna di puranamo ise’iya napettembeang, Musa Ma’uang: “Anu iya mupogau’ di’o, iyamo di’o seher, sitongangna Puang Allah Taala  na mappalattoi anu andiang tongang. Sitongangna Puang Allah Taala  andiang na ma’elorang tarrus tau  na  mappogau’ arrusang.”"
    },
    {
      "sura": 10,
      "verse": 82,
      "text": "Anna Puang Allah Taala na matto’doang anu tongang sawa’ pato’-Na, maui to mappogau’ dosa di’o andiang ma’elo’i."
    },
    {
      "sura": 10,
      "verse": 83,
      "text": "Jari andiang diang  matappa’  lao di Musa, selaengna biya pole di kaumna (Musa)  di lalangna amarakkeang lao  di Fir’aun  anna pangulu-pangulunna iya na massessai. Sitongangna  Fir’aun ta’lalo massusu’ elo’ di baona lino. Anna sitongangna  mettamai di  to  mambulallo atorang."
    },
    {
      "sura": 10,
      "verse": 84,
      "text": "Musa ma’uang: “E kaumnu, mua’ diango’o mie’ matappa’ lao di Puang Allah Taala, jari pattawakkalo’o mie’ Lao (di Puang), mua’ diang tongango’o mie’ masserakang alawe.”"
    },
    {
      "sura": 10,
      "verse": 85,
      "text": "Mane ise’iya  ma’uang: “Lao di Puang Allah Taala  iyami’ mattawakkal, E Puangngi, da mupajari iyami’  tumbarangna pitina’ di sesena kaum iya ta’lalo pagau’ bawang,"
    },
    {
      "sura": 10,
      "verse": 86,
      "text": "Anna pasalama’i iyami’ sawa’ pammase-Mu pole di (pepagenggena) kaum iya kaper.”"
    },
    {
      "sura": 10,
      "verse": 87,
      "text": "Anna Iyami’ ma’wahyukang lao di  Musa anna lulluare’na. “Paalao muda’duai sisaapa boyang dio di Masser na naengei kaummu  anna pajari’i di’o boyang-o engeang  massambayang anna ke’deangi  sambayang  siola pakarioi to matappa’.”"
    },
    {
      "sura": 10,
      "verse": 88,
      "text": "Anna Musa ma’uang: “E Puangngi, Sitongangna Diango’o pura mambei  Fir’aun anna pangulu-pangulu kaumna  belo-belo anna barang asugiang di atuoang lino, E Puangngi, anna a’dupanna ise’iya diangi mappapusa tau  pole di tangalang-Mu. E Puangngi, paaccuri barangna ise’iya, anna kocci matei atena ise’iya, jari andiangi ise’iya na matappa’ lambi’i  ma’ita passessa iya pemonge’.”"
    },
    {
      "sura": 10,
      "verse": 89,
      "text": "Puang Allah Taala ma’uang: “Tongangg ditarimami peraummu da’dua siola (Musa anna Harun), sawa’ iyamo di’o  tatta’mo’o da’dua siola dio di  tangalalang iya maroro  anna da le’ba’o  mappeccoe’i  tangalalang­na to  andiang ma’issang.”"
    },
    {
      "sura": 10,
      "verse": 90,
      "text": "Anna Iyami’  mappamala Bani Israil mallambang sasi’, mane ise’iya  napeccoe’i Fir’aun anna joa’na,  apa’ ise’iya melo’ massessa (ma'inda-inda’i), anna di wattunna melo’mo (Fir’aun)  tallang ma’uangi:  “Matappa’ma’ mua’ andiang diang Puang selaengna  Puang  iya na atappa’i Bani Israil, anna iyau mettama’ di to masserakang alawe lao di (Puang Allah Taala).”"
    },
    {
      "sura": 10,
      "verse": 91,
      "text": "Mangapa na baru dite’e  (na makanynyango’o), anna sitongangna diango’o madoraka diolo’ duapa, anna diango’o mettama di  to mappogau’ arrusang."
    },
    {
      "sura": 10,
      "verse": 92,
      "text": "Jari di allo di’e Iyami’ mappasalama’ alawemu mamoare’o maala pepatudu lao di to na mane  pole diboe’mu anna sitongangna  mae’diangi rupa  tau takkalupa pole di tanda-tanda (aya’-aya’) akkuasa’-I."
    },
    {
      "sura": 10,
      "verse": 93,
      "text": "Anna sitongangna Iyami’ pura maanna Bani Israil  dio di engeang  amottongang iya macoa, anna Iyami’ mambei’i  ise’iya dalle’  iya macoa,  jari andiangi ise’iya sisala-sala selaengna purai napolei pa’issangan  (iya lalang di Taurat). Sitongangna Puangmu na mapputusi ise’iya di allo keama’ di sesena anu iya nasisalai ise’iya di’o."
    },
    {
      "sura": 10,
      "verse": 94,
      "text": "Jari mua’ diango’o (Muhammad) lalang di abata-batang di anu iya Iyami’ paturungano’o, jari pettuleangi lao di to  mambaca Kitta’  di andiangmupa. Sitongangna napoleimo’o atongangan pole di Puangmu, jari da le’ba’o mie’ pettama  di to bata-bata."
    },
    {
      "sura": 10,
      "verse": 95,
      "text": "Anna da le’ba’o  mie’ pettama di to malloso-losongan aya’-aya’na Puang Allah Taala iya massawa’io  mie’ mettama di to rugi."
    },
    {
      "sura": 10,
      "verse": 96,
      "text": "Sitongangna to mannassamo lao ise’iya  paunna Puangmu, andiangi na matapa’."
    },
    {
      "sura": 10,
      "verse": 97,
      "text": "Maui napole lao ise’iya  inggannana katarangan (aya’-aya’ mannassa), lambi’i  ise’iya ma’ita passessa iya pemonge’."
    },
    {
      "sura": 10,
      "verse": 98,
      "text": "Anna mangapa na andiang diang pakkappung  di mesa kota (banua) matappa’, mane tappa’na di’o  ma’guna di sesena selaengna kaumna Yunus.  Di wattunna kaumna (Yunus) di’o  matappa’. Iyami’ maalai passessa iya mappamatuna di lalangna atuoang lino, anna iyami’  mambei asannangan  lao ise’iya lambi’ wattu iya mattantu."
    },
    {
      "sura": 10,
      "verse": 99,
      "text": "Anna mua’ Puangmu mappoelo’, tantui matappa’ nasangi rupa  tau di baona lino. Jari diangdo’o melo’ na mappassa  rupa tau  malaai menjari to matappa’ nasang?"
    },
    {
      "sura": 10,
      "verse": 100,
      "text": "Anna andiang diang mesa tau na matappa’ selaengna  sawa’ pa’elorangna Puang Allah Taala, anna Puang Allah Taala mapparuai (awala’) lao di to andiang mappapa’guna akkalangna."
    },
    {
      "sura": 10,
      "verse": 101,
      "text": "Pa’uango’o: “Pennassai’i anu diang di langi’ anna di lino. Andiang diang gunana  aya’ (tanda) akkuasang­na Puang Allah Taala  anna para suro  iya mambei pappaingarang  lao di kaum iya  andiang matappa’."
    },
    {
      "sura": 10,
      "verse": 102,
      "text": "Andiangi ise’iya  tatta-tattanga selaengna (alarapangan) iya sitteng  (marruai)  to mendiolo di andiangnapai ise’iya . Pa’uango’o: “Jari tattangai mie’, sitongangna  iyau mitama toa’ di  to tattanga siola tau.”"
    },
    {
      "sura": 10,
      "verse": 103,
      "text": "Mane Iyami’ mappasalama’ para suro-I anna to matappa’, bassami di’o menjari awajikang di sese-I na  mappasalama’ to matappa’."
    },
    {
      "sura": 10,
      "verse": 104,
      "text": "Pa’uango’o (Muhammad): “E inggannana rupa  tau, mua’ di lalangna duao mie’ abata-batang di agamau, jari (issangi)  andianga’ na massomba anu musomba  saliwangna Puang Allah Taala, anna iya tia iyau na massomba Puang Allah Taala iya mappamateo mie’, anna di parentaia’ mamoarea’ mettama di to matappa’.”"
    },
    {
      "sura": 10,
      "verse": 105,
      "text": "Anna (iyau pura’ di parenta): “Pepe’oloi rupammu lao di agama  maroro anna da mie’ pettama di to  mappa’dua."
    },
    {
      "sura": 10,
      "verse": 106,
      "text": "Anna da passomba  anu iya andiang makkeguna  anna andiang toi  mappoadae’ (mappacilaka) di sesemu saliwangna Puang Allah Taala, apa’ mua’ mappogau’o (iya bassa di’o), jari sitongangna mua’ bassao di’o mettamao di to ta’lalo pagau’ bawang.”"
    },
    {
      "sura": 10,
      "verse": 107,
      "text": "Anna mua’ Puang Allah Taala mapparuaio acilakang, andiang diang mala maalai (mappapa’da) selaengna Iya, anna mua’ Puang Allah Taala  mappoelo’  apiangan di sesemu, jari andiang diang mala massu’eang amala’biang-Na. Iya mambei apiangan lao di to napoelo’ pole di batuan-Na anna Iya (Puang) Masarro Pa’dappang  na Makkesayang."
    },
    {
      "sura": 10,
      "verse": 108,
      "text": "Pa’uango’o (Muhammad): “E  inggannana rupa tau, sitongangna polemi mating atongangan (Koroang) pole di Puangmu mie’, jari bassami di’o inai-inai  mallologan patiroang jari sitongangna  patiroang di’o  di apiangan di alawena toi tia. Anna inai-inai  pusa, sitongangna apusanganna di’o  mappa­ci­lakai alawena toi tia. Anna iyau tania’ pa’jaga di alawemu mie’."
    },
    {
      "sura": 10,
      "verse": 109,
      "text": "Anna peccoe’i me’apa anu iya nawahyukango’o, anna pe’asa’baro’o lambi’ Puang Allah Taala mambei putusan anna Iya (Puang) Hakim kaminang mapia."
    },
    {
      "sura": 11,
      "verse": 1,
      "text": "Alif Lām Rā. (iyamo di’e) Kitta’ (Koroang) aya’-aya’na disusung marappi siola dipannassa, iya dipaturung (pole di Puang Allah Taala( Masarro Maroro (Adil)  na Pakkarewa."
    },
    {
      "sura": 11,
      "verse": 2,
      "text": "Mamoare’o mie’ andiang massomba sangadinna Puang Allah Taala. Sitongangna iyau (Muhammad) pappainga­rang anna pambawa  karewa mapperio-rio di sesemu mie’."
    },
    {
      "sura": 11,
      "verse": 3,
      "text": "Anna sitinayannao mie’ merau a’dappang lao di Puang­mu anna me’atowa’ lao di sese-Na. (mua’ mappogau’o bassa di’o), anna Iya (Puang)  na mambeio pappe­nyamang  macoa (tarru-tarrus) di sesemu  lambi’ wattu iya pura di pattattu anna Iya (Puang)  na mambei  mesa-mesa to maappunnai palla’birang. Mua’ meppondo’o mie’, jari sitongangna  marakkea’ na naruao mie’ passessa allo iya kaiyang (keama’)."
    },
    {
      "sura": 11,
      "verse": 4,
      "text": "lao di Puang Allah Taala pembali’mu mie’, anna Iya (Puang ) Masarro Kuasa di inggannana seu-seuwa."
    },
    {
      "sura": 11,
      "verse": 5,
      "text": "Ingarangi, sitongangna ise’iya (to munape’/bali’ balla’) di’o mappepeppondo’i dadanna  ise’iya na mam­bu­­­niang alawena pole di (Muhammad). Ingarangi di wattunna ise’iya mambukkussi  alawena kaeng, Puang Allah Taala ma’issang anu iya nabuniang ise’iya anna anu iya nalaherang, sitongangna Puang Allah Taala Masarro Paissang di inggannana issi ate."
    },
    {
      "sura": 11,
      "verse": 6,
      "text": "Anna andiang-diang mesa olo’-olo’ mellene’ di baona lino selaengna Puang Allah Taala mappidalle’i. Anna Iya (Puang) Ma’issang engeang amottongangna anna enge­ang pembuniangna. Ingannana (tiukir) nasangi lalang  di Kitta’ iya mannassa (Lauh Mahfudz)"
    },
    {
      "sura": 11,
      "verse": 7,
      "text": "Anna Iya (Puang Allah Taala) mappadiang langi’ anna lino di lalangna annang wattu, anna Arsy-Na dio di bao uai, anna Iya ma’uyio  inai di sesemu mie’ kaminang macoa ammalna, anna mua’ ma’uango’o lao  (di pak­kappung Makkah): “Sitongangna  i’o mie’ na dipa­tiwa’­aso’o  dipuramu mate,” napominasai iya di’o to kaper-o na ma’uang: “Iya di’e andiang laeng selaengna seher iya ma’nyata (mannassa).”"
    },
    {
      "sura": 11,
      "verse": 8,
      "text": "Anna sitongangna mua’ iyami’  mappamautu’ (mappe­pendi­boe’) awala’ pole ise’iya lambi’i lao di mesa wattu iya dipattattu, ise’iya na ma’uang:  “Apa mallawai (mapposarai)?” Ingarangi,  di wattunna awala’ dio lambi’i lao ise’iya andiangi mala dipalele pole ise’iya anna ise’iya mallolongan (awala’) iya  diolo’ diangi samata na pappa’elle-elleang."
    },
    {
      "sura": 11,
      "verse": 9,
      "text": "Anna mua’ Iyami’ mappeperasaiangi lao di rupa tau mesa pappenyamang (pammase) pole di Iyami’, mane pappenyamang di’o Iyami’ marrambu’ pole di sesena, tongang menjari cappu’ rannui na andiang merau tarima kasih."
    },
    {
      "sura": 11,
      "verse": 10,
      "text": "Anna mua’ Iyami’ mapperasaiangi lao di rupa tau mesa asannangan dipurana awala’ iya marruai, tongang na ma’uangi:  “tongang pa’dami iya di’o awala’-o di seseu,” sitongangna mario sanna’i  na kaiyang pappena’dinna."
    },
    {
      "sura": 11,
      "verse": 11,
      "text": "Selaengna to sa’bar lao (di awala’), anna mappogau’ apiangan, ise’iya  di’o mallolongan  pa’dappang anna appalang iya kaiyang."
    },
    {
      "sura": 11,
      "verse": 12,
      "text": "Jari mala to’o (Muhammad) melo’ mappelei  sambareang pole  di anu na wahyukango’o anna sippi’ dadammu, sawa’ mupaarakkeangi mua’ ise’iya na ma’uang:  “Mangapa anna andiangi dipaturungan ise’iya ga’dong (asugiang) iyade’  polei siola mesa malaika’?” Sitongang­na i’o mesado’-o pappaingarang,  anna Puang Allah Taala  Mappiara inggannana seu-seuwa."
    },
    {
      "sura": 11,
      "verse": 13,
      "text": "Mala-malai  ise’iya  ma’uang: “Muhammad pura  map­pa­pi-papia Koroang di’o,” Pa’uango’o: “(Mua’ tipatengi ditingo), jari papolemi sappulo sura-sura iya dipapi-papia iya massittengani, anna illongngi to mala (muillongngi) saliwangna Puang Allah Taala, mua’ diango’o to tongang (parua)."
    },
    {
      "sura": 11,
      "verse": 14,
      "text": "Jari mua’ ise’iya iya muperoa di’o andiangi mattarima piperoamu mie’, jari pa’uango’o: “Jari issangi mie’, sitongangna iya di’o Koroang-o dipaturungi sawa’ pa’issanganna  Puang Allah Taala, anna andiang diang Puang sangadinnna Iya, jari melo’do’o  mie’ massera­kang alawe (mettama sallang)?"
    },
    {
      "sura": 11,
      "verse": 15,
      "text": "Inai-inai  mappoelo’ atuoang lino anna belo-belona, tantu  Iyami’ na mambengani balasan pappogauangna ise’iya di lino iya sukku’ anna ise’iya  di lino andiangi na diparugi."
    },
    {
      "sura": 11,
      "verse": 16,
      "text": "Iyamo di’o to andiang mallolongan di ahera’, selaengna naraka anna lanynya’mi di ahera’ di’o anu pura nausahai di lino anna lao salami anu iya pura napogau’ ise’iya."
    },
    {
      "sura": 11,
      "verse": 17,
      "text": "Jari apa’ (sittengandi to kaper anna ) to maappun­nai butti mannassa (Koroang)  pole di Puangna, anna napeccoe’i toi mesa tau sa’bi  (Muhammad)  pole di Puang Allah Taala  anna di andiangnapa Koroang di’o diangmo Kitta’na Musa iya menjari patiroang  anna pammase? Ise’iya di’o matappa’ lao di Koroang. Anna inai-inai  di piha’na ise’iya (to Kuraisy)  anna sola-solana iya makkaperri Koroang, jari narakamo  engeang iya di paaccangani di sesemu, sawa’ iyamo di’o da bata-bata  lao di Koroang. Sitongangna (Koroang) di’o  tongang polei di Puangmu, anna iya tia mae’diangi rupa tau andiang matappa’."
    },
    {
      "sura": 11,
      "verse": 18,
      "text": "Anna inaidi kaminang  ta’lalo  pagau’ bawang pole di to iya mappapi-papia  alosongan lao di Puang Allah Taala? Ise’iya di’o na dipepe’oloi lao di Puangna, anna para sa’bi ma’uang: “Iyamo di’e tau  iya pura malloso-losongan Puangna.” Ingarangi, pakkutu’na Puang Allah Taala lao di to ta’lalo pagau’ bawang."
    },
    {
      "sura": 11,
      "verse": 19,
      "text": "(iyamo)  to mappusara tau  pole di tangalalangna Puang Allah Taala anna mappoelo’ (malaai) iya di’o tangalalang-o peko’i. Anna ise’iya  to andiang matappa’  di diangna allo ahera’."
    },
    {
      "sura": 11,
      "verse": 20,
      "text": "Ise’iyamo di’o to andiang paulle mappusara (passessana) Puang Allah Taala  di baona lino,  anna andiang sinalai diang pattulung lao ise’iya saliwangna Puang Allah Taala. Passessa di’o dipalliccu-liccungi di sesena ise’iya. Ise’iya samata andiang  mala ma’irrang­ngi (atongangan)  anna ise’iya samata andiangi mala ma’itai."
    },
    {
      "sura": 11,
      "verse": 21,
      "text": "Ise’iyamo di’o to marrugi-rugi alawena toi tia, anna lanynya’mi pole ise’iya iya  anu samata napadi-padiang."
    },
    {
      "sura": 11,
      "verse": 22,
      "text": "Tongang diangi ise’iya, dio di ahera’  menjari to kaminang rugi."
    },
    {
      "sura": 11,
      "verse": 23,
      "text": "Sitongangna to  matappa’ anna mappogau’ apiangan  anna mappakatuna ale lao di Puangna, ise’iyamo di’o pa’engei  suruga, ise’iya mannannungan di lalangna."
    },
    {
      "sura": 11,
      "verse": 24,
      "text": "Alarapanganna di da’dua golongan (to kaper anna to mattappa’), sittengi to buta anna to binga, na  to mala ma’ita  anna ma’irrangngi. Apa’ sittengandi di da’dua golongan di’o? Jari  andiangdo’o  mie’ maala pe’guruang (di sesena)?"
    },
    {
      "sura": 11,
      "verse": 25,
      "text": "Anna sitongangna Iyami’  pura ma’utus Nabi  Nuh  lao di kaumna, (diangi ma’uang): “Sitongangna iyau tu’u pappaingarang  iya ma’nyata (mannassa) di sesemu mie’.”"
    },
    {
      "sura": 11,
      "verse": 26,
      "text": "Malaao mie’ andiang massomba selaengna Puang Allah Taala. Sitongangna upaarakkeango’o mie’ mua’  na naruao passessa di allo iya menau-nau pa’mai’ sanna’."
    },
    {
      "sura": 11,
      "verse": 27,
      "text": "Jari ma’uangmi para pangulunna to kaper pole di kaumna: “Iyami’ andiang ma’itao, selaengna (rapang) mesa tau  biasa sitteng iyami’,  anna iyami’ andiang maita  to mappeccoe’io selaengna to matuna sanna’ di sesei  iya masiga matappa’, anna iyami’ andiang  ma’itao  maappunnai palla’birang pole di iyami’, mala-malai iyami’ massangao mie’ to pallosong.”"
    },
    {
      "sura": 11,
      "verse": 28,
      "text": "(Nabi Nuh) ma’uang:  “E kaumnu,  me’apai  tangngar­mu mie’, mua’ maappunnaia’  butti iya mannassa pole di Puangngu, anna dibeia’ pammase pole di sesa-Na, anna pammase di’o dipakawuri di sesemu mie’. Apa’ diangdi iyami’ na mappassao mattarimai, anna andiangi mie’ muelo’i?"
    },
    {
      "sura": 11,
      "verse": 29,
      "text": "Anna (ma’uangi): “E kaumnu,  andianga’ merau barang-barang  (rapang tambo) di piperoau, tambou sangga’ polei di Puang Allah Taala  anna  andianga’  na  marrimba malai  to matappa’. Sitongangna  ise’iya na  sitai  Puangna, anna iya tia iyau mattangngaro’o mesa kaum iya cangngo.”"
    },
    {
      "sura": 11,
      "verse": 30,
      "text": "Anna (ma’uangi):  “E kaumnu, inai na mattulunga’  pole (passessa)na Puang Allah Taala  mua’ urimbai ise’iya (massio malai). Jari andiang do’o  maala pe’guruang?”"
    },
    {
      "sura": 11,
      "verse": 31,
      "text": "Anna andianga’ mappa’uangngio mua’ maappunnai-a’ ga'dongna dalle’ anna asugiang pole di Puang Allah Taala, anna andianga’ ma’issang anu mallinrung, anna andiang toa’ ma’uang:  mua’ sitongangna dianga’ malaika’. Anna anding toa’ ma’uang  lao di to  naita matuna pe’itangmu mie’. Sitongangna Puang Allah Taala andiang sinalai na mappapole  apiangan lao ise’iya. Puang Allah Taala la’bi ma’issang  anu iya dio ise’iya. Sitongangna iyau, mua’ tipatengi di’o tongang mettama’ di to pagau’ bawang."
    },
    {
      "sura": 11,
      "verse": 32,
      "text": "Ise’iya  ma’uang: “E Nuh, tongang purao sisakka (sibaro) iyami’, anna purao mappamalakka passakka’mu di iyami’, jari pappapolemo’o di iyami’ awala’ iya mupaaccangani di iyami, mua’ diango’o to  tongang (parua)."
    },
    {
      "sura": 11,
      "verse": 33,
      "text": "(Nuh) ma’uang: Sangga’ Puang Allah Taala na mappapolengo’o mie’ awala’ mua’ Iya (Puang) mappo­elo’, anna andiang sinalao mie’ mala  mallappasang alawe."
    },
    {
      "sura": 11,
      "verse": 34,
      "text": "Anna andiangi  makkeguna di sesemu mie’ naseha’u (pepatudu’u) mua’ upomelo’i mannaseha’io mie’, tenna’ Puang Allah Taala mappoelo’ mappapusao mie’. Iyamo Puangmu mie’, anna di sese-Nai  diango’o di pepembali’.”"
    },
    {
      "sura": 11,
      "verse": 35,
      "text": "Mala-malai kaumna  Nuh ma’uang: “sangga’ mappapi-papiai naseha’ (pepatudu). Pa’uango’o (Muhammad): “Mua’ sangga’ iyau mappapi-papia iya di’o naseha’-o, jari sangga’ iyau tappa’ mambulle (mambawa) dosau, anna lappasa’ pole di dosa iya mupogau’.”"
    },
    {
      "sura": 11,
      "verse": 36,
      "text": "Anna diwahyukangi lao di Nabi Nuh,  sitongangna andiang sinalai  na matappa’  di antara kaummu, selaengna to iya puramo matappa’, sawa’ tipatengnamo di’o da pasara nyawa di anu iya samata napogau’ ise’iya."
    },
    {
      "sura": 11,
      "verse": 37,
      "text": "Anna papiai iya di’o lopi-o siola   jagai anna patiroang  wahyu’-I, anna da mappau mai di iyau (masalah to) pagau’ bawang, sitongangna  ise’iya na dipatallangi.”"
    },
    {
      "sura": 11,
      "verse": 38,
      "text": "Anna mattipo’mi (Nuh) mappapia lopi. Anna  tatta’i mua’ pangulunna kaumna  landuri lao di Nuh, ise’iya ma'elle-ellei. Ma’uangmi Nuh: “Mua’ muelle-ellei iyami’,  jari sitongangna iyami’ (tu’u) ma'elle-elleo mie’ sittengan pielle-ellemu mai (di  iyami)’."
    },
    {
      "sura": 11,
      "verse": 39,
      "text": "Jari na muissangi mie’ manini  inai na narua  awala’  iya mappamatuna anna (inai) na narua  awala’ iya mannannungan."
    },
    {
      "sura": 11,
      "verse": 40,
      "text": "Lambi’i  mua’ polemi   parenta-I  anna lapurang  mappatumbur uai. Iyami’ ma’uang:  “Padai’i di lopi tungga-tungga’ olo’-olo’ sipobali (muane anna baine), anna to di alawemu selaengna  to mendiolo  atattuang di sesena anna (padai’ toi)  to matappa’. Anna andiang diang to matappa’ massiolangi (Nabi Nuh) selaengna saicco’ tappa’di."
    },
    {
      "sura": 11,
      "verse": 41,
      "text": "Anna (Nuh) ma’uang:  “Pendai’ nasangmo’o mie’ di lopi anna mupaui sawa’ sangana Puang Allah Taala  di wattu sumombal anna di wattu molawu . Sitongangna Puangngu  Masarro Pa’dappang na Makkesayang."
    },
    {
      "sura": 11,
      "verse": 42,
      "text": "Anna iya di’o lopi-o lamba mambawai ise’iya  iya lembongna sitteng buttu. Anna Nuh ma’illongngi ana’na, anna ana’na di’o  dioi di engeang messara’ karambo:   “E ana’u, pindai’mo’o di lopi siola iyami’ anna da siola to kaper.”"
    },
    {
      "sura": 11,
      "verse": 43,
      "text": "(Ana’na) ma’uang: “Na ma’itaia’ petturundungan lao di buttu iya mala  mappiara’ pole di uai.” (Nuh) ma’uang:  “Andiang diang na marrundungngio di allo di’e pole di awala’na Puang Allah Taala selaengna to naasayangngi Puang Allah taala.”  Anna lembong menjari pallawa (Nuh anna ana’na); jaria diangi (ana’na)  mettama di to dipatallang."
    },
    {
      "sura": 11,
      "verse": 44,
      "text": "Anna dipa’uangngi: “E lino, amme’i uaimmu, anna E langi’ (urang) pe’osamo’o,” anna uai dipasoro’ (dipamatti), parenta  dipogau’ anna iya di’o lopi-o molawui diaya  di buttu Judi, anna dipa’uangngi: \"Binasai to ta’lalo pagau’ bawang.”"
    },
    {
      "sura": 11,
      "verse": 45,
      "text": "Anna Nuh me’illong (merau) lao di Puangna, ma’uang: “E Puangngu, sitongangna ana’u  na to dialaweu (paalulluarea’u), anna sitongangna janji (talli’)mumo iya (tongang) parua. Anna I’omo (Puang) Hakim Kaminang Adil (Maroro).”"
    },
    {
      "sura": 11,
      "verse": 46,
      "text": "(Puang Allah Taala) ma’uang: “E Nuh,  sitongangna taniai sangana’ (paalulluareangmu iya di janji na dipasalama’), sitongangna (panggauangna) panggauang andiang macoa. Sawa’ bassami di’o da perau Mai  mesa seu-seuwa iya andiang muissang (hakikinna). Sitongangna Iyau  mappaingarango’o mamoare’o andiang mettama di to cangngo.”"
    },
    {
      "sura": 11,
      "verse": 47,
      "text": "(Nuh) ma’uang: “E Puangngu, sitongangna  metturun­dunga’  Mating (di sese-Mu)  pole diperau iya andiang uissang hakikinna. Anna mua’ andiango’-O  maa’dap­pangana’, anna andianga’ muannang pakkesayangan mai di alaweu, na mettama’ di to rugi.”"
    },
    {
      "sura": 11,
      "verse": 48,
      "text": "Dipa’uangngi: “E Nuh, perrawungmo’o na salama’  masagena, panno barakka’ pole di Iyami’ di sesemu anna umma’-umma’ (matappa’) pole di to massolangano’o. Anna diang umma’-umma’ iya Iyami’ dibei asannangan  (di atuaoang lino), mane na diparuai ise’iya awala’  iya pemonge’ pole di Iyami’.”"
    },
    {
      "sura": 11,
      "verse": 49,
      "text": "Iya di’o di antara karewa-karewa  iya mallinrung  iya Iyami’ wahyukang lao di sesemu (Muhammad); andiango’o rua ma’issangi anna andiang toi kaummu di andiangmupa di’e. Jari pe’asa’baro’o; sitongangna acapparang  iya macoa iyamo di sesena to  me’atakwa."
    },
    {
      "sura": 11,
      "verse": 50,
      "text": "Anna lao di kaumna ‘Ad (Iyami’ ma’utus)  lulluare’na, Hud. Iya ma’uang: “E kaumnu, sombai Puang Allah Taala, sitongangna andiang sinala diang Puang  saliwang-Na (Iya). (salama di’e maie) sangga’ mappadi-padiang tappa’o mie’."
    },
    {
      "sura": 11,
      "verse": 51,
      "text": "E kaumnu, andianga’ merau tambo di sesemu pole di piperoau di’e. Tambou  andiang laeng selaengna sangga’ pole tappa’i di Puang Allah Taala, (Puang Iya) pura mappapia-a’. Jari apa’ andiangdo’o keakkalang?”"
    },
    {
      "sura": 11,
      "verse": 52,
      "text": "Anna (Hud ma’uang): “E kaumnu, perau a’dappango’o mie’ lao di Puangmu mane perau towa’o Lao (di sese-Na), Puang tongang na mappaturungano’o mie’ uai urang  matamba’ sanna’. Anna Iya (Puang) na mattambai gassing lao di amakasauangmu, anna da mie’ peppon­do’ na mappogau’ dosa."
    },
    {
      "sura": 11,
      "verse": 53,
      "text": "Ise’iya (kaum ‘Ad) ma’uang: “E Hud,  andiango’o mappapole di iyami’ anu mannassa, anna andiang sinalai iyami’ na mappelei  anu iya iyami’ somba sawa’ paungmu, anna andiang sinalai iyami’ na maatappa’io,"
    },
    {
      "sura": 11,
      "verse": 54,
      "text": "Iyami’ sangga’ ma’uang mua’ sambareang sombangna iyami’ mapparuaio amongeang atattarangan. (Hud) ma’uang: “Sitongangna usa’bi lao di Puang Allah Taala anna sa’bi-i mie’, anna sitongangna  lappasa’ pole  di anu iya  mupappa’­duang."
    },
    {
      "sura": 11,
      "verse": 55,
      "text": "Anu pole disaliwang-Na (Puang),  sawa’ tipatengmi di’o  pogau’ nasangmi pepaganggemu mai, anna da le’ba’ mupapattanjeng-i."
    },
    {
      "sura": 11,
      "verse": 56,
      "text": "Sitongangna mattawakkala’ lao di Puang Allah Taala Puangngu anna Puangmu mie’. Andiang le’ba’ diang mesa olo’-olo’ mellene’ selaengna Iya  (Puang) mattu’galang bungna. Sitongangna Puangngu dioi di tangalalang iya maroro."
    },
    {
      "sura": 11,
      "verse": 57,
      "text": "Mua’ meppondo’o mie’, jari tongang  pura’ mappalambi’  (amanah) mating  di sesemu (anu iya disioanga’) mappalambi’ di sesemu mie’. Anna Puangngu  na massalleio di kaum laeng tania kaum sittengano’o mie’. Anna andiango’o mie’ mala mappapia  adaeang di sese-Na mau nasaicco’na. Sitongangna Puangngu Masarro Pappiara inggannana seu-seuwa."
    },
    {
      "sura": 11,
      "verse": 58,
      "text": "Anna wattunna polemo passessa-I, Iyami’ mappasalama’ Hud anna to matappa’ massolangani sawa’ pammase pole di Iyami’, anna Iyami’ mappasalama’ toi  ise’iya dio di allo keama’  pole di passessa  iya mabe’i."
    },
    {
      "sura": 11,
      "verse": 59,
      "text": "Anna iyamo di’o (curitana) kaum ‘Ad iya makkaperri  tanda-tanda (alama’) akkuasangna Puangna, anna maadorakai para surona (Puang Allah Taala) anna matturu’i  parentana inggannana to kuasa iya massusu’ elo  na madoraka."
    },
    {
      "sura": 11,
      "verse": 60,
      "text": "Anna ise’iya  tulu  napeccoe’i paccalla di baona lino anna tipateng toi di allo diboe’ (keama’). Ingarangi, sitongangna kaum ‘Ad di’o kaperi lao di Puangna. Ingarangi, abinasangannamo lao di kaumna ‘Ad (iyamo) kaumna Hud."
    },
    {
      "sura": 11,
      "verse": 61,
      "text": "Anna lao di kaumna Tsamud (Iyami’ ma’utus)  lulluare’na, Saleh. (Saleh) ma’uang: “E kaumnu, Sombai Puang Allah Taala, sitongangna andiang diang Puang  saliwan-Na (Iya). Iya (Puang) mappapiao mie’ pole di lita’ anna napajario pa’engeinna, sawa’ iyamo di’o perauo mie’ pa’dappang-Na, anna pe’atowa’o mie’ lao (di Puang). Sitongangna Puangngu kadeppu’ sanna’i (pammase-Na) anna mattarima (peraunna batuan-Na).”"
    },
    {
      "sura": 11,
      "verse": 62,
      "text": "Ise’iya (kaumna Tsamud) ma’uang: “E Saleh, sitongangna diango’o di andiangnapai di’e mesa tau di iyami’ iya dirannuang, Apa’ muposaradi iyami’ na massomba  anu nasomba  ama-ama’i? Sitongangna  iyami’  tongang lalang di abata-batang iya mepabalisa di agama iya mupe’illongan (mupesioang) di iyami’.”"
    },
    {
      "sura": 11,
      "verse": 63,
      "text": "(Saleh) ma’uang: “E kaumnu,  me’apai tangngarmu mie’ mua’ maappunnaia’  butti iya mannassa pole di Puang­ngu anna na beia’ pammase (anabiang) di sese-Na, jari inai na mattulunga’ pole di passessana Puang Allah Taala  mua’ iyau maadorakai’-I. Jari andiango’o   mattambai di seseu selaengna arugiang."
    },
    {
      "sura": 11,
      "verse": 64,
      "text": "Anna E kaumnu,  iyamo di’e unta baine  pole di Puang Allah Taala, menjari mu’jizat (patiroang atongangan) di sesemu, sawa’ bassami di’o pappaso’naimi  ummande di baona linona Puang Allah Taala, anna da musara-sarai di pappasara-sara iya na massawa’io  mie’ narua passessa iya kadeppu’."
    },
    {
      "sura": 11,
      "verse": 65,
      "text": "Jari ise’iya  mappatei di’o untao,  jari (Saleh) ma’uang:   “Pe’ariomo’o mie’ iyanasangna dio di boyangmu tallungallo saena, iya di’o pa’janjiang iya andiang mala diloso-losongan.”"
    },
    {
      "sura": 11,
      "verse": 66,
      "text": "Jari di wattu  polena   passessa-I, Iyami’  mappasalama’ Saleh siola to matappa’  massolangi sawa’ pammase pole di Iyami’ anna (Iyami’ mappasalama’i) pole di amatunang di allo  di’o. Sitongangna  Puangmu Iya Masarro   Makasau’ na Maraya Pa’ulleang."
    },
    {
      "sura": 11,
      "verse": 67,
      "text": "Anna mesa bamba  makarras mengguttur  marruai  to ta’lalo pagau’ bawang, anna ise’iya mate siotto-ottongni dio di boyangna."
    },
    {
      "sura": 11,
      "verse": 68,
      "text": "Ingga’na le’bai ise’iya andiangpa rua ma’engei (boyangna) di’o, Ingarangi, sitongangna kaumna Tsamud makkaperri Puangna. Ingarangi,  abinasanganmo di kaumna Tsamud."
    },
    {
      "sura": 11,
      "verse": 69,
      "text": "Anna sitongangna para sioa’-I (malaika’) polemi lao  di Ibrahim mambawa karewa mapperio-rio, ma’uangi: “Salama’.” (Ibrahim) ma’uang: \"Salama’,” jari andiang masae lao Ibrahim mappepetoanang ana’ saping iya ditapa."
    },
    {
      "sura": 11,
      "verse": 70,
      "text": "Jari di wattunna naitai limanna ise’iya andiangi mandonggo, (Ibrahim) mambata-batai anna nasa’dingi marakke’ lao ise’iya. (Malaika’) di’o ma’uang: “Da parakke’, sitongangna iyami’ (malaika’) iya disio lao di kaumna  Luth.”"
    },
    {
      "sura": 11,
      "verse": 71,
      "text": "Anna bainena mekke’de (dio diboe’ rinding)  mane diangi mecawa ca’beru, jari Iyami’  mappalambi’ di sesena karewa mapperio-rio di (piananganna) Ishak anna pole di Ishak (na dipianangi) Ya’kub."
    },
    {
      "sura": 11,
      "verse": 72,
      "text": "(Bainena) ma’uang: “tongang mappihera-herangi, apa’ na meana’da’ di’e anna  iyau mabuwengma’, anna iya di’e muaneu-e  mabuweng toi? Sitongangna iya di’e bassae tongang mesa anu iya mepatakkayanna’.”"
    },
    {
      "sura": 11,
      "verse": 73,
      "text": "(Para malaika’ di’o) ma’uang: “Apa’ takkayanna’ do’o mie’ lao di anu napato’ Puang Allah Taala? (Iya di’o) pammasena Puang Allah Taala anna barakka’-Na di sesemu mie’ E ahlul bait. Sitongangna Puang Allah Taala Masarro Tipuyi na Mala’bi’.”"
    },
    {
      "sura": 11,
      "verse": 74,
      "text": "Jari di wattunna  amarakkeang lanynya’ (pa’da) dio di Ibrahim anna karewa mapperio-rio mappolei’i, (Ibrahim sibali pau malaika’-I) masalah kaumna Luth."
    },
    {
      "sura": 11,
      "verse": 75,
      "text": "Sitongangna Ibrahim di’o tongang mesa to mappelomo  na malawo anna naelo’i membali’ (lao di Puang Allah Taala)."
    },
    {
      "sura": 11,
      "verse": 76,
      "text": "E Ibrahim, pelei’i di’e assibalipauang-e, sitongangna polemi pato’na Puangmu, anna sitongangna ise’iya na napolei passessa (awala’) iya andiang mala disu’eang."
    },
    {
      "sura": 11,
      "verse": 77,
      "text": "Anna di wattunna polemo para sioa’-I (malaika’) di’o lao di  Luth, diangi masussai  anna sippi’i dadanna sawa’ apoleangna ise’iya anna ma’uangi: “Iya di’e allo kaminang masussa.”"
    },
    {
      "sura": 11,
      "verse": 78,
      "text": "Anna polemi lao di kaumna me’asiga-siga. Anna diolo’ duapai na samata mappogau’ adaeang (carupu’). Luth ma’uang:  “E kaumnu, iyamo di’e (ne’ibainena) banua’u, diangi la’bi mapaccing di sesemu, jari pe’atakwao mie’ lao di Puang Allah Taala anna da mie’ mupasiria’ lao di toanau di’e. Apa’ andiangdi diang di sesemu mie’ pambei patiroang?”"
    },
    {
      "sura": 11,
      "verse": 79,
      "text": "Ise’iya ma’uang: “Sitongangna pura muissangi  iyami’ mua’ andiangi  iyami’ maappunnai ameloang  (cinna) lao di ne’ibainemu, anna sitongangna muissangi anu iya iyami’ akkattai.”"
    },
    {
      "sura": 11,
      "verse": 80,
      "text": "(Luth) ma’uang: “tenna’ maappunnaida’ agassingan (na massu’eango’o) iyade’  (tenna’) mala’ metturundung lao di pallulluareang iya magassing (na upogau’i).”"
    },
    {
      "sura": 11,
      "verse": 81,
      "text": "(malaika’)  ma’uang: “E Luth, sitongangna iyami’ sioang­na Puangmu, andiang sinalai ise’iya mala na massara-saraio, sawa’ bassami di’o lambamo’o bawai pallullua­reangmu anna to mappeccoe’io di cappa’ bongi anna da diang mottong mau na mesana tau, selaengna bainemu. Sitongangna na naruai passessa (awala’) iya marruai ise’iya. Sitongangna (wattu ise’iya pole) passessa di wattu suwu. Apa’ taniadi wattu suwu di’o kadeppu’mi ?”"
    },
    {
      "sura": 11,
      "verse": 82,
      "text": "Jari di wattunna  pole  passessa-I. Iyami’ mappajari banuanna kaumna Luth di’o anu tondo dai’ menjari  tondo naung (Iyami’ mappatitumballe’), anna Iyami’ mappaurangngi’i batu  pole di lita’ iya titunu,"
    },
    {
      "sura": 11,
      "verse": 83,
      "text": "Iya na bei Puangmu alama’ (tanda), anna iya di’o sessa-o andiangi karao pole di to ta’lalo pagau’ bawang."
    },
    {
      "sura": 11,
      "verse": 84,
      "text": "Anna lao di (pakkappung)  Madyan (Iyami’  massio) lulluare’na, Syuaib.  Iya ma’uang:  “E kaumnu, sombai mie’ Puang Allah Taala, sitongangna andiang sinala diang Puang di sesemu selaengna Iya. Anna da mie’ pakkurangngi ukurang anna timbangan. Sitongangna uitao mie’ lalang di apiangan  anna sitongangna upaarakkeango’o mie’ pole  di passessa (awala’) allo iya mappabinasa (keama’)."
    },
    {
      "sura": 11,
      "verse": 85,
      "text": "Anna (Syuaib) ma’uang: “E kaumnu, paganna’i ukurang anna timbangan cara adil, anna da mie’ mapparugi tau di  ha’na anna da  mie’ mappogau’ adaeang  di baona lino  sawa’ mappogau’ anu iya marrusa’."
    },
    {
      "sura": 11,
      "verse": 86,
      "text": "La’binna passaroang sangga polei  di Puang Allah Taala la’bi macoai di sesemu mie’ mua’ diango’o to matappa’. Anna iyau tania’ pa’jaga di alawemu mie’.”"
    },
    {
      "sura": 11,
      "verse": 87,
      "text": "Ise’iya ma’uang: “E Syuaib,  apa’ agamamudi massio’o malaai iyami’ mappelei iya anu nasomba to mabu­wengngi iyade’ mappusara iyami’  mappogau’ anu iya iyami’ dipoelo’ di sesena barang-barangngi. Sitongangna  i’o  tongang pappelomo  na pambei patiroang.”"
    },
    {
      "sura": 11,
      "verse": 88,
      "text": "(Syuaib) ma’uang: “E kaumnu, me’apai tangngarmu mie’ mua’ maappunnaia’ butti mannassa pole di Puangngu anna di bengana' pappidalle’ macoa (sipato’da’ mappelei pesio-Na)? Anna  andianga’ mappeleio (na mappogau’) iya anu uposara. Andiang diang akkattau selaengna  (mappapole) apiangan mua’ paulle duapa’. Anna andiang diang patiroang di seseu selaengna  (pattulungna) Puang Allah Taala. Sangga’ lao di Puang Allah Taala iyau mattawakkal anna sangga’ di sese-Nai iyau  membali’."
    },
    {
      "sura": 11,
      "verse": 89,
      "text": "Anna E kaumnu, dai assisalang di seseu (anna di sesemu) massawa’io me’ menjari adae’ lambi’o narua  passessa (awala’) sitteng iya marruai kaumna Nuh, iyade’  kaumna Hud, iyade’ kaumna Saleh, anna kaumna Luth andiang toi karao engeangna di sesemu mie’."
    },
    {
      "sura": 11,
      "verse": 90,
      "text": "Anna perau a’dappango’o mie’ lao di Puangmu mane towa’o di sese-Na. Sitongangna Puangngu Masarro Masayang na Makkesayang."
    },
    {
      "sura": 11,
      "verse": 91,
      "text": "Ise’iya ma’uang: “E Syuaib, andiangi mae’di pa’isssanga’i di anu  iya mupau anna sitongangna iyami’ ma’ita malammao di sesei, tenna’ tania sawa’ sangana’mu (pallulluareangmu) dirajammo’o, anna taniao to diasiri’ (dipakaraya) di sesei.”"
    },
    {
      "sura": 11,
      "verse": 92,
      "text": "(Syuaib) ma’ang: “E kaumnu, apa’ to di alaweu la’bi mala’bi’di mi’apa tanggarmu dadi Puang Allah Taala, anna Puang Allah Taala  mupajari seu-seuwa iya musim­bangan lao di pondo’mu? Sitongangna (pa’issa­nganna) Puangngu (massalippuri)  di inggannana anu mupogau’."
    },
    {
      "sura": 11,
      "verse": 93,
      "text": "Anna E kaumnu,  pogau’i mie’ me’apa pa’ulleangmu, sitongangna iyau mappogau’ toa’. Na muissangi maniniinai na narua passessa (awala’) iya mappamatuna anna inai losong. Anna eppei’i mie’ passessa (awala’na  Puang), sitongangna iyau metteppe toa’ siola tau.”"
    },
    {
      "sura": 11,
      "verse": 94,
      "text": "Anna di wattu polena passessa-I (awala’-I), Iyami’ mappasalama’ Syuaib anna to matappa’ siola-olai sawa’ pammase pole di Iyami’, anna to ta’lalo pagau’ bawang dipabinasai sawa’ mesa bamba mengguttur, anna menjarimi ise’iya mate siotto-ottongngi sisembur dio di boyangna,"
    },
    {
      "sura": 11,
      "verse": 95,
      "text": "Ingga’na le’bai ise’iya  andiangpa rua mottong di engeang di’o. Ingarangi, abinasang di sesena to mottong dio di  Madyan me’apa kaumna Tsamud binasa. "
    },
    {
      "sura": 11,
      "verse": 96,
      "text": "Anna sitongangna Iyami’ pura ma’utus Musa sawa’ tanda-tanda  (alama’ akkuasa’-I anna mu’jizat iya ma’nyata (mannassa),"
    },
    {
      "sura": 11,
      "verse": 97,
      "text": "Lao di  Fir’aun anna pangulu-pangulu  kaumna, jari ise’iya mappeccoe’i parentana Fir’aun, anna parentana Fir’aun tongang tania (parenta) iya tongang."
    },
    {
      "sura": 11,
      "verse": 98,
      "text": "(Fir’aun) millamba dio di olona kaumna di allo keama’ mane napatamami ise’iya lalang di naraka. Anna (naraka iyamo) kaminang adae’na engeang iya dipolei."
    },
    {
      "sura": 11,
      "verse": 99,
      "text": "Anna ise’iya tulu napeccoe’i paccallana di’e lino-e anna (tipateng toi) di  allo keama’. Iya di’o paccall-o di’o kaminang adae’na pappibengan iya napibengan."
    },
    {
      "sura": 11,
      "verse": 100,
      "text": "Iyamo di’o sambareang pole di karewana banua  (iya pura dipabinasa) iya Iyami’ curitango’o (Muhammad), di banua-banua di’o diang dita batena anna diang tomo accur."
    },
    {
      "sura": 11,
      "verse": 101,
      "text": "Anna Iyami’ andiang manggau’ bawangi ise’iya, anna iya tia ise’iya di tia  manggau’ bawang alawena, iyamo tu’u na andiang diang  gunana mau nasaicco’na di sesena somba-sombang  iya na somba selaengna Puang Allah Taala, di wattu passessa (awala’)na Puangmu pole. Anna somba-sombang di’o andiangi mattambai di sesena selaengna  abinasang."
    },
    {
      "sura": 11,
      "verse": 102,
      "text": "Anna bassami di’o passessa (awala’na) Puangmu, mua’ Iya na massessa  pa’banua iya mappogau’ ata’la­loang. Sitongangna passessa (awala’)-Na di’o pemonge’sanna’ na makarras."
    },
    {
      "sura": 11,
      "verse": 103,
      "text": "Sitongangna iya bassa di’o tongang diang pe’guruang di sesena  to  marakke’ lao di passessa (awala’) na ahera’. Allo keama’ di’o (iyamo) mesa allo iya inggannana rupa tau  dipasirumung nasangi (na ma’oloi allo keama’). Anna iya di’o allo-o nasa’bi (inggannana anu dipajari)."
    },
    {
      "sura": 11,
      "verse": 104,
      "text": "Anna Iyami’ andiang mappamautu’ (mappependiboe’), selaengna lambi’ di wattu iya pura dipatttantu."
    },
    {
      "sura": 11,
      "verse": 105,
      "text": "Di polenamo  di’o allo-o, andiang diang mesa tau mappau, selaengna pa’elorang-Na (Puang), anna di antarana ise’iya diang  cilaka anna diang to’o masannang."
    },
    {
      "sura": 11,
      "verse": 106,
      "text": "Anna to cilaka, jari (engeanna lalang) di naraka, di lalangna ise’iya mappasung na mambeso nappas (merrae-raeng)."
    },
    {
      "sura": 11,
      "verse": 107,
      "text": "Ise’iya mannannungan di lalangna selama diang duapa langi’ anna lino, selaengna mua’ Puangmu mappoelo’ (laeng). Sitongangna  Puangmu  napogau’i di anu iya napoelo’."
    },
    {
      "sura": 11,
      "verse": 108,
      "text": "Anna to masannang, engeangna lalang di suruga, se’iya mannannungan di lalangna selama diang duapa langi’ anna lino, selaengna mua’ Puangmu mappoelo’ (laeng), Pammasena iya  andiang rua me’osa."
    },
    {
      "sura": 11,
      "verse": 109,
      "text": "Jari da (Muhammad) di lalangna di a bata-batang di anu iya nasomba ise’iya. Ise’iya  andiangi massomba selaengna me’apai kanne-kanne’na massomba diolo’ mai. Anna sitongangna Iyami’  na mappasukku’ tongang  pambalasan (ise’iya) anna andiangi dikurangngi mau nasaicco’na."
    },
    {
      "sura": 11,
      "verse": 110,
      "text": "Anna sitongangna Iyami’ pura  mambei Kitta’ (Taurat) lao di Musa, mane iya di’o kitta’-o nasisakka’i. Anna tenna’ andiang diang attattuang madiolo pole di Puangmu, tongang na dipato’mi hukum lao ise’iya. Anna sitongangna  ise’iya (to kaper Makkah) di lalangnai di abata-batang iya mappapuse’i (lao di Koroang)."
    },
    {
      "sura": 11,
      "verse": 111,
      "text": "Anna sitongangna lao di tungga-tungga’ to (sisakka’ di’o) Puangmu tongang mappasukku’ na mappa­ganna’ (pambalasan) lao di pappogauangna ise’iya. Sitongangna Iya  (Puang) Masarro  Pakkarewa di anu iya napogau’ ise’iya."
    },
    {
      "sura": 11,
      "verse": 112,
      "text": "Jari tatta’mo’o (Muhammad) di tangalalang iya tongang, me’apa iya disioango’o anna to pura towa’ massolango’o anna da mambulallo atorang. Sitongangna Iya (Puang) Masarro  Paita di anu iya mupogau’."
    },
    {
      "sura": 11,
      "verse": 113,
      "text": "Anna da mie’ patottong lao di to ta’lalo pagau’ bawang  iya massawa’io nadu’du’ api naraka, anna togang andiango’o maappunnai mesa tau pattulung  saliwangna Puang Allah Taala,  mane andiango’o na dibengan pattulungan."
    },
    {
      "sura": 11,
      "verse": 114,
      "text": "Anna ke’deangi sambayang dio di da’dua biringna allo (malimang anna arawiang) anna dipammulanna bongi. Sitongangna  panggauang  iya macoa di’o maapusi panggauang adae’ (dosa). Iyamo di’o pappaingarang di sesena to paingarang (lao di Puang Allah Taala)."
    },
    {
      "sura": 11,
      "verse": 115,
      "text": "Anna pe’asa’baro’o, sawa’ sitongangna Puang Allah Taala andiang mappalaosala appalangna to  mappogau’ apiangan."
    },
    {
      "sura": 11,
      "verse": 116,
      "text": "Jari mangapai na andiang diang di umma’ diolo’ (di andiangmupa) to maappunnai palla’birang iya mappusarao mappogau’ adaeang iya marrusa’ di baona lino, selaengna sambareang saicco’di Iyami’ mappasalama’i di antarana ise’iya. Anna pole di to ta’lalo pagau’ bawang  sangga’ mappetondolaoi anyamangan iya keangga’ iya naappunnai ise’iya. Anna diangi ise’iya to madosa."
    },
    {
      "sura": 11,
      "verse": 117,
      "text": "Anna Puangmu andiang sinalai na  mappabinasa banua sawa’ pagau’ bawang (ata’laloang), anna (mua’) pa’banuana to  mappogau’ apiangan."
    },
    {
      "sura": 11,
      "verse": 118,
      "text": "Anna mua’ Puangmu mappoelo’, tantu na napajarimi bassa tau  umma’ iya mesa, anna ise’iya samata sisala (pahangi)."
    },
    {
      "sura": 11,
      "verse": 119,
      "text": "Selaengna to dibei  pammase pole di Puangmu. Anna iyamo tu’u di’o Puang Allah Taala mappadiangi ise’iya. Paunna Puangmu dipato’mi, “Sitongang­na na U-punnoi  tongangi Naraka Jahannam pole di bassa  jin anna bassa tau (iya madoraka) iyanasangna.”"
    },
    {
      "sura": 11,
      "verse": 120,
      "text": "Anna inggannana curita  pole di para suro-I dicuritangano’o mating, iyamo kissa-kissa  massawa’i Iyami’  mappamakasau’ atemu, anna di lalang sura’ di’e polemi di sesemu atongangan siola pe’guruang anna  pappaingarang lao  di to matappa’."
    },
    {
      "sura": 11,
      "verse": 121,
      "text": "Anna pa’uango’o (Muhammad) lao di to andiang matappa’: “Pogau’mi mie’ ingga ulle’mu (mi’apa onromu), sitongangna Iyami’  tu’u mappogau’ toi."
    },
    {
      "sura": 11,
      "verse": 122,
      "text": "Anna eppei mie’ (a’dupanna panggau­ang­mu), sitongang­na Iyami’ mitteppe toi tu’u.”"
    },
    {
      "sura": 11,
      "verse": 123,
      "text": "Anna appunnanna Puang Allah Taala anu mallinrung di langi’ anna di lino anna sangga’ di sese-Nai dipepembali’ inggannana urusan, jari somba-I, anna pattawakkalo’o lao di (Puang). Anna Puangmu andiang sinalai lese pole di anu iya mupogau’."
    },
    {
      "sura": 12,
      "verse": 1,
      "text": " Alif Lām Rā. Iyamo di’e  aya’-aya’na Kitta’ (Koroang) iya ma’nyata (mannassa)."
    },
    {
      "sura": 12,
      "verse": 2,
      "text": "Sitongangna Iyami’ mappaturung  (Koroang) ma’basa Ara’, mamoare’o mie’ mupahangi."
    },
    {
      "sura": 12,
      "verse": 3,
      "text": "Iyami’ maccuritangano’o (Muhammad) kissa kaminang macoa sawa’ ma’wahyukangna Koroang di’e di sesemu, anna tongang diango’o di andiangnapai di’o to takkalupa."
    },
    {
      "sura": 12,
      "verse": 4,
      "text": "(Ingarangi), di wattunna Yusuf ma’uang lao di amanna: “E ama’u, sitongangna  upangipi’i  (ma’ita’) sappulo mesa bittoeng, anna mata allo anna bulan, uitai suyu’ nasangi limai di iyau.”"
    },
    {
      "sura": 12,
      "verse": 5,
      "text": "(Amanna) ma’uang: “E ana’u, da mucuritangani  pangipimmu di’o  lao di lulluare’mu, jari na napa­piangano’o pepagengge (na napabinasao). Sitongangna  setang di’o  bali  (musu’ ma’nyata) mannassa di sesena  rupa  tau.”"
    },
    {
      "sura": 12,
      "verse": 6,
      "text": "Anna bassami di’o Puangmu mappileo (na menja­ri Nabi)  anna mappa’guruo  sambareang pole di ta’birangna pangipi anna napasukku’i pammase-Na di sesemu anna lao di biyanna  Ya’kub, me’apa-I (Puang Allah Taala) mappasukku’ pappenyamangna lao di da’dua  amammu di olona di’o, iyamo Ibrahim anna Ishak. Sitongangna Puangmu Masarro Paissang na Maroro  (Adil)."
    },
    {
      "sura": 12,
      "verse": 7,
      "text": "Sitongangna diang sisaapa tanda-tanda (alama’) akkuasangna Puang Allah Taala di (curitana) Yusuf anna lulluare’na  di sesena to mettule’."
    },
    {
      "sura": 12,
      "verse": 8,
      "text": "(Iyamo) di wattunnai ise’iya ma’uang: “Sitongangna Yusuf anna lulluare’ lessorangna (siola indo ama di sanga Bunyamin) la’bi naelo’i amatta dadi ita’ (di’e), anna ita’ di’e mesa golongan (iya makasau’). Sitongangna  amatta di lalangnai atassalang iya ma’nyata (mannassa)."
    },
    {
      "sura": 12,
      "verse": 9,
      "text": "Patei mie’  Yusuf iyade’ simbiangani  lao di mesa engeang (iya andiang naissang tau) mamoare’i  (sayang­na) amammu di sesemu tappa’ mie’, anna  dipuranamo di’o menjarimo’o kaum iya macoa.”"
    },
    {
      "sura": 12,
      "verse": 10,
      "text": "Mesa (tau) di antarana ise’iya  ma’uang: “Da mupatei Yusuf, anna iya tia patamai naung di  passauang malaai naduru’  to lalang di pellambang (musafir), mua’ diango’o mie’ melo’ mappogau’.”"
    },
    {
      "sura": 12,
      "verse": 11,
      "text": "Ise’iya ma’uang:    “E ama’i, apa sawa’na anna andiangi mupokanynyang iyami’ lao di (masalahna) Yusuf, anna sitongangna  iyami’  iyamo to mappoelo’ apiangan di sesena."
    },
    {
      "sura": 12,
      "verse": 12,
      "text": "Paso’naimi (Yusuf) lamba siola iyami’ madondong malimang,  mamoare’i (Yusuf) malai me’asanna-sannang  (mario) mangino-ngino, anna sitongangna iyami’ na manjagai’i.”"
    },
    {
      "sura": 12,
      "verse": 13,
      "text": "(Ya’kub) ma’uang: ”Sitongangna di pellambanganmu siola Yusuf tongang mappamasarai nyawau anna upaarakkeangi mua’ na nandei sarigala, anna i’o mie’ lesango’o pole di (Yusuf).”"
    },
    {
      "sura": 12,
      "verse": 14,
      "text": "Ise’iya ma’uang: “Mua’ iya (Yusuf) tongang nandei sarigala, anna iyami’ (golongan iya makasau’), sitongangna iyami’ mua’ bassai di’o  iyamo to rugi.”"
    },
    {
      "sura": 12,
      "verse": 15,
      "text": "Jari di wattunna ise’iya mambawai  anna nasituru’imi na mappatamai naung di passauang, (anna di wattunna lalangmo di passauang) Iyami’ ma’wahyukang lao di Yusuf: “Sitongangna  na mucuritangi lao ise’iya manini panggauangna di’e, anna ise’iya andiangmi  na­ingarang.”"
    },
    {
      "sura": 12,
      "verse": 16,
      "text": "Diboe’na di’o ise’iya  pole lao di amanna  (di wattu) arawiang siola sangi’."
    },
    {
      "sura": 12,
      "verse": 17,
      "text": "Ise’iya ma’uang: “E ama’i, sitongangna iyami’ mellamba silumba-lumba anna iyami’ mappelei Yusuf dio sikadeppu’  barang-barang (pewongan), anna iya (Yusuf) nandei  sarigala, anna tongang andiango’o na makany­nyang di iyami’, maui diangi iyami’ to tongang (parua)."
    },
    {
      "sura": 12,
      "verse": 18,
      "text": "Anna ise’iya  pole mambawa bayunna (Yusuf siola cera’) cera’ iya palsu (losong). (Ya’kub) ma’uang: “Sitongangna alawemu tomo tu’u mie’ ma’ita  macoa  panggauang (iya adae’), jari asa’barang iya macoa iyamo (asa’bara’u). Anna Puang Allah Taala tappa’ damo na diengei merau tulung di anu iya mucuritang.”"
    },
    {
      "sura": 12,
      "verse": 19,
      "text": "Anna polemi to lalang di pellambang (musafir), mane massio mesa tau maala uai, mane mapparawung pesau’na, anna ma’uang: Oh, karewa mapperio-rio, iya di’e mesa nana’eke (tommuane).” Mane ise’iya mambuniang (Yusuf) napasitteng barang dibaluang. Anna Puang Allah Taala Masarro Paissang di anu iya napogau’ ise’iya."
    },
    {
      "sura": 12,
      "verse": 20,
      "text": "Anna ise’iya  mambaluangi Yusuf iya angga’ maseppo, iyamo saapa  tappa’di dirham, anna diangi ise’iya  andiang masinna atena lao di Yusuf."
    },
    {
      "sura": 12,
      "verse": 21,
      "text": "Anna to Masser (iya) to maalli’i ma’uang lao di bainena: “Bengani  engeang (parolangngi) macoai, diang kapang akkegunangna di iyami’ iyade’ diala rapangi ana’i.” Anna bassami di’o Iyami’  mambei’i onro macoa  lao di Yusuf di baona lino (Masser), anna Iyami’ mappa’­gurui  battuang pangipi. Anna Puang Allah Taala kuasa di urusanna, anna iya tia’ mae’diangi rupa tau andiang ma’issang."
    },
    {
      "sura": 12,
      "verse": 22,
      "text": "Anna wattunna sukku’mo ana’imuaneangna  Iyami’ mabei’i hikmah anna pa’issangan (ilmu). Anna bassami di’o Iyami’  mambalas lao di to mappogau’ apiangan."
    },
    {
      "sura": 12,
      "verse": 23,
      "text": "Anna to baine (Zulaikha) iya naengei Yusuf mottong (dio di boyangna)  maccawoloi  Yusuf na mappatunru’i alawena lao (di sesena) anna naoppoi inggannana ba’ba, anna ma’uang: “Maimo’o indinie,” Yusuf ma’uang: “Metturundunga’ lao di Puang Allah Taala, sitongangna nacoai sanna’ puangngu.” Sitongangna to ta’lalo (pagau’ bawang) andiangi maupa’ (sumaro)."
    },
    {
      "sura": 12,
      "verse": 24,
      "text": "Sitongangna to baine di’o melo’i mappogau’ (panggauang adae’ siola) Yusuf, anna Yusuf melo’ toi lao di to baine di’o tenna’ andiangi ma’ita alama’  (tanda) pole di (Puangna). Bassami di’o, malaai Iyami’ mappa’dai di sesena  anu andiang macoa anna adaeang. Sitongangna (Yusuf) mettamai batua iya tipile."
    },
    {
      "sura": 12,
      "verse": 25,
      "text": "Anna dua-duanna silumba me’asiga-siga lao di ba’ba anna to baine di’o mambeso  bayunna (Yusuf) pole di pondo’, na kenu’ anna dua-duanna marruppa’i  tommu­a­nena to baine di’o dio di olo ba’ba. Iya di’o to baine-o ma’uang:  “Apa balasanna di to  melo’ mappogau’ adaeang lao di to bainemu, selaengna ditarukkungi iyade’ (dihukum-i) passessa iya pemonge’?”"
    },
    {
      "sura": 12,
      "verse": 26,
      "text": "(Yusuf) ma’uang: “Iya maccawoloa’ na matturu’i elo’na,” anna diang mesa sa’bi pole di sangana’na to baine di’o massa’bi’i. “Mua’ bayu gamisna kenu’ di olo, to baine tongang (parua), anna (Yusuf) mettamai to losong.”"
    },
    {
      "sura": 12,
      "verse": 27,
      "text": "Anna mua’ bayu gamisna kenu’ dio di pondo’, jari to bainemo tu’u di’o losong, anna (Yusuf) mettamai to tongang (parua).”"
    },
    {
      "sura": 12,
      "verse": 28,
      "text": "Jari di wattunna  muanena to baine di’o ma’ita bayunna (Yusuf) kenu’ dio di pondo’na, ma’uangi: “Sitongangna (iya di’o panggauang-o) iyamo pepagenggemu, sitongangna  pepagenggemu di’o tongang kaiyangi.”"
    },
    {
      "sura": 12,
      "verse": 29,
      "text": "E Yusuf: “Peppondo’o (pe’aluppeangi di’e panggauang), anna i’o (E to baineu) perau a’dappango’o lao di  dosamu, sawa’ sitongangna  mettamao di to mappogau’ asalang.”"
    },
    {
      "sura": 12,
      "verse": 30,
      "text": "Anna para to baine dio di kota ma’uang: “Bainena  Al-Aziz maccawolo’ neimuanena na mappatunru’i lao di sesena, sitongangna cinnana di ne’imuanena  di’o madilalang sanna’i. Sitongangna iyami’ mattangngari lalang di apusang iya ma’nyata (mannassa).”"
    },
    {
      "sura": 12,
      "verse": 31,
      "text": "Jari di wattunna to baine (Zulaikha) di’o ma’irrangngi pau-paunna (curita adae’na ise’iya), na peroami para to baine di’o  anna napatayangi  pe’oroang, anna dibei mesa-mesa tau kowi-kowi’ (na mappolo-polong petoanang)  anna mane (ma’uang lao di Yusuf): “Pessungmo’o (paitai) alawemu lao ise’iya.” Anna wattunna para to baine di’o maita (Yusuf), ise’iya di’o takkayanna’ (di amakappanna rupanna) anna mambeangngi (garimi) limanna anna ma’uang: “Sukku’ tongangi Puang Allah Taala, iya di’e tania tau. Sitongangna iya di’e andiang laeng selaengna malaika’ iya mala’bi’.”"
    },
    {
      "sura": 12,
      "verse": 32,
      "text": "(To baine di’o) ma’uang: “Iyamo di’o mucalla’ sawa’ (macinna’) lao, anna sitongangna  iyau sawa’ macinna’  lao  nadipatunru’i alawena (di seseu)  anna iya tia na tola’i (andiangi melo’). Anna sitongangna  mua’ andiangi matturu’i  anu iya usioangi lao tongang na ditaruk­kungi anna mettamai to matuna.”"
    },
    {
      "sura": 12,
      "verse": 33,
      "text": "(Yusuf) ma’uang:  “E Puangngu, pattarukkungan la’bi uelo’i dadi matturu’i elo’na ise’iya di seseu. Anna mua’ andiangi  musu’eang pole  di alaweu  pepagenggena, (na matturu’i)  elo’na dianga’ mettama to cangngo.”"
    },
    {
      "sura": 12,
      "verse": 34,
      "text": "Jari Puangna mattarimai doana (Yusuf), anna Iya mappasalama’i (Yusuf)  pole di pepagenggena ise’iya. Sitongangna Iya (Puang Allah Taala) Masarro Pairrangngi na Paissang."
    },
    {
      "sura": 12,
      "verse": 35,
      "text": "Mane  moppo’mi pikkirangna ise’iya di puranamo ma’ita alama’ (aparuanganna Yusuf) mua’ ise’iya  na mattarukkungi (Yusuf) lambi’ di mesa wattu ."
    },
    {
      "sura": 12,
      "verse": 36,
      "text": "Anna (diang to’o)  da’dua tau ne’imuane massolangani mettama di pattarukkungan. Ma’uangi salah mesanna da’dua tau di’o: “Sitongangna mangipia’ mapperre’ anggur.” Anna laengna ma’uang: “Sitongangna mangipia’  mambawa’ roti diaya di ulu’u (madudunga’ roti), sambarenga nandei  manu-manu’.” Pissangngi iyami’ apa nakkattana pangi­pi’i, sitongangna iyami’ mattangngaro’o to manarang  (mambattuangngi pangipi)."
    },
    {
      "sura": 12,
      "verse": 37,
      "text": "(Yusuf) ma’uang:  “Andiango’ da’dua siola napolei ande iya na nabeio selaengna purai uissang mappannassa ma’uang apa rupanna di’o ande-o, di andiangnapa iya di’o ande lambi’ di sesemu. Iya bassa di’o  sambareang pole  iya  pura napappa’guruang Puangngu limai di iyau. Sitongangna iyau mappeppondo’i agamana  to andiang matappa’ lao di Puang Allah Taala, anna ise’iya makkaperri allo diboe’."
    },
    {
      "sura": 12,
      "verse": 38,
      "text": "Anna iyau mappeccoe’i agamana ama-ama’u, iyamo Ibrahim, anna Ishak, anna Ya’kub. Andiangi sitinayai iyami’  (para nabi) mappa’dua lao di Puang Allah Taala. Iya bassa di’o  pole di pappibenganna Puang Allah Taala lao di iyami’ anna lao di tau (iyanasang), anna iya tia mae’diangi tau andiang massukkurri."
    },
    {
      "sura": 12,
      "verse": 39,
      "text": "E di da’dua to pa’engei pattarukkungan, inna macoa puang mae’di  iya ma’rupa-rupa iyade’ Puang Allah Taala Iya Mesa na Maraya Pa’ulleang?"
    },
    {
      "sura": 12,
      "verse": 40,
      "text": "Andiango’o mie’ massomba saliwangna Iya (Puang), selaengna  sangga’ (massomba) sanga-sanga iya   anna kanne-kanne’mu mappapi-papiai. Puang Allah Taala andiang mappaturung  katarangan di sanga-sanga di’o. attattuang di’o  sangga’ appunnana Puang Allah Taala. Iya (Puang) massio’o malaao  andiang massomba saliwangna (Iya). Iyamo di’o agama maroro, anna iya tia mae’diangi rupa tau andiang  ma’issang."
    },
    {
      "sura": 12,
      "verse": 41,
      "text": "E di da’dua to pa’engei pattarukkungan: “Iya salah mesanna di da’dua siola, na napadundui hamar Puangna, anna di mesa tau laengna na disalib-i, mane manu-manu’  maande sambareang di ulunna. Purami diputussi parakara iya mupettuleang da’dua siola  (limai di iyau).”"
    },
    {
      "sura": 12,
      "verse": 42,
      "text": "Anna (Yusuf) ma’uang lao di to naissang  mua’ nasalama’i sala mesanna. “Pannassaiangi keadaannu lao di punggawamu. “Jari setang mappatakkalupai  na mappannassa (alawena Yusuf)  lao di Puangna. Sawa’ iyamo di’o tatta’mi (Yusuf)  lalang di pattarukkungan  sisaapa taung saena."
    },
    {
      "sura": 12,
      "verse": 43,
      "text": "Anna mara’dia ma’uang (lao di to diangga’ pangulu  pole di kaumna): “Sitongangna mangipia’ ma’ita pitu saping baine iya marumbo  naande pitu  saping baine  iya madokkor anna pituttulang (gandong) iya kurarra’ anna pituttulang laengna mara’e. E  inggannana pangulu (to diang onrona): Pannassana’ mai apa battuangna pangi­pi’u di’o mua’ diango’o mie’ mala mambattuangngi  pangipi.”"
    },
    {
      "sura": 12,
      "verse": 44,
      "text": "Ise’iya ma’uang: “(iya di’o) pangipi-pangipi  lo’bang (andiang bua-buana) anna iyami’ andiang sinalai ma’issang  na mambattuangngi di’o pangipi-o.”"
    },
    {
      "sura": 12,
      "verse": 45,
      "text": "Anna ma’uangmi to iya salama’ pole di da’dua tau di’o anna paingarang (lao di Yusuf) dipuranamo sisaapa saena. “Na ukarewaio (na upissangngio) mie’ (to iya manarang) mambattuangngi pangipi, jari sioa’ (lao).”"
    },
    {
      "sura": 12,
      "verse": 46,
      "text": "Yusuf, E to dipokanynyang sanna’: “Pepessannio mai di pitu saping baine marumbo iya naande pitu  saping baine madokkor anna pituttulang (gandong)  makurarra’ anna pitu laengna  mara’e malaai membalia’ lao di tau di’o, mamoare’i ise’iya ma’issangi.”"
    },
    {
      "sura": 12,
      "verse": 47,
      "text": "(Yusuf) ma’uang: “Malaao mie’  mattanang (mattuda’) pituttaung (saena) me’apa biasa, anna iya anu mualai (mudokkang), mupaso’nai dio di ponge’na  selaengna mualai saicco’ muande."
    },
    {
      "sura": 12,
      "verse": 48,
      "text": "Mane dipuranamo di’o, anna na polei  pituttaung iya masussa sanna’ tau, iya na maccappu’i  iya anu mualai na ma’oloi (taung masippi’/masussa) di’o, selaengna saicco’  (bine gandong) iya mualai."
    },
    {
      "sura": 12,
      "verse": 49,
      "text": "Mane dipuranamo di’o napolei taung iya rupa tau dibei uai urang (iya sukku’) anna di wattu di’o ise’iya mapperre’ anggur.”"
    },
    {
      "sura": 12,
      "verse": 50,
      "text": "Anna (mara’dia) ma’uang: “Bawai (iting tau) limai di iyau,” Jari di wattunna sioang di’o  pole lao di Yusuf, ma’ungmi (Yusuf): “Pembali’mo’o lao di puangmu anna pettuleangi lao di  sesena me’apai keadaanna to baine  iya pura mambeangngi limanna. Sitongangna Puangngu Masarro Ma’issang di pepagenggena ise’iya.”"
    },
    {
      "sura": 12,
      "verse": 51,
      "text": "(Mara’dia) ma’uang (lao di para to baine) di’o: “Me’apai tokkomu di wattummu maccawolo’ Yusuf na mappatunru’ alawena (di sesemu)? Ise’iya ma’uang: “Tongang sukku’i Puang Allah Taala, iyami’ andiang ma’issang mesa adaeang  di sesena.” Ma’ungmi (bainena Al-Aziz): “Dite’e di’e mannassami  atongangan, iyau maccawolo’i na mappatunru’ alawena  (di seseu), anna sitongangna mettamai to tongang (parua).”"
    },
    {
      "sura": 12,
      "verse": 52,
      "text": "(Yusuf ma’uang): “Iya bassa di’o mamoare’i  (Al-Aziz) ma’issang  mua’ sitongangna  andianga’ iyau mahhiana’i lao di peppondoangna, anna Puang Allah Taala andiang maarioi pepagenggena to gengge (hiana’)."
    },
    {
      "sura": 12,
      "verse": 53,
      "text": "Anna andianga’  (ma’uang) lassu’i alaweu (pole di asalang), sawa’ sitonganna  iya di’o nassu-o samata mesioi lao di adaeang, selaengna (nassu) na ammasei Puangngu. Sitonganna Puangngu  Masarro Pa’dappang  na Makkesayang."
    },
    {
      "sura": 12,
      "verse": 54,
      "text": "Anna mara’dia ma’uang: “Bawai mai (Yusuf), malaai upilei menjari  to rape’ di iyau.” Jari di wattunna mara’dia mamanya massipau-pauangi, ma’uangmi (mara’dia): “Sitonganna mattipo’ di’e (allo-e) menjario to diang onro matinggi di iyami’ na di pokanynyang.”"
    },
    {
      "sura": 12,
      "verse": 55,
      "text": "(Yusuf) ma’uang: “Pajaria’ bendaharana banua (Masser), sitonganna manaranga’ manjagai (mappaiara), na maappunnai pa’issangan.”"
    },
    {
      "sura": 12,
      "verse": 56,
      "text": "Anna bassami di’o Iyami’ mambei onro lao di Yusuf dio di banua (Masser); na naengei mottong inna naengei napomelo’. Iyami’ mappalawas pammase-I lao di to dielo’i anna Iyami’ andiang mappalaosala appalangna  to mappogau’ apiangan."
    },
    {
      "sura": 12,
      "verse": 57,
      "text": "Anna sitonganna appalang di ahera’ la’bi macoai di sesena to matappa’  anna diangi ise’iya me’atakwa."
    },
    {
      "sura": 12,
      "verse": 58,
      "text": "Anna lulluare’na Yusuf pole (lao di Masser) mane mettamami (di engeangna). Jari Yusuf ma’issangi (lulluare’na), anna lulluare’na andiangi paissang lao di  (Yusuf)."
    },
    {
      "sura": 12,
      "verse": 59,
      "text": "Anna di wattunnai (Yusuf) mappatayangi barang (poandeang), ma’uangi: “Bawanga’ mie’ mai lulluare’mu iya siola amao (Bunyamin), andiangdi muita mua’  upasukku’i  gattangna anna iyau tu’u to kaminang macoa mattarima toana?"
    },
    {
      "sura": 12,
      "verse": 60,
      "text": "Jari mua’ andiangi mubawa mai, jari andiango’o mie’ na mallolongan anu digattang pole di iyau anna da mie’ muakadeppu’ia’.”"
    },
    {
      "sura": 12,
      "verse": 61,
      "text": "Ise’iya ma’uang: “Iyami’ na maccalowo’ amanna na mambawai (mai) anna sitonganna iyami’ tongang na mappogau’i.”"
    },
    {
      "sura": 12,
      "verse": 62,
      "text": "(Yusuf) ma’uang lao di para ne’imuane (pakkalulunna): “Patamai barang-barang (passapi’na) tama di karungna, malaai ise’iya naissang mua’  membali’mi lao di keluargana (pallulluareangna), mamoare’i membali’ boi limai.”"
    },
    {
      "sura": 12,
      "verse": 63,
      "text": "Jari di wattunna membali’mo lao di amanna (Ya’kub), ise’iya ma’uang: ”E ama’i, iyami’ andiang na mallolongan bo’o gattangan (gandong), mua’ iyami’ andiang mambawa  lulluare’i, sawa’ bassami di’o paloloangmi lulluare’i  lamba siola iyami’, malaai iyami’ mallolongan gattangan (gandong) anna sitonganna  iyami’  tongang na manjagai’i.”"
    },
    {
      "sura": 12,
      "verse": 64,
      "text": "(Ya’kub) ma’uang: “Me’apa-a’ na mappokanynyangi (Bunyamin) na mubawai mie’, sitteng  pura upokanynyangna (Yusuf) di sesemu diolo’?” Jari Puang Allah Taala kaminang macoa pa’jaga anna Iya (Puang) Makkesayang  di inggannana Pakkesayang."
    },
    {
      "sura": 12,
      "verse": 65,
      "text": "Di wattunna ise’iya mambuai  barang-barangna, ise’iya ma’ita  membali’ barang iya (napassapiang) napepemba­liangi lao ise’iya. Ise’iya ma’uang: “E ama’i apadua dipoelo’. Iya di’e barangta mipepembaliangi, anna iyami’ na mala mappande sangana’ (pallulluarea’i), anna iyami’ na mappiara lulluare’i, anna iyami’ na mallolongan tambang gattangna (gandong)  simbe’i  bawangna  mesa unta. Iya di’o anu malammor dio di  (banua Masser).”"
    },
    {
      "sura": 12,
      "verse": 66,
      "text": "(Ya’kub) ma’uang: Iyau andiang sinala’ na mallappasang lulluare’mu lambao mie’ siola, di andiangnapao  ma’janji masse’ mai di seseu sawa’ sangana Puang Allah Taala, papannassai mua’ na mubawai membali’ di seseu, selaengna mua’ nalewangano’o musu’.” Di wattunnamo ma’janji, (Ya’kub) ma’uang: “Puang Allah Taala massa’bi di anu iya dipau di’e.”"
    },
    {
      "sura": 12,
      "verse": 67,
      "text": "Anna (Ya’kub) ma’uang: “E ana’-ana’u (iyanasangna) da pettama  sippada-pada  di mesa ba’ba pettamang, anna pappettamaio  mie’ di ba’ba pettamang iya sillae-laengan, maui na tipateng di’o  andianga’ mala mallappasango’o (mau nasaicco’na) pole di (pato’na) Puang Allah Taala. Putusan iya  mappattattu seu-seuwa sangga’ appunnana Puang Allah Taala, Di sese-Nai iyau mattawakkal anna  sitinayannai sangga’ di sese-Na tappa’i mattawakkal to mattawakkal.”"
    },
    {
      "sura": 12,
      "verse": 68,
      "text": "Anna di wattunna ise’iya mettama  me’apa naparentaia­ngi amanna, jari (panggauang iya napogau’) andiangi lappas pole di pato’na Puang Allah Taala mau nasaicco’, (iya di’o) elo’na tappa’ nabi Ya’kub iya pura dipato’. Anna sitonganna maappunnai-i pa’issangan, sawa’ Iyami’ pura mappa’gurui. Anna iya tia mae’diangi rupa tau andiang ma’issang."
    },
    {
      "sura": 12,
      "verse": 69,
      "text": "Anna di wattunna ise’iya mettama di (engeangna) Yusuf. Yusuf mambawa lulluare’na (Bunyamin) lao di engeangna, (Yusuf) ma’uang: “Sitonganna iyau (di’e) lulluare’mu, jari da  pasara nyawa di anu iya napogau’ ise’iya.”"
    },
    {
      "sura": 12,
      "verse": 70,
      "text": "Jari di wattunna  puramo ise’iya  napatayang  barang (ande)na, Yusuf mappatama piala (dunduang) lalang di karungna lulluare’na. Mane me’illongmi mesa peillong: “E inggannana kafilah, sitonganna i’o mie’ tongang maccoro’.”"
    },
    {
      "sura": 12,
      "verse": 71,
      "text": "Ise’iya ma’uang, na me’olo lao di to me’illong di’o, “barang apammu  pa’da?”"
    },
    {
      "sura": 12,
      "verse": 72,
      "text": "(To me’illong di’o) ma’uang: “Pa’dai di iyami’ pialana mara’dia, anna inai mala mappepembali’  na mallolongani barang (ande) simbe’i bawangna unta, anna ujamingi.”"
    },
    {
      "sura": 12,
      "verse": 73,
      "text": "(Lulluare’na Yusuf) ma’uang: “Sawa’ sangana Puang Allah Taala sitonganna muissangi mua’ iyami’ pole tania  sawa’  na mappogau’ adaeang iya marrusa’ di banua di’e, anna diangi iyami’ tania paccoro’.”"
    },
    {
      "sura": 12,
      "verse": 74,
      "text": "Ise’iya ma’uang: “jari apa  balasanna mua’ tongang diango’o mie’ losong?”"
    },
    {
      "sura": 12,
      "verse": 75,
      "text": "Ise’iya ma’uang: “Balasanna iyamo  inai diruppa’ (barang pa’da) lalang di karungna, jari iya tomo  tia (passokongna). Bassami  di’o  Iyami’ mambalas to ta’lalo pagau’ bawang.”"
    },
    {
      "sura": 12,
      "verse": 76,
      "text": "Jari na pammulami (mapparessa) karu-karaungna ise’iya diolo tammapparessana karungna lulluare’na, anna  diboe’na di’o mappasungmi pialana mara’dia di’o  pole di karungna lulluare’na. Bassami di’o Iyami’ maator (na lolongani elo’na Yusuf). Andiangi Yusuf mala mahhukum lulluare’na me’apa undang-undangna (paannana) mara’dia, selaengna Puang Allah Taala mappoelo’. Iyami’ maakke’ onrona  to iya Iyami’ poelo’, anna di mesa-mesa to iya diang pa’issanganna diang duapa tondo dai’na Iya Masarro Ma’issang."
    },
    {
      "sura": 12,
      "verse": 77,
      "text": "Ise’iya ma’uang: “Mua’ maccoro’i, jari sitonganna  lulluare’na rua toi maccoro’ diolo’,” jari Yusuf  mambuniang (amogeang atena) anna andiangi mappatandang lao ise’iya.” Iya (ma’uang lalang di atena): “I’o mie’ la’bi adae’i  onromu (sipa’-sipa’mu)  anna Puang Allah Taala Masarro Ma’issang di anu mupassipang (mupannassa).”"
    },
    {
      "sura": 12,
      "verse": 78,
      "text": "Ise’iya  ma’uang:  “E Al-Aziz, sitonganna maappunnai’i ama iya mabuwengmo (matoa ummurna), jari paala­mo’o salah mesanna di iyami’ menjari  passallena, sitonganna iyami’ ma’itao mettama di to minggau’ macoa.”"
    },
    {
      "sura": 12,
      "verse": 79,
      "text": "(Yusuf) ma’uang:  “Meraua’ petturundungan lao  di Puang Allah Taala pole di  na mattahang mesa tau, selaengna to iyami’ diengei ma’ita barangngi,  mua’ iyami’ (mappogau’) bassa di’o, iyami’ to tongang ta’lalo  pagau’ bawang.”"
    },
    {
      "sura": 12,
      "verse": 80,
      "text": "Jari di wattunna ise’iya cappu’ rannu  pole di (putusanna Yusuf), ise’iya messara’ na sipau-pau (sibisi’-bisi’): Ma’uangmi iya kaminang kaka (matoa): “Andiangdi muissang mie’ mua’ amammu pura ma’janji di sesemu sawa’ sangana Puang Allah Taala anna diolo’ di’o purai mupalaosala Yusuf. Sawa’ bassami di’o  andianga’ na mappelei banua Masser, lambi’i ama’u   ma’eloranga’ (membali’), iyade’ Puang Allah Taala  mambei putusan di seseu. Anna Iya (Puang) Hakim kaminang  mapia.”"
    },
    {
      "sura": 12,
      "verse": 81,
      "text": "Pembali’mo’o mie’ lao di amammu anna pa’uango’o:    “E ama’i, sitonganna ana’mu maccoro’i, anna andiangi iyami’ massa’bi selaengnga iya iyami’ dissang, anna sitonganna iyami’ andiang sinalai mala manjagai (ma’issang) anu iya mallinrung."
    },
    {
      "sura": 12,
      "verse": 82,
      "text": "Anna patule’i (pa’banua) banua iya iyami’ diengei, anna kafilah (pellamba)   iya disippadang  iyami’ tanda’, anna sitonganna iyami’ iyamo to tongang (parua).”"
    },
    {
      "sura": 12,
      "verse": 83,
      "text": "(Ya’kub) ma’uang: “Sangga’ alawe sisa-sisammu tappa’di tia ma’ita macoa (panggauang adae’mu). Jari asa’barang macoa iyamo (asa’bara’u). Mamoare’i Puang Allah Taala mappapole nasang ise’iya limai di seseu, Sitonganna Iya (Puang) Masarro Paissang na Maroro (Adil).”"
    },
    {
      "sura": 12,
      "verse": 84,
      "text": "Anna (Ya’kub) mappeppondo’i  (ana’-ana’na) na ma’uang: “Edede sara nyawau lao di Yusuf (tannaratang kaipporro’na},” anna da’dua matanna menjari mapute sawa’ sara nyawa anna iyamo tau mattahang cai’na (lao di ana’-ana’na)."
    },
    {
      "sura": 12,
      "verse": 85,
      "text": "Ise’iya ma’uang: “Sawa’ sangana Puang Allah Taala, samata muingarangi Yusuf, iyamo na mattambu’o amongeang mabe’i iyade’ mettamao di to binasa (cilaka).”"
    },
    {
      "sura": 12,
      "verse": 86,
      "text": "(Ya’kub) ma’uang: “Sitonganna sangga’ tipolo lao di Puang Allah Taala’ Upepessangan sussa anna sara nyawau, anna uissangi anu  pole di Puang Allah Taala iya andiang mie’ muissang."
    },
    {
      "sura": 12,
      "verse": 87,
      "text": "E ana’-ana’u, pellambamo’o mie’, jari pekarewai  Yusuf anna lulluare’na anna da mie’ cappu’ rannu  pole di pammasena Puang Allah Taala. Sitonganna andiang diang to cappu’ rannu  pole di pammasena Puang Allah Taala, selaengna kaum iya kaper.”"
    },
    {
      "sura": 12,
      "verse": 88,
      "text": "Jari di wattunnai ise’iya  mettamamo (di engeangna) Yusuf, ise’iya ma’uang: “E Al-Aziz, iyami’ anna keluargai narua amasussang anna iyami’ pole mambawa barang andiang diang angga’na, jari pasukku’i gattangna (barang) anna passulakka di iyami’,  sitonganna Puang Allah Taala  mambalas lao di to massulakka.”"
    },
    {
      "sura": 12,
      "verse": 89,
      "text": "(Yusuf) ma’uang:  “Muissang bandi (adaeang) apa pura mupogau’ lao di Yusuf anna lulluare’na di wattu i’o mie’ andiang  ma’issang (capparangna) panggauangmu?”"
    },
    {
      "sura": 12,
      "verse": 90,
      "text": "Ise’iya  ma’uang: “Apa i’odi  di’e Yusuf?” (Yusuf)  ma’uang: “Iyaumo tu’u Yusuf anna iya di’e lulluare’u. Sitonganna Puang Allah Taala mappatitolloi pappetandona di iyami’. Sitonganna inai-inai me’atakwa anna me’asa’bar, jari Puang Allah Taala andiangi mappalaosala appalangna to mappogau’ apiangan.”"
    },
    {
      "sura": 12,
      "verse": 91,
      "text": "Ise’iya ma’uang: “Sawa’ sangana Puang Allah Taala iya pura mappakala’bio pole di iyami’, anna tongang diangi  iyami’ to tassala (madosa).”"
    },
    {
      "sura": 12,
      "verse": 92,
      "text": "(Yusuf) ma’uang: “Di allo di’e andiang diang  pau adae’ (pau paelle) di sesemu, mamoare’i Puang Allah Taala maa’dappangano’o mie’. Anna Iya (Puang) Masarro Makkesayang di inggannana Pakkesayang."
    },
    {
      "sura": 12,
      "verse": 93,
      "text": "Pellambamo’o mie’ na bawai bayu gamissu di’e, anna annai lao di rupanna ama’u, silalonai paitai membali’, anna bawa nasangi keluargamu mai di seseu.”"
    },
    {
      "sura": 12,
      "verse": 94,
      "text": "Di wattunna kafilah di’o messung (pole di banua Masser) ma’uangmi amanna lao: “Sitonganna udu’i baunna Yusuf, tenna’ andiangda’ musanga’ malamma akkalang (mannassa mupattonganga’).”"
    },
    {
      "sura": 12,
      "verse": 95,
      "text": "(Keluargana) ma’uang: “sawa’ sangana Puang Allah Taala, sitonganna di lalangna duao atassalangmu iya diolo’.”"
    },
    {
      "sura": 12,
      "verse": 96,
      "text": "Di wattunna  tanda’mo mambawa karewa  mapperio-rio, jari naannami di’o bayu-o  lao di rupanna Ya’kub, tappa membali’mi mala paita. Ya’kub ma’uang: “Apa’ andiangda’ ma’uang mating mie’, uissangi anu pole di Puang Allah Taala iya adiang mie’ muissang?”"
    },
    {
      "sura": 12,
      "verse": 97,
      "text": "Ise’iya  ma’uang:    E ama’i, perau a’dappangani iyami  di dosa-dosai’. Sitonganna diangi iyami’ to tassala (madosa).”"
    },
    {
      "sura": 12,
      "verse": 98,
      "text": "(Ya’kub) ma’uang: “Na u-perau a’dappangano’o lao di Puangngu. Sitonganna Iya (Puang Allah Taala)  Masarro Pa’dappang  na Makkesayang.”"
    },
    {
      "sura": 12,
      "verse": 99,
      "text": "Jari di wattunna ise’iya  mettama (di engeangna) Yusuf; Yusuf marra’itti indo amanna anna ma’uang: “Pettamamo’o mie’ di banua Masser, Insya Allah amangi.”"
    },
    {
      "sura": 12,
      "verse": 100,
      "text": "Anna napadai’i indo amanna  di engeang mala’bi’. Anna ise’iya (iyanasangna)  mappakatuna ale na suyu’ mappakaraya lao di Yusuf. Anna Yusuf ma’uang:           “E ama’u, iyamo tu’u di’e battuangna pangipi’u diolo’. Sitonganna  Puangngu  mappa’nyatai (pangipi). Anna sitonganna Puangngu  menggau’ macoa di seseu, di wattunnai napasalama’ pole dipattarukungan anna di wattunna na bawao pole di kappung padang pasir, dipurana setang mepakadae’ marrusa’ pallulluareang (iyau anna lulluare’u). Sitonganna Puangngu Masarro Pappelumu di anu napoelo’. Sitonganna  Iya (Puang Allah Taala)  Masarro Paissang na Maroro (Adil).”"
    },
    {
      "sura": 12,
      "verse": 101,
      "text": "E Puangngu, sitonganna  pura’ Mubei   sambareang arayang  (akaiyangan) anna pura’ mupa’guru di sambareang battuangna pangipi. “(E Puang) Pappapia langi’ anna lino. I’omo Petturundungannu di lino anna di ahera’, pamatea’  di lalangna asallangan anna pasiola’  to masaleh.”"
    },
    {
      "sura": 12,
      "verse": 102,
      "text": "Bassami di’o sambareang curita-curita  mallinrung  iya Iyami’ wahyukang di sesemu (Muhammad), padahal andiango’o siola ise’iya, di wattunnai naputusi  rencanana (na mappatama Yusuf di passauang) anna ise’iya maator pepagengge."
    },
    {
      "sura": 12,
      "verse": 103,
      "text": "Anna mae’di sanna’i rupa tau  andiang na matappa’, mauo mappoelo’ sanna’."
    },
    {
      "sura": 12,
      "verse": 104,
      "text": "Anna andiang sinalao na  merau tambo lao  ise’iya (pole di piperoamu di’e), andiang laeng selaengna pepa’guru tappa’ di inggannana alang."
    },
    {
      "sura": 12,
      "verse": 105,
      "text": "Anna mae’di sanna’i  tanda-tanda (akkuasangna Puang Allah Taala) di langi’ anna di lino iya na landurrimo. Anna ise’iya mappippondo’i."
    },
    {
      "sura": 12,
      "verse": 106,
      "text": "Anna mae’di sanna’i ise’iya andiang matappa’ lao di Puang Allah Taala, selaengna mappa’duai Puang Allah Taala (di sombang laeng)."
    },
    {
      "sura": 12,
      "verse": 107,
      "text": "Apa  nasa’dingdi ise’iya amang pole di apoleangna passessa (awala’na) Puang Allah Taala iya mangguli­lingn­gi’i, iyade’ apoleanganna keama’  iya andiang napanna-panna, anna ise’iya andiangi nasa’ding (pangilala)?"
    },
    {
      "sura": 12,
      "verse": 108,
      "text": "Pa’uango’o (Muhammad): “Iyamo di’e tangalalang (agamau), iyau anna to mappeccoe’ia’  naperoao lao di Puang Allah Taala sawa’ hujjah mannassa. Tongang mapaccingi Puang Allah Taala, anna andianga’ mettama di to mappa’dua.”"
    },
    {
      "sura": 12,
      "verse": 109,
      "text": "Anna Iyami’ andiang massio-o (Muhammad) diandiangmupa, selaengna  tommuane iya Iyami’ di bengan wahyu lao di pa’banua. Jari  andiangi  ise’iya mellamba  di baona lino mane ma’ita  me’apai capparangna  to diolo’na (iya malloso-losongan suro) anna sitonganna kappung ahera’ la’bi macoai  di sesena to takwa. Apa’ andiangdi  muppikkirri?"
    },
    {
      "sura": 12,
      "verse": 110,
      "text": "Lambi’ mua’ para suro andiangi marrannuangmo (tappa’na) anna makanynyangi mua’ ise’iya diloso-losongani, polemi lao di para suro di’o pattulungngi, mane dipasalama’i  to Iyami’ dipoelo’. Anna andiangi mala disu’eang passessa-I  pole di kaum iya madosa."
    },
    {
      "sura": 12,
      "verse": 111,
      "text": "Sitonganna lalang di kissa-kissana ise’iya di’o diang pe’guruang  lao di to diang akkalangna. Koroang di’o  tania curita  dipapi-papia, anna iya tia mappatto­ngani  (kitta’-kitta’) diolo’ anna mappannassa ingganna­na seu-seuwa, patiroang,  anna pammase di sesena kaum iya matappa’."
    },
    {
      "sura": 13,
      "verse": 1,
      "text": "Alif Lām Mīm Rā. Iyamo di’e aya’-aya’ Kitta’ (Koroang). Anna Kitta’ iya dipaturungano’o pole di Puangmu,  iya di’o anu tongang (parua). Anna iya tia mae’diangi rupa tau andiang maatappa’i."
    },
    {
      "sura": 13,
      "verse": 2,
      "text": "Puang Allah Taala mappamatinggi langi’ andiang diang ariangna (me’apai) iya muita. Anna Iya  (Puang) istawa diaya di Arasy, anna mappatunru’ mata allo anna bulan. Mata allo anna bulan di’o  mepputar  lambi’ wattu iya dipattantu. Puang Allah Taala maator urusan (anu napadiang), mappannassa  tanda-tanda (akaiyangan-Na), mamoare’o mie’ matappa’  asitangan di Puangmu."
    },
    {
      "sura": 13,
      "verse": 3,
      "text": "Anna Iya (Puang) mappatiappar  lino anna mappajari inggannana buttu anna binanga-binanga. Anna mappajari inggannana bua-bua sipasa-pasang. Puang Allah Taala ma’oppo’i bongi lao di allo. Sitonganna iya bassa di’o tongang diang tanda alama’ (akaiyanganna Puang Allah Taala)  lao di kaum iya mappikkir."
    },
    {
      "sura": 13,
      "verse": 4,
      "text": "Anna di lino di’e  diang bareang-bareang iya sirambang­an (sisarung), anna uma-uma anggur, anna tuda-tuda’ anna ponna kuruma iya metta’e anna andiang mitta’e. Ditolloi uai iya sitteng. Iyami’  mappala’bi sambareang tuda-tuda’ di sambareang (laeng) masalah rasana. Sitonganna iya bassa di’o  diang tanda-tanda alama’ (akaiyanganna Puang Allah Taala)  lao di kaum iya keakkalang."
    },
    {
      "sura": 13,
      "verse": 5,
      "text": "Anna mua’ (diang anu)  mappatakkayanna’o, iya sipato’ mappatakkayanna’o  iyamo paunna ise’iya:  “Apa’ mua’ iyami’  menjari lita’mi, apa’ iyami’ tongang (na dipepemba­li’) menjari baru?” Iyamo di’o to kaper lao di Puang­na. Anna ise’iyamo di’o  (to uelele’i) petuyu’ dio di baro­na, ise’iyamo di’o  pa’engei naraka, ise’iya  mannan­nung­an di lalangna."
    },
    {
      "sura": 13,
      "verse": 6,
      "text": "Anna ise’iya merau mating mamoare’i ise’iya dipamasigang (polena) passessa (awala’), di andiangnapai  (merau) apiangan, anna tongang  diangmo mae’di  sittenganna passesa diolo’na ise’iya. Sitonganna Puangmu tongang maappunnai pa’dappang (iya maloang) lao di rupa  tau  maui ise’iya ta’lalo pagau’ bawang, anna sitonganna Puangmu tongang makarras sanna’i passessa-Na."
    },
    {
      "sura": 13,
      "verse": 7,
      "text": "Anna to kaper ma’uang: “Mangapa anna andiang dipaturungan lao di (Muhammad) tanda alama’ akaiyangan pole di Puangna?” Sitonganna diango’o sangga’ pappaingarang tappa’, anna di tungga’-tungga’ kaum diang pambei patiroang."
    },
    {
      "sura": 13,
      "verse": 8,
      "text": "Puang Allah Taala ma’issang  anu na battangan mesa-mesa to baine, anna anu na battangan di are’ diang kurang sukku’ anna diang to’o tambang. Anna inggan­nana seu-seuwa di sese-Na (Puang) diang ukurangna."
    },
    {
      "sura": 13,
      "verse": 9,
      "text": "Iya (Puang) ma’issang inggannana anu mallinrung anna anu mallaherang. Iya (Puang) Masarro Kaiyang  na Matinggi."
    },
    {
      "sura": 13,
      "verse": 10,
      "text": "Sitteng  bandi tia (di sesena Puang), inai di sesemu mambuniang paunna anna inai mappallaherang (mappa’nyata)  paunna, anna inai mimbuni di wattu bongi anna iya mellamba (mappepatiroang alawena)  di wattu allo."
    },
    {
      "sura": 13,
      "verse": 11,
      "text": "Di rupa tau diang malaika’ iya samata sisalle-salle mappeccoe’i,  di olona anna di pondo’na, ise’iya ma’jaga sawa’  pesiona Puang Allah Taala. Sitonganna Puang Allah Taala andiang mappinra  mesa kaum  lambi’i iya topai tia diting kaum mappinra alawena toi tia. Anna mua’ Puang Allah Taala mappoelo’ adaeang lao di mesa kaum, jari andiang diang namala massu’eang, anna andiang sinala diang petturundunganna ise’iya saliwangna Iya."
    },
    {
      "sura": 13,
      "verse": 12,
      "text": "Iya (Puang Allah Taala) mappatiroiango’o mie’ dala’  na mapppapole rakke’ anna rannu, anna Iya to’o mappadiang tai iri’ mappamaullung."
    },
    {
      "sura": 13,
      "verse": 13,
      "text": "Anna iya di’o guttur-o mattasa’be anna mappuyi Puang Allah Taala, (bassa toi)  inggannana malaika’ sawa’ marakke’i lao di sese-Na, anna Puang Allah Taala mallappasang tora’ guttur, na naparuai inai napoelo’, anna ise’iya sisakka-sakka’  di  Puang Allah Taala, anna Iya (Puang Allah Taala) kaminang makarras passessa-Na."
    },
    {
      "sura": 13,
      "verse": 14,
      "text": "Sangga’ lao di Puang Allah Taala do’a (perau) iya tongang (parua). Anna barahala (patung) iya nasomba ise’iya Sali­wang­na Puang Allah Taala andiangi mala mappasilenna­rang seu-seuwa di sesena ise’iya, selaengna sitteng  to mambuaiangi da’dua pale’ limanna naung di uai anna malaai di’o uai-o lambi’-o lao di lawena, anna iya di’o uai-o andiangi mala  lambi’ lao di lawena. Anna do’a (pakkasiwiangna) to kaper, andiang diang gunana (laosala tappa’i)."
    },
    {
      "sura": 13,
      "verse": 15,
      "text": "Anna sangga’ lao di Puang Allah Taalai suyu’ (tunru’) inggannana anu di langi’ anna anu di lino, iya elo’na toi tia iyade’ dipassai (anna suyu’ toi)  bayo-bayona di malimang anna arawiang."
    },
    {
      "sura": 13,
      "verse": 16,
      "text": "Pa’uango’o (Muhammad): “Inai Puangna langi’ anna lino?” Pa’uango’o: “Puang Allah Taala.” Pa’uango’o: “Jari apa’ sipato’do’o  mie’ maala petturundungan  saliwang­na Puang Allah Taala, anna  ise’iya andiang makkuasai akkegunang anna adaeang (mudarat)  di alawena toi tia?” Pa’uango’o: “Apa’ sittengandi to buta  anna to paita, iyade’ sittengandi  mapattang kapa’ anna tarrang sanna’. Apa’  ise’iya mappajari  sisaapa solana di Puang Allah Taala iya mala mappapia sitteng pappapiang-Na (Puang) lambi’i da’dua pappapiangan di’o sitteng  me’apai pa’itanna ise’iya?” Pa’uango’o: “Puang Allah Taala Mappadiang inggannana seu-seuwa anna Iya (Puang) Masarro  Mesa na  Makasau’ Pa’ulleang.”"
    },
    {
      "sura": 13,
      "verse": 17,
      "text": "(Puang Allah Taala) mappaturung uai (urang) pole di langi’, jari lolongmi di’o uai-o dio di lembang situru’ ukurangna, anna lolongna di’o mambawai bura iya kambang na toyang. Anna di (salaka) iya napaaccur ise’iya dio di api na mappapia belo-belo iyade’ parewa, diang to’o burana sitteng burana uai. Bassami di’o Puang Allah Taala  mappapia akkalarapangan lao di to parua anna salah. Anna iya di’o bura-o na pa’dai (iya) andiang diang angga’na; Anna anu iya to makkeguna lao di rupa tau, na tatta’i di lino. Bassami di’o Puang Allah Taala mappapia akkalarapangan."
    },
    {
      "sura": 13,
      "verse": 18,
      "text": "Di sesena to mappeccoe’i pesiona Puangna, dipatayangani (di balas) macoai. Anna to  andiang mappeccoe’i pesiona Puang, tenna’ nappunnaidi ise’iya inggannana asugiang  iya diang di lino di (tambai boi) simmae’di issinna lino dipasiola, tongang na mappapolei alawena ise’iya  di asugiang di’o. Iyamo di’o dipataya­ngani hisab (rekengan)  iya adae’ anna engeang­na ise’iya   iyamo Jahannam anna iyamo di’o  engeang kaminang adae’."
    },
    {
      "sura": 13,
      "verse": 19,
      "text": "Apa’ diangdi tau  ma’issang mua’  iya anu dipaturungano’o tongang polei di Puangmu di’o sittengi to iya buta? Sitonganna sangga’ to  diang akkalangna  mala maala pe’guruang,"
    },
    {
      "sura": 13,
      "verse": 20,
      "text": "(iyamo)  to mappogau’ talli’na Puang Allah Taala anna andiang marrusa’ assitalliang,"
    },
    {
      "sura": 13,
      "verse": 21,
      "text": "anna to mappasilambi’  anu iya napesioang Puang Allah Taala mamoare’i di pasilambi’i, anna ise’iya marakke’ lao di Puangna anna ise’iya marakke’ di hisab (rekengan) iya adae’."
    },
    {
      "sura": 13,
      "verse": 22,
      "text": "Anna to sa’bar sawa’ ma’itai riona Puangna, makke’deang sambayang, anna mappasung sambareang dalle’  iya Iyami’ di bengani, nabuniang iyade’ napalatto anna massu’eang adaeang sawa’ apiangan. iyamo di’o  to mallolongan  engeang paccappurang (iya macoa)."
    },
    {
      "sura": 13,
      "verse": 23,
      "text": "(Iyamo) suruga ‘Adn  ise’iya mettama di lalangna siola-ola to saleh  pole di ama-amanna, anna para bainena,  anna ana’ appona, anna malaika’-malaika’ mettamai di engeangna ise’iya  pole di inggannana ba’ba."
    },
    {
      "sura": 13,
      "verse": 24,
      "text": "(na ma’uang): “Asalamakang di sesemu mie’ sawa’ asa’ba­rangmu.” Jari macoa-macoapai di’o engeang paccappurang-o."
    },
    {
      "sura": 13,
      "verse": 25,
      "text": "Anna to marrusa’ talli’na Puang Allah Taala  di purana nattekang iya makasau’ anna naputusi anu naparentang Puang Allah Taala mamoare’i  napasiuppi’  anna mappadiang anu marrusa’ (adaeang) di baona lino, iyamo di’o to mallolongan paccalla anna di sesena ise’iya engeang amottongan  kaminang adae’ (Jahannam)."
    },
    {
      "sura": 13,
      "verse": 26,
      "text": "Puang Allah Taala mappamaloang dalle’ anna mappasippi’ di sesena to napoelo’. Ise’iya  mario di atuoang lino, anna iya di’o atuoang lino-o (mua’ di pasiwandingi) atuoang ahera’ sangga’ asannangan (saicco’di)."
    },
    {
      "sura": 13,
      "verse": 27,
      "text": "Anna to kaper ma’uang: “Mangapai anna andiang dipaturung  lao di (Muhammad) alama’ (mu’jizat)  pole di Puangna?” Pa’uango’o (Muhammad): “Sitonganna Puang Allah Taala mappapusa inai napoelo’ anna mambengani patiroang lao di to me’atowa’ Lao (di Puang).”"
    },
    {
      "sura": 13,
      "verse": 28,
      "text": "(Iyamo) to matappa’ anna atena menjari tannang sawa’ ma’ingarangi Puang Allah Taala. Ingarangi, sangga’ ma’ingarang lao di  Puang Allah Taala ate menjari tannang."
    },
    {
      "sura": 13,
      "verse": 29,
      "text": "To matappa’ anna mappogau’ apiangan, di sesena  ise’iya asannangan anna engeang membali’ iya macoa."
    },
    {
      "sura": 13,
      "verse": 30,
      "text": "Bassami di’o, Iyami’ pura ma’utuso’o (Muhammad) lao di mesa umma’  iya pura lesse’ lao sisaapa umma’ diolo’ mai, mamoare’o mambacangi ise’iya (Koroang) iya Iyami’  wahyukang di sesemu, anna ise’iya kaperi lao di Puangna (iya) Masarro Masayang.” Pa’uango’o: “Iya Puangngu andiang  diang Puang (iya maka disomba) sangadinna  Iya, sangga’ di sese-Na iyau  mattawakkal anna sangga’ di sese-Na (iyau me ‘atowa’ (merau a’dappang).”"
    },
    {
      "sura": 13,
      "verse": 31,
      "text": "Anna tennna’ diang mesa anu iya di baca (Kitta’ mapaccing)  iya sawa’  buttu mala tiroyong iyade’ lino  tisigi’ iyade’ sawa’  to mate  malai mappau (iyamo di’o Koroang). Sitonganna  inggannana urusan appunnanna Puang Allah Taala. Jari andiangi naissang to matappa’   mua’ Puang Allah Taala  mappoelo’ (inggannana tau matappa’), tantu Puang Allah Taala mambei patiroang  lao di rupa tau iyanasangna. Anna to kaper tulu naruai awala’  nasawa’ panggauangna alawena iyade’ passessa menjari kadeppe’ lao di engeangna (to kaper), lambi’i pole janjinna Puang Allah Taala. Sitonganna Puang Allah Taala  andiangi mappesalai  janji."
    },
    {
      "sura": 13,
      "verse": 32,
      "text": "Anna sitonganna  purai natuna-tunai  sisaapa suro diolo’ mai, jari  U-bei pattanjengan lao di to kaper, mane U-pabinasai ise’iya. Mannassa marasai passessa-U."
    },
    {
      "sura": 13,
      "verse": 33,
      "text": "Jari apa’ diangdi  Puang  manjagai tungga’-tungga’ alawe di anu napogau’, (sitteng iya andiang tipatengan sipa’na) ise’iya mappajari (mappadiang)  sisaapa sola di Puang Allah Taala. Pa’uango’o: “Paui sipa-sipa’na ise’iya di’o. Iyade’  melo’do’o mappissangngi Puang Allah Taala anu iya andiang naissang di lino di’e, iyade’  ma’uango’o (bassa di’o)  sangga’ pau-pau tappa’ di laherangna. Sitonganna  to kaper di’o napajari (setang)  ma’ita macoa pepagenggena ise’iya anna napusarai di tangalalang (iya parua). Anna inai-inai napapusa Puang Allah Taala, jari di sesena  andiang diang mesa tau  iya na mala mambei patiroang."
    },
    {
      "sura": 13,
      "verse": 34,
      "text": "Di sesena ise’iya diang passessa (awala’) lalang di atuoang lino anna sitonganna passessa (awala’) ahera’  la’bi makarrasi anna andiang diang ise’iya  mesa tau namala mambei petturundungan pole (di passessa)na Puang Allah Taala."
    },
    {
      "sura": 13,
      "verse": 35,
      "text": "Alarapanganna  suruga  iya na janjiang lao di to me’atakwa iyamo (sitteng uma), lolongi  binanga-binanga di lalangna, buana  andiang rua me’osa anna petturundu­nganna (sitteng topa). Iyamo di’o engeang  paccappu­rang  lao di to me’atakwa, anna  engeang  paccappu­rang di sesena to kaper iyamo naraka."
    },
    {
      "sura": 13,
      "verse": 36,
      "text": "Anna to pura Iyami’ bei Kitta’ marioi sawa’ Kitta’ iya dipaturungano’o  (Muhammad), anna di golongan (Yahudi anna Nasrani)  siolai andiang maatappa’i sambareangna. Pa’uango’o: “Sitonganna sangga’ dipa­ren­tada’ iyau massomba Puang Allah Taala anna andiang mappa’dua-I (Puang), sangga’ di sesena-I dianga’ mapperoa (di tau) anna sangga’ di sese-Nai dianga’ membali’.”"
    },
    {
      "sura": 13,
      "verse": 37,
      "text": "Anna bassami di’o, Iyami’ mappaturung Koroang atorang (tongan) iya ma’basa Ara’. Anna tenna’ mappeccoe’i do’o nassunna ise’iya di polenamo pa’is­sangan di sesemu, jari  andiang diang  petturun­dungan anna pappiara di sesemu pole (dipassessa)na Puang Allah Taala."
    },
    {
      "sura": 13,
      "verse": 38,
      "text": "Anna sitonganna Iyami’  pura ma’utus sisaapa suro di andiangmupa (diolo’ mai) anna Iyami’ mambei ise’iya  baine anna pembiyangan. Anna andiang diang  ha’na lao di mesa suro na mappapole mesa  tanda (mu’jizat) selaengna sawa’ elo’na Puang Allah Taala. Di tungga’-tungga’ wattu diang kitta’ (iya mattantu)."
    },
    {
      "sura": 13,
      "verse": 39,
      "text": "Puang Allah Taala maapus anu iya napoelo’ anna mappato’ (anu iya napoelo’), anna disese-Nai diang Ummul Kitab (Lauh Mahfuzh)."
    },
    {
      "sura": 13,
      "verse": 40,
      "text": "Anna mua’ Iyami’  mappatiroio (Muhammad) samba­reang (passessa) anna Iyami’ maaccang lao ise’iya iyade’ Iyami’  mappateio (iya di’o andiangi parallu di sesemu) sawa’ sitonganna urusanmu sangga’ mappalambi’ tappa’, anna Iyami’ marrekeng (mahhisab) appalangna ise’iya."
    },
    {
      "sura": 13,
      "verse": 41,
      "text": "Anna apa’ andiangdi ise’iya ma’ita mua’ sitonganna Iyami’  mappolei  kappungna (to kaper), anna mane Iyami’ makkurangngi di’o kappung-o (saicco’ si saicco’) pole di biringna. Anna Puang Allah Taala  pappato’ hukum (mappattantu atorang me’apai elo-Na), andiang diang to na mala mattola’ atorang-Na,  anna Iya (Puang) Masarro Masiga Pambilang-Na."
    },
    {
      "sura": 13,
      "verse": 42,
      "text": "Anna sitonganna to kaper  diolo’ (kaper Makkah) purai mappadiang pepagengge, inggannana di’o pepagenggeo  di lalangnai akkuasangna Puang Allah Taala. Iya (Puang Allah Taala) ma’issang  anu na akkaresoi mesa alawe, anna to kaper  na ma’issang  di inai engeang paccap­purang (macoa)."
    },
    {
      "sura": 13,
      "verse": 43,
      "text": "Anna ma’uangmi to kaper: “Taniao (Muhammad) mesa to  dipajari suro.” Pa’uango’o: “Sukku’mi Puang Allah Taala anna to diang pa’issanganna lao di Kitta’ menjari sa’bi antara iyau anna i’o mie’.”"
    },
    {
      "sura": 14,
      "verse": 1,
      "text": "Alif Lām Rā. (Iyamo di’e) Kitta’ iya Iyami’ paturungano’o (Muhammad) mamoare’o  mappasung rupa tau  pole di apattangan lao di tayang sawa’  elo’na Puangna ise’iya, (iyamo)  lao di tangalalangna Puang Masarro Maraya Pa’ulleang na Tipuyi."
    },
    {
      "sura": 14,
      "verse": 2,
      "text": "Puang Allah Taala maappunnai inggannana anu di langi’ anna di lino. Anna cilakai to kaper sawa’ passessa iya kaminang masanna’,"
    },
    {
      "sura": 14,
      "verse": 3,
      "text": "(iyamo)  to la’bi ma’elo’i atuoang lino dadi atuoang ahera’, anna mappusara (tau)  pole di tangalalangna Puang Allah Taala anna ma’elo’i malaai tangalalang lao  di Puang Allah Taala di’o peko’. Ise’iyamo di’o lalang di apusang iya karao."
    },
    {
      "sura": 14,
      "verse": 4,
      "text": "Anna Iyami’ andiang massio mesa suro selaengna  (mappakei) basa kaumna, mamoare’i  mala mappan­nassa lao ise’iya. Jari Puang Allah Taala mappapusa inai napoelo’ anna mambei patiroang inai napoelo’. Anna Iya (Puang) Masarro Maraya Pa’ulleang na Maroro (Adil)."
    },
    {
      "sura": 14,
      "verse": 5,
      "text": "Anna sitonganna Iyami’  pura ma’utus Musa  na mambawa aya’-aya’-I (anna Iyami’ mapparentai): “Pasungi kaummu pole di pattang kapa’ lao di tayang paindo anna paingarangi ise’iya di allo-allona Puang Allah Taala. Sitonganna iya bassa di’o diang alama’ (akkuasangna Puang Allah Taala) di sesena to me’asa’bar na me’asukkur."
    },
    {
      "sura": 14,
      "verse": 6,
      "text": "Anna (ingarangi), di wattunna Musa ma’uang lao di kaumna: “Ingarangi pappenyamangna Puang Allah Taala di sesemu mie’ di wattunna Iya (Puang) mappasalama’o mie’ pole (di Fir’aun) anna tau mappeccoe’i, ise’iya massessao passessa iya pemonge’, ise’iya manggere’ nanaeke’ tommuanemu,  anna mappaso’nai tuo nanaeke to bainemu, anna iya tipatengan di’o diang paccowa kaiyang  pole di Puangmu.”"
    },
    {
      "sura": 14,
      "verse": 7,
      "text": "Anna (ingarang toi), di wattunna Puangmu mappepissa­ngan: “Sitonganna  mua’ sukkuro’o mie’, Iyami’ tongang na mattambai (pappenyamangngu) ma­ting di sesemu, anna mua’ mukaperri (pappenyamang­ngu), jari sitonganna passessa-U  tongang pemonge’ sanna’i.”"
    },
    {
      "sura": 14,
      "verse": 8,
      "text": "Anna Musa ma’uang: “Mua’ i’o mie’ anna to diang di baona lino makkaperi (nasang)  pappenyamang pole di (Puang Allah Taala), jari sitonganna Puang Allah Taala Masarro Sugi’ na Tipuyi."
    },
    {
      "sura": 14,
      "verse": 9,
      "text": "Andiangpadi lambi’ di sesemu  mie’ karewana to diolo’mu (iyamo)  Kaum Nuh, ‘Ad, Tsamud anna to diboe’na ise’iya. Andiang diang ma’issangi ise’iya selaengna Puang Allah Taala. Polemi suro-suro di sesena ise’iya  (mambawa)  butti iya ma’nyata mane ise’iya mappaoppoang limanna lao di lawena (sawa’ pe’awire’na), anna ma’uang: “Sitonganna iyami’  makkaperri di anu nasioango’o mappalambi’i (di iyami’), anna sitonganna iyami’ tongang lalang di abata-batang iya mepawalisa di anu  iya meperoangano’o  di iyami’.”"
    },
    {
      "sura": 14,
      "verse": 10,
      "text": "Para surona ise’iya  ma’uang: ‘Apa’ diangdi abata-batang lao di Puang Allah Taala, Pappapia langi’ anna lino?  Iya (Puang) mapperoao na maa’dappangano’o pole di dosa-dosamu anna mattunda (passessa)mu lambi’i wattu iya dipattattu. Ise’iya ma’uang: “I’o mie’ andiang laeng selaengna sitteng bandi tau. Melo’o mappusara (massomba) anu iya nasomba ama-ama’i (to diolo’i), sawa’ tipatengmi di’o papolemi di iyami’ butti iya ma’nyata (mannassa).”"
    },
    {
      "sura": 14,
      "verse": 11,
      "text": "Para surona  ise’iya mappau lao ise’iya: “Iyami’ andiang laeng selaengna to sittengano’o, anna iya tia Puang Allah Taala mambei pappenyamang lao di to napoelo’ pole  di batuan-Na. Anna andiangi sitinaya di iyami’ na mappapole mesa butti di sesemu selaengna sawa’ pa’elo’-Na Puang Allah Taala. Anna sangga’ lao di Puang Allah Taala tappa’mo tu’u to matappa’ mattawakkal."
    },
    {
      "sura": 14,
      "verse": 12,
      "text": "Anna mangapa iyami’ na andiang mattawakkal  lao di Puang Allah Taala anna  Iya  (Puang) pura mepatiroi tangalalang di iyami’, anna iyami’  tongang na sa’bar di  pappesara-saramu di iyami’. Anna sitinayannai sangga’ lao di Puang Allah Taala tappa’i mattawakkal to mattawakkal.”"
    },
    {
      "sura": 14,
      "verse": 13,
      "text": "Anna to kaper ma’uang lao  di para surona ise’iya: “Iyami’ tongang na marrimbao mie’ malai pole di banua’i’ iyade’ diango’o membali’ di agamai.” Jari Puang Allah Taala ma’wahyukang  lao ise’iya: “Iyami’ tongang na  mappabinasa tongang to  ta’lalo pagau’ bawang di’o."
    },
    {
      "sura": 14,
      "verse": 14,
      "text": "Anna  Iyami’ tongang na maannao mie’ di banua di’o diboe’na ise’iya. Iya bassa di’o  iyamo to marakke’ (na me’olo) lao di adianga’-U, anna marakke’ toi lao di peaccanga’-U.”"
    },
    {
      "sura": 14,
      "verse": 15,
      "text": "Anna ise’iya merau apakalang (pole di balinna) anna binasami inggannana tau  iya massusu’ elo’ anna  makarras ulu."
    },
    {
      "sura": 14,
      "verse": 16,
      "text": "Di pe’oloangna diang naraka Jahannam anna na dipadunndui uai nanah."
    },
    {
      "sura": 14,
      "verse": 17,
      "text": "Nadundumi di’o (uai nanah-o) anna saicco’ le’ba’pai ta’andiang mala naamme’ anna polemi (bahaya) amateang  di sesena  pole di inggannana engeang, anna andiang to bandipa mate, anna di pe’oloangna diang duapa passessa mabe’i."
    },
    {
      "sura": 14,
      "verse": 18,
      "text": "Alarapanganna to kaper lao di Puangna ise’iya, ammalakang-ammalakangna  sitteng tayau iya naliliang anging kaccang di mesa allo iya peanging makarras. Andiangi mala maala akkegunang mau nasaicco’na pole di anu na akkaresoi ise’iya (di lino). Iya bassa di’o apusang iya karao."
    },
    {
      "sura": 14,
      "verse": 19,
      "text": "Apa’ andiangdi mupinnassai,  mua’ sitonganna Puang Allah Taala pura mappadiang langi’ anna lino tongang (parua)? Mua’ Napoelo’i,  na napabinasao mie’ anna mappapole mahluk iya baru (na massalleo mie’)."
    },
    {
      "sura": 14,
      "verse": 20,
      "text": "Anna iya bassa di’o tongang andiangi maparri’ di sesena Puang Allah Taala."
    },
    {
      "sura": 14,
      "verse": 21,
      "text": "Anna ise’iya  iyanasangna (dio di  Padang Mahsyar) na me’olo lao di Puang Allah Taala, anna ma’uangmi to malamma lao  di to matingka: “Sitonganna diangi iyami’ diolo’ to mappeccoe’io mie’, jari malado’o mappalenggu’i  iyami’  pole di passessana Puang Allah Taala maumo nasaicco’na?” Ise’iya ma’uang: “Tenna’ Puang Allah Taala mambei  iyami’ patiroang, mattantu iyami’ namala mambeio patiroang mating. Sitteng bandi ita’ di’e na merae-raengi iyade’ me’asa’bari tau. Andiang diang engeang na diengei maindong.”"
    },
    {
      "sura": 14,
      "verse": 22,
      "text": "Anna  ma’uangmi setang di wattunna  parakara (hisab) iya puramo: “Sitonganna Puang Allah Taala pura manjanjio mie’ janji iya tongang (parua), anna  iyau pura toa’  manjanjio upisalaidi. Andiang  sanna’ diang akkuasa’u di sesemu, selaengna sangga’ uperoao mane turu’mo’o mie’ di piperoau. Sawa’ iyamo di’o da  mupassala’, anna iya tia passalai alawemu mie’. Andiang sinala’ mala mattulungo’o anna andiang  to’o mala mattulunga’. Sitonganna andianga’ mappattongan  panggauangmu mupappa’duanga’ (di Puang Allah Taala) simemanganna diolo’ mai.” Sitonganna to ta’lalo  pagau’ bawang na mallolongani passessa  iya pemonge’."
    },
    {
      "sura": 14,
      "verse": 23,
      "text": "Anna dipatamami to matappa’  anna to mappogau’ apiangan  lalang di suruga  iya lolong di naungna  binanga-binanga, ise’iya mannannungan di lalangna sawa’ pa’elo’na Puangna ise’iya. Pau pappamakaraya lalang di suruga iyamo Salam (salama’)."
    },
    {
      "sura": 14,
      "verse": 24,
      "text": "Apa’ andiangdi mupinnassai me’apai Puang Allah Taala  mappapia alarapangan  pau (kalima’) iya mapia, rapang ponna  ayu iya mapia, uake’na makasau’, anna ta’ena (me’aliaya) dai’ di langi’,"
    },
    {
      "sura": 14,
      "verse": 25,
      "text": "Ponna ayu di’o membuai di tuttu wattu pembuanna sawa’ pa’elo’na Puangna. Puang Allah Taala mappapia  alarapangan lao  di rupa  tau mamoarei ise’iya samata paingarang."
    },
    {
      "sura": 14,
      "verse": 26,
      "text": "Anna alarapanganna pau adae’ rapangi  ponna ayu adae’, iya pura di rambu’ siola uake’na di baona lino, andiangi mala mekke’de’  mau nasaicco’na."
    },
    {
      "sura": 14,
      "verse": 27,
      "text": "Puang Allah Taala mappamakasau’ (tappa’)na to matappa’  sawa’ pau  iya makasau’ lalang di atuoang di lino anna di ahera’, anna Puang Allah Taala mappapusa to ta’lalo pagau’ bawang   anna Puang Allah Taala mappogau’ Iya napoelo’."
    },
    {
      "sura": 14,
      "verse": 28,
      "text": "Apa’ andiangdi mupinnassai to  massapi’ pappenya­mangna Puang Allah Taala di akaperang anna mambemmeangi kaumna naung di orro’ abinasang?"
    },
    {
      "sura": 14,
      "verse": 29,
      "text": "Iyamo naraka Jahannam, ise’iya mettama di lalangna, anna iyamo di’o kaminang adae’na engeang mottong."
    },
    {
      "sura": 14,
      "verse": 30,
      "text": "Anna (to kaper) di’o  pura mappapia (sola-sola) na massaingi Puang Allah Taala malaai mappapusa (tau) pole di tangalalang-Na (Puang Allah Taala). Pa’uango’o (Muhammad): “Pe’asanna-sannangmo’o mie’, jari sito­ngan­na  engeang membali’mu mie’ iyamo naraka.”"
    },
    {
      "sura": 14,
      "verse": 31,
      "text": "Pa’uango’o (Muhammad) lao  di  batua’-U iya matappa’: “Ke’deangi mie’ sambayang, mappasulakkang sambareang dalle’ iya Iyami’ dibei’i membuni iyade’  ma’nyata (mannassa) di andiangnapa pole  allo (keama’) iya di allo di’o andiangmo diang sipa’balu’ sipaalli  anna andiang to’o diang pe’asammuaneang.”"
    },
    {
      "sura": 14,
      "verse": 32,
      "text": "Puang Allah Taala mappadiang langi’ anna lino, anna mappaturung uai (urang)  pole di langi’. Mane Iya  (Puang) mappasung sawa’ uai di’o  mae’di bua-bua  menjari dalle’ di sesemu mie’, anna Iya (Puang) mappatunru’ lopi di sesemu malaai lopi di’o sumombal di baona sasi’ sawa’ pa’elo’-Na, anna Iya (Puang) mappatunru’ to’o di sesemu mie’ binanga-binanga."
    },
    {
      "sura": 14,
      "verse": 33,
      "text": "Anna Iya (Puang)  mappatunru’ toi  di sesemu me’ mata allo anna bulan  iya tarru-tarrus mepputar (di engeang pepputarangna) anna mappatunru’ di sesemu mie’ bongi anna allo."
    },
    {
      "sura": 14,
      "verse": 34,
      "text": "Anna Iya (Puang) mambeio (anu muparalluang)  pole di inggannana anu muperau lao di sese-Na, anna mua’ murekengi mie’  pappenyamangna Puang Allah Taala, tongang andiangi mala muatta’i (mubilang). Sitonganna rupa tau di’o tongang ta’lalo pagau’ bawangi  anna tongang makkaperri (pappenyamangna Puang Allah Taala)."
    },
    {
      "sura": 14,
      "verse": 35,
      "text": "Anna (ingarangi) di wattunna Ibrahim ma’uang: “E Puangngu, pajari di’e banua-e  (Makkah)  banua amang, anna pakaraoa’ siola ana’ appou pole di na massomba patung (barahala-barahala)."
    },
    {
      "sura": 14,
      "verse": 36,
      "text": "E Puangngu, sitonganna patung (barahala-barahala) di’o  mappapusai mae’di tau, jari inai mappeccoe’ia’, jari sitonganna iya di’o tau-o mettamai di golongannu, anna inai-inai makkaperria’, jari sitonganna I’o (Puang) Masarro Pa’dappang na Makkesayang."
    },
    {
      "sura": 14,
      "verse": 37,
      "text": "E Puangngi,  sitonganna purai upadiengeang (uanna) sambare biya-biya’u dio di lemba iya andiang diang tuda-tuda’  (tana’-tanang) sikadeppe’  boyang-Mu (Baitullah) iya dipakaraya. E Puangngi, (iya tipatengan di’o)  mamoare’i ise’iya  makke’deang sambayang, jari pajari atena sambareang tau patottong lao ise’iya anna bei’i ise’iya dalle’na pole di bua-bua, anna mamoare’i ise’iya me’asukkur."
    },
    {
      "sura": 14,
      "verse": 38,
      "text": "E Puangngi, sitonganna I’o (Puang) ma’issang  anu iya iyami’ di buniang anna anu iya iyami’ di pa’nyata, anna andiang diang seu-seuwa  membuni di sesena Puang Allah Taala, anu di lino iyade’ anu di langi’."
    },
    {
      "sura": 14,
      "verse": 39,
      "text": "Inggannana pappuyi di Puang Allah Taala iya mappedalle’ia’ di allo mabuwengngu  (iyamo) Ismail anna Ishak. Sitonganna Puangngu Masarro Pairrangngi  (Pattarima) do’a."
    },
    {
      "sura": 14,
      "verse": 40,
      "text": "E Puangngu, pajaria’ anna ana’ appou to tatta’ makke’deang sambayang. E Puangngi, anna tarimai do’au."
    },
    {
      "sura": 14,
      "verse": 41,
      "text": "E Puangngi, a’dappangana’ anna da’dua indo ama’u anna inggannana to matappa’ lao di allo dike’deangna hisab (allo keama’).”"
    },
    {
      "sura": 14,
      "verse": 42,
      "text": "Anna da le’ba’o (Muhammad) makkira-kira, mua’ Puang Allah Taala  lesangi pole di  anu pura napogau’  to  ta’lalo pagau’ bawang. Sitonganna Puang Allah Taala mambei teppo  ise’iya lambi’i allo iya di wattu di’o matanna (ise’iya) membulla’."
    },
    {
      "sura": 14,
      "verse": 43,
      "text": "Ise’iya pole me’asiga-siga sawa’ pe'illong na maakke’ ulunna, anna matanna  andiang mekkini’ anna atena ise’iya lupa (lo’bang)."
    },
    {
      "sura": 14,
      "verse": 44,
      "text": "Anna paingarangi rupa tau di allo iya (wattu di’o) pole passessa (awala’na) ise’iya,  jari ma’uangmi to ta’lalo pagau’ bawang: “E Puangngi, bengani iyami’ teppo (pepembali’i iyami’ lao di lino) mau nasaicco’ wattunna, mennassai  iyami’ na ma’ola  piperoa-Mu anna mappeccoe’i  para suro-Mu.” (di pa’uangngi): “Andiang do’o  mattunda diolo’ (dio di lino) mua’ andiang sinalao mie’ na accur?"
    },
    {
      "sura": 14,
      "verse": 45,
      "text": "Anna mottongmo’o mie’ dio di engeang amottonganna to massessa alawena toi tia. Anna ma’nyatami di sesemu mie’ me’apai Iyami’  mappogau’ lao ise’iya anna Iyami’ mambeio sisaapa alarapangan?”"
    },
    {
      "sura": 14,
      "verse": 46,
      "text": "Anna sitonganna ise’iya pura  mappogau’ pepagengge, anna di sesena Puang Allah Taala (balasan) pepageng­gena ise’iya. Anna sitonganna pepagenggena ise’iya  andiangi mala ma’alai (mappalanynya’) buttu."
    },
    {
      "sura": 14,
      "verse": 47,
      "text": "Jari da le’ba’  musangai Puang Allah Taala  na mappesalai janjin-Na lao di para suro-Na. Sitonganna Puang Allah Taala Masarro Maraya Pa’ulleang na maappunnai pambalasan."
    },
    {
      "sura": 14,
      "verse": 48,
      "text": "(Iyamo) di allo (wattu) lino disallei lino iya laeng anna bassa toi langi’, anna ise’iya iyanasangna (dio  di  padang Mahsyar) messarumung me’olo lao di hadiratna Puang Allah Taala Iya  masarro Mesa na Maraya."
    },
    {
      "sura": 14,
      "verse": 49,
      "text": "Anna na ma’itao to madosa di allo di’o dituyuang  siola-ola (disakkala)."
    },
    {
      "sura": 14,
      "verse": 50,
      "text": "Pakaeangna  ise’iya iyamo pole di katiran  (te’e aspal) anna rupanna ise’iya dioppo’ api naraka."
    },
    {
      "sura": 14,
      "verse": 51,
      "text": "Mamoare’i Puang Allah Taala mambalas  di tungga’-tungga’ tau  di anu iya pura na akkaresoi. Sitonganna Puang Allah Taala Masarro Masiga Parrekeng-Na."
    },
    {
      "sura": 14,
      "verse": 52,
      "text": "(Koroang) di’e  pappannassa  iya sukku’ di sesena rupa tau, anna mappaingarangi, anna mamoare’i  ise’iya ma’issang  mua’ Iya (Puang Allah Taala)  Puang Masarro Mesa anna malaai to diang akkalangna maala pe’guruang."
    },
    {
      "sura": 15,
      "verse": 1,
      "text": "Alif Lām Rā. Iya di’e (sura’-e sambareangi pole) di aya’-aya’ Kitta’ (iya kalepu), iyamo (aya’-aya’) Koroang iya mappannassa."
    },
    {
      "sura": 15,
      "verse": 2,
      "text": "Iya di’o to kaper-o tulu biasai (di ahera’pai) mappoelo’, tenna’ diangi ise’iya diolo’ mai (di lino) menjari to Sallang."
    },
    {
      "sura": 15,
      "verse": 3,
      "text": "Paso’nami ise’iya (di lino di’e)  ummande anna me’asanna-sannang anna napatakkalupai aga’-aga’ (lo’bang), jari manini na naissangi   ise’iya capparangna (panggauangna)."
    },
    {
      "sura": 15,
      "verse": 4,
      "text": "Anna Iyami’  andiang na mappaaccuri di mesa banua,  selaengna diang di sesena  attattuang  iya pura dipato’."
    },
    {
      "sura": 15,
      "verse": 5,
      "text": "Andiang diang mesa umma’  iya mala mappendioloi ajjalna, anna andiang toi mala  mappependiboe’i (mappamautu’)."
    },
    {
      "sura": 15,
      "verse": 6,
      "text": "Anna ise’iya ma’uang: “E to dipaturungan Koroang, sitongangna i’o (Muhammad) to  tattarang."
    },
    {
      "sura": 15,
      "verse": 7,
      "text": "Mangapa na andiango’o mappapole  malaika’ di iyami’, mua’ diango’o to tongang (parua)."
    },
    {
      "sura": 15,
      "verse": 8,
      "text": "Iyami’ andiang mappaturung malaika’  selaengna siola tongang (na mambawa passessai, awala’)  anna andiangi ise’iya di wattu di’o dipapattanjeng."
    },
    {
      "sura": 15,
      "verse": 9,
      "text": "Sitongangna Iyami’ mappaturung Koroang, anna sitongangna Iyami’  tongang mappiarai."
    },
    {
      "sura": 15,
      "verse": 10,
      "text": "Anna Iyami’  tongang pura ma’utus (sisaapa suro) di andiangmupa lao di umma’-umma’ iya madiolo."
    },
    {
      "sura": 15,
      "verse": 11,
      "text": "Anna andiangi pole  mau na mesanna suro  lao ise’iya  selaengna diangi ise’iya samata ma’elle-ellei."
    },
    {
      "sura": 15,
      "verse": 12,
      "text": "Bassami di’o, Iyami’  mappatamai di’o (pielle-elle-o) tama  di atena to madosa (kaper)."
    },
    {
      "sura": 15,
      "verse": 13,
      "text": "Andiangi ise’iya matappa’ lao di (Koroang) anna sitongangna  lewa’mi sunnatullah  lao di to madiolo."
    },
    {
      "sura": 15,
      "verse": 14,
      "text": "Anna tenna’ Iyami’  mambuaiangi ise’iya  salah mesanna pole di (ba’bana) langi’, mane  ise’iya tarru-tarrus mappendai’i dai’."
    },
    {
      "sura": 15,
      "verse": 15,
      "text": "ise’iya tongang ma’uang: “Sitongangna pattangngarri mo tu’u mala napakawur, iyami’ tomo to narua seher.”"
    },
    {
      "sura": 15,
      "verse": 16,
      "text": "Anna sitonganna Iyami’ pura  mappapia  mae’di (jiyirang) bittoeng (diaya di  langi’) anna Iyami’  pura mambelo-beloi  langi’  di to mattangngari."
    },
    {
      "sura": 15,
      "verse": 17,
      "text": "Anna Iyami’  manjagai pole di setang  iya dilipas,"
    },
    {
      "sura": 15,
      "verse": 18,
      "text": "Selaengna setang  iya maccoro-coro’ (karewa)  iya mala nairrangngi (pole di malaika’)  mane natinro’i sundallea’na api iya tarrang."
    },
    {
      "sura": 15,
      "verse": 19,
      "text": "Anna Iyami’ pura mappatiappar  lino, anna mappadiang di baona buttu anna Iyami’  mappatuo di baona  inggannana seu-seuwa  me’apa ukurangna."
    },
    {
      "sura": 15,
      "verse": 20,
      "text": "Anna Iyami’ mappajariango’o mie’ di lino anu muparalluang di atuoangmu, (anna Iyami’ mappapia to’o) to dipajari (mahluk)  iya andiang sinalao mie’ mambengani dalle’."
    },
    {
      "sura": 15,
      "verse": 21,
      "text": "Anna andiang diang seu-seuwa selaengna di Iyami’mo tu’u ga’dongna, anna Iyami’  andiang mappaturung selaengna  sawa’ ukurang  iya mattantu."
    },
    {
      "sura": 15,
      "verse": 22,
      "text": "Anna Iyami’ pura mappatikumbus anging  na mappa­siala (tuda-tuda’)  anna Iyami’  mappaturung uai (urang) pole di langi’, mane Iyami’ mappadundu sawa’ uai di’o, anna sitongangna tania le’ba’ tu’u i’o mie’ maalai’i."
    },
    {
      "sura": 15,
      "verse": 23,
      "text": "Anna sitongangna Iyami’mo tu’u mappatuo  anna mappamate  anna Iyami’ (to’o)  ma’warrissi (mammana’)."
    },
    {
      "sura": 15,
      "verse": 24,
      "text": "Anna sitongangna Iyami’ pura ma’issang to diolo’mu mie’ anna sitongangna Iyami’  ma’issang  to’o to mendiboe’ (to na mane pole)."
    },
    {
      "sura": 15,
      "verse": 25,
      "text": "Sitongangna Puangmu, Iyamo na mappasirumungi ise’iya. Sitongangna Iya  (Puang) Masarro Maroro (Adil) na Paissang."
    },
    {
      "sura": 15,
      "verse": 26,
      "text": "Anna sitongangna Iyami’  pura mappadiang rupa  tau  (Adam)  pole di lita’ mapuli’ mara’e (iya pole) di ressa’ malotong iya dibenru’ (ditokko)."
    },
    {
      "sura": 15,
      "verse": 27,
      "text": "Anna Iyami’  pura mappadiang  jin di andiangnapa diang (Adam)  pole di api iya loppa’ sanna’."
    },
    {
      "sura": 15,
      "verse": 28,
      "text": "Anna (ingarangi) di wattunna Puangmu ma’uang lao di malaika’: “Sitongangna na  mappadianga’ mesa rupa tau  pole di lita’ mapuli’ mara’e (iya pole)  di ressa’  malotong  iya dibenru’ (ditokko)."
    },
    {
      "sura": 15,
      "verse": 29,
      "text": "Jari mua’ purama’  mappasukku’ ajariangna, anna pura tomi natuei (maanna)  tama nyawa (pappadianga’-U), jari tunru’o lao na suyu’.”"
    },
    {
      "sura": 15,
      "verse": 30,
      "text": "Jari suyu’mi inggannana malaika’ sippada-pada (siola-ola),"
    },
    {
      "sura": 15,
      "verse": 31,
      "text": "Selaengna iblis, iya (iblis) andiangi melo’  suyu’ siola-ola (malaika’) iya suyu’."
    },
    {
      "sura": 15,
      "verse": 32,
      "text": "(Puang Allah Taala) ma’uang: “E Iblis,  apa sawa’na anna andiango’o suyu’ siola-ola (malaika’) iya suyu’?”"
    },
    {
      "sura": 15,
      "verse": 33,
      "text": "Iblis ma’uang: “Andiang sinala’  na suyu’  lao di to Mupadiangi pole di lita’  mapuli’ mara’e (iya pole) di ressa’ malotong iya dibenru’ (ditokko).”"
    },
    {
      "sura": 15,
      "verse": 34,
      "text": "(Puang Allah Taala) ma’uang: “Pessungmo’o pole  di suruga, sawa’ sitongangna dilipaso’o,"
    },
    {
      "sura": 15,
      "verse": 35,
      "text": "anna sitongangna iya di’o paccallao  tatta’ marruao lambi’ allo keama’.”"
    },
    {
      "sura": 15,
      "verse": 36,
      "text": "(Iblis) ma’uang: “E Puangngu, (mua’ tipatengi ditingo) bengana’ wattu lambi’ allo (rupa tau) di patiwa’as membali’.”"
    },
    {
      "sura": 15,
      "verse": 37,
      "text": "(Puang Allah Taala) ma’uang: “(Mua’ tipatengi ditingo) jari sitongangna mettamao to dipapattanjeng,"
    },
    {
      "sura": 15,
      "verse": 38,
      "text": "Lambi allo  iya pura di pattattu (allo keama’).”"
    },
    {
      "sura": 15,
      "verse": 39,
      "text": "(Iblis) ma’uang: “E Puangngu, sawa’ iyamo di’o mupattattumi mua’ pusa-a’, anna na upajari’ ise’iya  ma’ita macoa  (panggauang adae’) di baona lino, anna tongang na upapusai ise’iya iyanasangna,"
    },
    {
      "sura": 15,
      "verse": 40,
      "text": "Selaengna batuam-Mu  iya Mukhlis di antarana ise’iya (dibei patiroang na ma’ola pesioa-Mu).”"
    },
    {
      "sura": 15,
      "verse": 41,
      "text": "(Puang Allah Taala) ma’uang: “Iya di’e tangalalang iya maroro, awajika’-U mo  (manjagai’i).”"
    },
    {
      "sura": 15,
      "verse": 42,
      "text": "Sitongangna para batua’-U andiang diang  akkuasangmu lao di sesena ise’iya, selaengna to mappeccoe’io, iyamo to pusa."
    },
    {
      "sura": 15,
      "verse": 43,
      "text": "Anna sitongangna Jahannam di’o  (engeang) iya tongang pura  dipaaccangani ise’iya (pappiccoe’na setang) iyanasangna."
    },
    {
      "sura": 15,
      "verse": 44,
      "text": "(Jahannam) di’o maappunnai pitu ba’ba. Tunnga’-tungga’ ba’ba (dipato’i)  di golongan iya di pattantu pole ise’iya."
    },
    {
      "sura": 15,
      "verse": 45,
      "text": "Sitongangna to  me’atakwa lalangi di suruga (uma-uma) anna di (kadeppu’na diang)  mata uai  (iya lolong)."
    },
    {
      "sura": 15,
      "verse": 46,
      "text": "(Puang Allah Taala ma’uang): “Pettamamo’o mie’ di lalangna amasagenang na amang toi.”"
    },
    {
      "sura": 15,
      "verse": 47,
      "text": "Anna Iyami’ mappalanynya’  inggannana siri ate  lalang di atena ise’iya, melulluare’ nasangi nasa’ding, me’oro sipe’o-pe’oloang dio di pe’oroang."
    },
    {
      "sura": 15,
      "verse": 48,
      "text": "Ise’iya andiangi  massa’ding  matanggal  di lalangna anna ise’iya tongang andiang na dipasung."
    },
    {
      "sura": 15,
      "verse": 49,
      "text": "Pakarewai’i lao  di para   batua’-U, mua’ sitongangna Iyaumo Masarro  Pa’dappang  na Makkesayang."
    },
    {
      "sura": 15,
      "verse": 50,
      "text": "Anna sitongangna  passessa-U, passessa iya kaminang pemonge’."
    },
    {
      "sura": 15,
      "verse": 51,
      "text": "Anna pakarewai (Muhammad) ise’iya  pole di  toanang­na Ibrahim (malaika’)."
    },
    {
      "sura": 15,
      "verse": 52,
      "text": "Di wattunna ise’iya  mettama di engeangna, mane ise’iya ma’uangm: “Salam (salama’).” (Ibrahim) ma’uang: “Sitongangna iyami’ massa’ding marakke mating.”"
    },
    {
      "sura": 15,
      "verse": 53,
      "text": "Ise’iya ma’uang: “Da parakke’, sitongangna iyami’ mambawango’o karewa mapperio-rio di (piananganna mesa nanaeke) tommuane (iya)  madilalang pa’issangan (Ishak).”"
    },
    {
      "sura": 15,
      "verse": 54,
      "text": "(Ibrahim) ma’uang: “Apa’ mubeida’ karewa mapperio-rio, anna ummurru  matoamo, jari inna bassa carana  na mala (tipatengan) karewa mapperio-rio  iya mupakarewaia’ di’e?”"
    },
    {
      "sura": 15,
      "verse": 55,
      "text": "Ise’iya ma’uang: Iyami’ mappalambiango’o karewa mapperio-rio siola  tongang (parua), jari da pettama di to cappu’ rannu.”"
    },
    {
      "sura": 15,
      "verse": 56,
      "text": "(Ibrahim) ma’uang: “Andiang diang tau cappu’ rannu  pole di pammasena Puangna, selaengna to pusa.”"
    },
    {
      "sura": 15,
      "verse": 57,
      "text": "(Ibrahim) ma’uang: “Apa urusangmu kaminang parallu E para sioang?”"
    },
    {
      "sura": 15,
      "verse": 58,
      "text": "Ise’iya ma’uang: “Sitongangna  iyami’ disio  lao di kaum iya madosa,"
    },
    {
      "sura": 15,
      "verse": 59,
      "text": "selaengna Luth  siola to mappiccoe’i. Sitongangna Iyami’  na mappasalama’ nasangi ise’iya,"
    },
    {
      "sura": 15,
      "verse": 60,
      "text": "selaengna bainena, Iyami’ pura  mappattantu, mua’ sitongangna iya di’o di lalangnai to dipele (siola-ola to kaper).”"
    },
    {
      "sura": 15,
      "verse": 61,
      "text": "Jari di wattunna para sioang di’o  pole lao di kaumna Luth, siola to mappiccoe’i,"
    },
    {
      "sura": 15,
      "verse": 62,
      "text": "(Luth) ma’uangi: “Sitongangna i’o mie’ iyamo kaum iya andiang dissang.”"
    },
    {
      "sura": 15,
      "verse": 63,
      "text": "(Para sioang) ma’uang: “Sitongangna iyami’  di’e mappoleio na mambawa passessa (awala’)  di anu iya samata naloso-losongan ise’iya."
    },
    {
      "sura": 15,
      "verse": 64,
      "text": "Anna iyami’ mappoleio  mambawa atongangan anna sitongangna iyami’  tongang to parua."
    },
    {
      "sura": 15,
      "verse": 65,
      "text": "Jari pellambamo’o di cappa’ bongi na mambawa keluargamu, anna tindorri ise’iya pole pondo’  anna da diang mesa tau me’ita lao di pondo’ anna tarrusangi  pellambangmu  di engeang  iya disioangano’o mie’.”"
    },
    {
      "sura": 15,
      "verse": 66,
      "text": "Anna purai Iyami’ ma’wahyukang lao di (Luth) iya di’o parakara (urusan-o),  iyamo diangi ise’iya na dicappu’i (na dipabinasa) nasangi di wattu suwu."
    },
    {
      "sura": 15,
      "verse": 67,
      "text": "Anna polemi pakkappung (to ma’engei kota) di’o (dio di boyangna Luth) mario (sawa’ apoleangna tau mettoana)."
    },
    {
      "sura": 15,
      "verse": 68,
      "text": "(Luth) ma’uang: “Sitongangna  ise’iya di’o toana’u, jari da mupasiria’ mie’."
    },
    {
      "sura": 15,
      "verse": 69,
      "text": "Anna pe’atakwao mie’ lao di Puang Allah Taala anna da mie’ mupamatuna’.”"
    },
    {
      "sura": 15,
      "verse": 70,
      "text": "Ise’iya ma’uang: “Apa’ andiangdi iyami’  pura mappusarao  pole di marrundungngi rupa  tau?”"
    },
    {
      "sura": 15,
      "verse": 71,
      "text": "(Luth) ma’uang: “Ise’iyamo di’e para na’iwaine di banua’u jari sialanganmi, mua’ diango’o mie’ melo’ mappogau’.”"
    },
    {
      "sura": 15,
      "verse": 72,
      "text": "(Puang Allah Taala ma’uang): “Sawa’ ummurmu (Muhammad), ise’iya tongang tibua-buang lalang di amawoang (apusang).”"
    },
    {
      "sura": 15,
      "verse": 73,
      "text": "Jari ise’iya dipabinasa  sawa’ bamba makarras rapang guttur, di wattunna tidoa mata allo,"
    },
    {
      "sura": 15,
      "verse": 74,
      "text": "Jari Iyami’  mappatiwalli’ (banua)  anna Iyami’ mappa­urangngi ise’iya pole di   batu  lita’ iya makarras."
    },
    {
      "sura": 15,
      "verse": 75,
      "text": "Sitongangna iya bassa di’o tongang diang alama’  (akkuasa’-I)  di sesena to mappennassai tanda-tanda."
    },
    {
      "sura": 15,
      "verse": 76,
      "text": "Anna sitongangna (banua di’o) tongang dioi di tangalalang  iya tatta’ (samata nalandurri tau)."
    },
    {
      "sura": 15,
      "verse": 77,
      "text": "Sitongangna iya tipatengan di’o tongang diang  alama’ (akkuasanna Puang Allah Taala)  di sesena to matappa’."
    },
    {
      "sura": 15,
      "verse": 78,
      "text": "Anna sitongangna  to ma’engei (pakkappung) Aikah di’o tongang  kaum iya ta’lalo pagau’ bawang."
    },
    {
      "sura": 15,
      "verse": 79,
      "text": "Jari Iyami’ mappabinasai ise’iya. Anna sitongangna  di da’dua kota (kappugnna Luth anna Aikah) di’o tongang mesa tangalalangi iya mannassa."
    },
    {
      "sura": 15,
      "verse": 80,
      "text": "Anna sitongangna pakkapung  kota Al-Hijr malloso-losongani para suro."
    },
    {
      "sura": 15,
      "verse": 81,
      "text": "Anna Iyami’ pura mappapole lao ise’iya  alama’ (akkuasa’-I), jari diangi ise’iya samata  mappippondo’i."
    },
    {
      "sura": 15,
      "verse": 82,
      "text": "Anna ise’iya mappae’ boyang pole  di batu (naengei) na amang."
    },
    {
      "sura": 15,
      "verse": 83,
      "text": "Jari dipabinasai ise’iya sawa’ bamba makarras (iyamo) rapang guttur di wattu malimang."
    },
    {
      "sura": 15,
      "verse": 84,
      "text": "Jari andiangi ma’guna lao ise’iya, anu diangi ise’iya pura na akkaresoi."
    },
    {
      "sura": 15,
      "verse": 85,
      "text": "Anna andiangi  Iyami’  mappadiang langi’ anna lino, anna iya diang di alle’na, selaengna tongang (parua)i. Anna sitongangna wattu (keama’) di’o  tongang na polei, jari a’dappangani ise’iya pa’dappang iya malolo."
    },
    {
      "sura": 15,
      "verse": 86,
      "text": "Sitongangna Puangmu, Iya (Puang) Masarro Pappadiang na Paissang ."
    },
    {
      "sura": 15,
      "verse": 87,
      "text": "Anna Iyami’  tongang pura mambengano’o pitu aya’  iya samata di baca makkulli-kulling (Al-Fatihah) anna Koroang iya maraya."
    },
    {
      "sura": 15,
      "verse": 88,
      "text": "Da le’bao (Muhammad) mupattuyui pe’itangmu lao di anyamanganna atuoang iya pura di bengan  lao di sisaapa  golongan (tau)  di (to kaper), anna da pasara nyawa lao ise’iya  anna  pamatunai alawemu lao di to matappa’."
    },
    {
      "sura": 15,
      "verse": 89,
      "text": "Anna pa’uango’o (Muhammad): “Sitongangna iyau pappaingarang  iya mappannassa.”"
    },
    {
      "sura": 15,
      "verse": 90,
      "text": "Me’apai (Iyami’ pura mappaingarang), Iyami’  pura mappaturung (passessa) lao di to mappile-pile  (maala sambare anna andiang mattarima sambare di kitta’na Puang Allah Taala),"
    },
    {
      "sura": 15,
      "verse": 91,
      "text": "(Iyamo)  to pura mappajari di’o Koroang-o tibare-bare."
    },
    {
      "sura": 15,
      "verse": 92,
      "text": "Jari sawa’ Puangmu. Iyami’ tongang na mappatule’ nasangi ise’iya."
    },
    {
      "sura": 15,
      "verse": 93,
      "text": "Pole di anu iya pura  napogau’ ise’iya (diolo’)."
    },
    {
      "sura": 15,
      "verse": 94,
      "text": "Jari palambi’i (Muhammad) siola papannassai  di inggannana anu iya naparentaiango’o  anna peppondo’o pole di to mappa’dua."
    },
    {
      "sura": 15,
      "verse": 95,
      "text": "Sitongangna Iyami’  mappiarao (Muhammad) pole  (di adaeang)na to ma’elle-elleo."
    },
    {
      "sura": 15,
      "verse": 96,
      "text": "(Iyamo) to massanga  diang puang laeng (di saliwangna Puang Allah Taala), jari ise’iya na naissangi  (balasanna) manini."
    },
    {
      "sura": 15,
      "verse": 97,
      "text": "Anna Iyami’ tongang ma’issang, sitonganna sippi’i dadammu  sawa’ anu iya napau ise’iya,"
    },
    {
      "sura": 15,
      "verse": 98,
      "text": "jari pattasa’beo siola mappuyi  Puangmu anna penjario to suyu’ (massambayang),"
    },
    {
      "sura": 15,
      "verse": 99,
      "text": "Anna sombai Puangmu lambi’ pole di sesemu anu iya dipokanynyang (ajjal)."
    },
    {
      "sura": 16,
      "verse": 1,
      "text": "(Tongang) polemi pato’na Puang Allah Taala, jari da perau malaai dipamasiga (polena).  Tongang mapaccingi Puang Allah Taala anna Matinggi  pole di anu iya napappa’duang ise’iya."
    },
    {
      "sura": 16,
      "verse": 2,
      "text": "(Puang) mappaturung para  malaika’ (mambawa)  wahyu sawa’ parenta-Na  lao di to napoelo’ pole di batuan-Na, iyamo: “Paingarangi iyanasangna, mua’ andiang diang Puang (iya tongang) sangadinna Iyau, jari sitinayannao mie’ me’atakwa  Mai."
    },
    {
      "sura": 16,
      "verse": 3,
      "text": "Iya (Puang) mappadiang langi’ anna lino (sawa’ tongang). Masarro Matinggi Puang Allah Taala pole di anu iya napappa’duang ise’iya."
    },
    {
      "sura": 16,
      "verse": 4,
      "text": "Iya (Puang) pura mappadiang rupa tau  pole di manning, andiangi dipanna-panna menjari passakka’ iya ma’nyata (mannassa)."
    },
    {
      "sura": 16,
      "verse": 5,
      "text": "Anna  olo’-olo’  piarang purai na padiang (Puang), di sesena diang untu’ i’o mie’ (bulu-bulunna) iya mappaloppa’  anna maragi-ragi gunana, anna diang to’o (sambareang­na) muande."
    },
    {
      "sura": 16,
      "verse": 6,
      "text": "Anna mallolongano’o mie’ pe’itang malolo lao,  wattummu mambawai membali’  lao di balana  anna di wattummu mallappasangi (di engeang paambiang)."
    },
    {
      "sura": 16,
      "verse": 7,
      "text": "Anna iya mambawa bawangmu lao di banua iya andiang mala mulambi’, selaengna  sawa’ amasussang iya   (mappamatanggalo’o). Sitongangna Puangmu  tongang Masarro  Mappelomo-lomo  na Makkesayang."
    },
    {
      "sura": 16,
      "verse": 8,
      "text": "Anna (Iya  Puang  purai mappadiang) saiyang, anna bagal, anna keledai, na mupissawei’i anna (mupajari’i) belo-belo. Anna Puang Allah Taala mappadiang iya anu andiang muissang."
    },
    {
      "sura": 16,
      "verse": 9,
      "text": "Anna ha’na Puang Allah Taala (na mappannassa)  tangalalang iya  maroro, anna diang tangalalang iya peko’. Anna mua’ Iya  (Puang) mappoelo’, mattantui Puang mappatiroio  mie’ iyanasangna (lao di tangala­lang iya tongang)."
    },
    {
      "sura": 16,
      "verse": 10,
      "text": "Iya (Puang Allah Taala), Iya pura mappaturung uai urang  pole di langi’  untu’ i’o mie’,  sambareangna menjari uai dundu anna samba­reang­na (mappama­rumbo) tuda-tuda’ iya (engeang tuona) muengei maambi’ olo’-olo’mu."
    },
    {
      "sura": 16,
      "verse": 11,
      "text": "Iyamo  (Puang) mappatuo sawa’ uai urang di’o tuda’-tuda zaitun, anna kuruma, anna anggur, anna inggannana ragi-raginna (mae’di)  bua-bua. Sitongangna iya bassa di’o  tongang alama’ (akkuasangna Puang Allah Taala)  di sesena kaum iya mappikkir."
    },
    {
      "sura": 16,
      "verse": 12,
      "text": "Anna Iya (Puang)  mappatunru’ di sesemu mie’ bongi anna allo, anna mata allo, anna bulan. Anna bittoeng di’o di patunru’i (di sesemu) sawa’ parenta-Na. Sitongangna  iya bassa di’o  tongang  diang alama’ (akkuasangna Puang Allah Taala)  di sesena kaum iya keakkalang."
    },
    {
      "sura": 16,
      "verse": 13,
      "text": "Anna Iya (Puang mappatunru’ to’o) anu  Iya napadiangano’o mie’ di lino di’e sillae-laengan rupanna. Sitongangna iya bassa di’o  tongang diang alama’ (akkuasangna Puang Allah Taala)  di sesena kaum iya maala pe’guruang."
    },
    {
      "sura": 16,
      "verse": 14,
      "text": "Anna Iya (Puang), Iya mappatunru’ sasi’ (di sesemu), anna malao mie’ maande issinna  (bau) baru, anna mappasung to’o pole di sasi’ belo-belo iya mupake, anna ma’itao lopi sumombal (dio di sasi’) ma’itai (passaroang) pole di pappibengan-Na, anna mamoare’o mie’ me’asukkur."
    },
    {
      "sura": 16,
      "verse": 15,
      "text": "Anna Iya (Puang) mappaso’ (matto’doang) buttu di baona  lino (anna) andiang  tiroyong siolao, (anna Iya to’o mappadiang) binanga-binanga anna tangalalang  mamoare’o mie’ mallolongan patiroang."
    },
    {
      "sura": 16,
      "verse": 16,
      "text": "Anna (Iya to’o mappadiang) alama’ tanda-tanda (patiroang). Anna sawa’ bittoeng, ise’iya mallolongan patiroang."
    },
    {
      "sura": 16,
      "verse": 17,
      "text": "Jari apa’ diangdi (Puang Allah Taala)  Iya mappadiang  sittengi iya anu andiang mala mappadiangi (seu-seuwa)? Jari mangapa  na andiango’o mie’ maala pe’guruang?"
    },
    {
      "sura": 16,
      "verse": 18,
      "text": "Anna mua’ mureke-rekengngi  mie’ pappenyamangna Puang Allah Taala, andiango’o mie’ mala mappatantu jumallana. Sitongangna Puang Allah Taala tongang Masarro  Pa’dappang na  Makkesayang."
    },
    {
      "sura": 16,
      "verse": 19,
      "text": "Anna Puang Allah Taala ma’issang anu iya murahasia­kang anna anu iya mupallaherang"
    },
    {
      "sura": 16,
      "verse": 20,
      "text": "Anna barahala (patung) iya ise’iya naillongngi saliwangna Puang Allah Taala, andiangi mala mappapia seu-seuwa, anna iya di’o (barahala-o) taudi mappapiai."
    },
    {
      "sura": 16,
      "verse": 21,
      "text": "(iya di’o barahala-barahala-o)   matei andiangi tuo, anna iya di’o barahala-barahala-o  andiangi naissang mua’ pirangpai (to massombai) na di patiwa’as."
    },
    {
      "sura": 16,
      "verse": 22,
      "text": "Puangmu iyamo Puang Masarro Mesa. Jari to andiang matappa’  lao di ahera’, atena ise’iya makkaperri (amesangna Puang Allah Taala), anna ise’iya to taka’bor."
    },
    {
      "sura": 16,
      "verse": 23,
      "text": "Andiangi dibata-batai mua’ sitongangna Puang Allah Taala ma’issang  iya narahasiakang ise’iya anna anu iya napallaherang. Sitongangna Puang Allah Taala andiang  ma’elo’i  to taka’bor."
    },
    {
      "sura": 16,
      "verse": 24,
      "text": "Anna mua’ dipa'uangngi lao ise’iya: “Apa iya pura napaturung Puangmu?” Ise’iya ma’uang: “Curi-curita tattongangna to diolo’ mai.”"
    },
    {
      "sura": 16,
      "verse": 25,
      "text": "(Paunna ise’iya) massawa’i ise’iya mambulle dosa-dosana di allo keama’, anna sambareang  dosa-dosana to napapusa  iya andiang le’ba’i naissang (mau nasaicco’) mua’ dipapusai. Ingarangi, tongang  adae’i dosa iya nabulle ise’iya di’o."
    },
    {
      "sura": 16,
      "verse": 26,
      "text": "Sitongangna to di olo’na ise’iya mappogau’ pipagengge, jari Puang Allah Taala  mappaaccur  boyangna  ise’iya pole di pondasinna, mane ate’ (boyangna) mambemme’i ise’iya pole diaya, anna  polemi passessa (awala’) lao ise’iya  pole di engeang iya andiang nasa’ding (napanna-panna)."
    },
    {
      "sura": 16,
      "verse": 27,
      "text": "Mane Puang Allah Taala mappamatunai ise’iya di allo keama’ (diboe’), anna ma’uang: “Inna naengei sola-solau di’o (iya sawa’ mattunduangi), samata mubaliangi (para nabi anna to  matappa’).” Ma’uangmi (to dibei pa’issangan): “Sitongangna  amatunang anna  awala’ di allo di’e diparuai lao di to kaper.”"
    },
    {
      "sura": 16,
      "verse": 28,
      "text": "(Iyamo) to napamate malaika’ iya mamanya manggau’ bawang (ata’laloang)  di alawena,  mane ise’iya me’abeta (na ma’uang): “Iyami’  andiang  sinala rua mappogau’  adaeang.” (Malaika’ ma’uang): “Ya (ruao), sitongangna Puang Allah Taala Masarro Paissang  di anu iya pura mupogau’ mie’.”"
    },
    {
      "sura": 16,
      "verse": 29,
      "text": "Jari pettamaimi mie’ ba’bana naraka Jahannam, (diango’o) mannannungan di lalangna. Jari tongang adae’ sanna’i  engeangna to  mattaka’borang alawena."
    },
    {
      "sura": 16,
      "verse": 30,
      "text": "Anna dipa’uangngi  lao to me’atakwa: “Apamo mie’ pura napaturung  Puangmu?” Ise’iya mambali: “(Puang Allah Taala mappaturung) apiangan.” To mappogau’ apiangan  di lino di’e  na mallolongani  (pambalasan) iya macoa. Anna sitongangna kappung ahera’  la’bi macoai  anna iyamo di’o kaminang macoana  engeang di sesena to me’atakwa.\""
    },
    {
      "sura": 16,
      "verse": 31,
      "text": "(Iyamo) suruga ‘Adn iya ise’iya mettama di lalangna, lolongi di naungna binanga-binanga, lalang di suruga di’o,  ise’iya mallolongan inggannana  anu naelo’i. Bassami di’o Puang Allah Taala mambalas  lao di to me’atakwa."
    },
    {
      "sura": 16,
      "verse": 32,
      "text": "(Iyamo) to napamate Malaika’  lalang di apiangan na pa’uangngi: “Salamun Alaikum (Asalamang di sesemu mie’), pettamamo’o  mie’ di suruga sawa’ anu iya pura mupogau’.”"
    },
    {
      "sura": 16,
      "verse": 33,
      "text": "Andiangdi diang  anu iya na tattangai to kaper selaengna apolaengna para malaika’ di sesena iyade’  polena  parentana Puangmu. Bassami di’o  anu pura napogau’ (to kaper) di andiangnapai ise’iya (diolo’ mai). Anna Puang Allah Taala andiang manggau’ bawangi ise’iya, anna iya tia diangi ise’iya manggau’ bawang alawena toi tia."
    },
    {
      "sura": 16,
      "verse": 34,
      "text": "Jari naruai ise’iya adaeang sawa’ (panggauangna)  anna ise’iya nala’bangngi passessa iya samata napaelle-elleang."
    },
    {
      "sura": 16,
      "verse": 35,
      "text": "Anna ma’uangmi to mappa’dua: “Mua’ Puang Allah Taala mappoelo’, dipannassai iyami’  andiang na masomba  seu-seuwa saliwangna Iya, iyade’ iyami’, iyade’ ama-ama’i, anna andiang toi iyami’   mahharangan mesa seu-seuwa saliwangna (anu naelorang Puang Allah Taala). Bassami di’o napogau’ to  diolo’na ise’iya. Jari apa’ andiang­di diang awajikang  lao di suro, selaengna  mappalambi’ (amanana Puang Allah Taala) iya ma’nyata (mannassa)."
    },
    {
      "sura": 16,
      "verse": 36,
      "text": "Anna sitongangna Iyami’ pura ma’utus suro di tungga-tungga’ umma’ (na me’illong): “Somba tappa’mi mie’ Puang Allah Taala, anna pe’akaraoi Thagut (setang),  jari di antara umma’ di’o  diang to nabei patiroang Puang Allah Taala anna diang to’o di antarana to narua apusang. Jari pellambamo’o mie’ di baona lino anna pennassai  me’apai acapparangna to malloso- mallosongan (para suro)."
    },
    {
      "sura": 16,
      "verse": 37,
      "text": "Mua’ murannuang sanna’i malaai  ise’iya mallolongan patiroang, jari sitongangna Puang Allah Taala andiang mambei  patiroang lao di to  na papusa, anna tongang andiangi ise’iya maappunnai pattulung."
    },
    {
      "sura": 16,
      "verse": 38,
      "text": "Ise’iya  mattunda sawa’ sangana Puang Allah Taala, siola tundana iya tongat-tongang: “Puang Allah Taala andiang na  mappatiwa’as to mate.” Andiangi bassa (Puang tongang na mappatiwa’asi),  me’apa janji iya tongang  pole Iya, anna iya tia mae’diangi rupa tau andiang  ma’issang."
    },
    {
      "sura": 16,
      "verse": 39,
      "text": "Mamoare’i Puang Allah Taala  mappannassa lao ise’iya  anu iya nasisakka’i di’o, anna mamoare’i to kaper  di’o ma’issangi  mua’ diangi ise’iya loso-losong."
    },
    {
      "sura": 16,
      "verse": 40,
      "text": "Sitongangna pau’-I  lao di seu-seuwa mua’ Iyami’ mappoelo’. Iyami’  sangga’ ma’uang lao: “Kun (jario), Payakun (mane menjarimi).”"
    },
    {
      "sura": 16,
      "verse": 41,
      "text": "Anna to mellenggu’  (hijrah) sawa’ Puang Allah Taala dipurana digau’ bawang, Iyami’ tongang na mambei’i engeang  malolo di baona lino. Anna sitongangna appalang ahera’  la’bi  kaiyang, mua’ diangi ise’iya ma’issang."
    },
    {
      "sura": 16,
      "verse": 42,
      "text": "(Iyamo) to sa’bar anna sangga’ tipolo laoi di Puang ise’iya mattawakkal."
    },
    {
      "sura": 16,
      "verse": 43,
      "text": "Anna Iyami’ andiang ma’utus di andiangmupa (Muhammad), selaengna  mesa tommuane (iya) Iyami’ mambei’i ise’iya wahyu, jari pettule’mo’o mie’ lao di to maappunnai pa’issangan mua’ diango’o mie’ andiang ma’issang."
    },
    {
      "sura": 16,
      "verse": 44,
      "text": "(Iyami’ ma’utusi ise’iya) mambawa katarangan (mu’jizat) anna kitta-kitta’. Anna Iyami’  mappaturungano’o Koroang, mamoare’o mappannassa  lao di rupa tau  anu pura dipaturungani ise’iya anna mamoare’i   ise’iya mappikkir."
    },
    {
      "sura": 16,
      "verse": 45,
      "text": "Jari apa to mappogau’ agenggeang iya adae’ di’o, nasa’dingi tannang pole di (awala’) napatallangi lino Puang Allah Taala napasiola ise’iya, iyade’  dipolena passessa lao ise’iya  pole di engeang iya andiang nasa’ding?"
    },
    {
      "sura": 16,
      "verse": 46,
      "text": "Iyade’ Puang Allah Taala massessai ise’iya di wattunnai  lalang di pellambang, jari andiang sinalai ise’iya mala  mattola’ (passessa)."
    },
    {
      "sura": 16,
      "verse": 47,
      "text": "Iyade’ Puang Allah Taala  massessa ise’iya sisaicco-icco’ (lambi’i accur). Jari sitongangna Puangmu mie’ Masarro Mappelomo-lomo na Makkesayang."
    },
    {
      "sura": 16,
      "verse": 48,
      "text": "Anna apa’ andiangdi ise’iya mappennassai  inggannana seu-seuwa iya pura  napara’bue’ Puang Allah Taala  iya bayo-bayona tibali-bali’ pole di kanang lao di kaeri di lalangnai suyu’ lao di Puang Allah Taala, anna ise’iya mappakatuna ale."
    },
    {
      "sura": 16,
      "verse": 49,
      "text": "Anna sangga’ tipolo lao di Puang Allah Taala  suyu’ inggannana  anu iya diang di langi’ anna inggannana anu dipajari iya mellene’ di lino anna  malaika’, anna ise’iya (malaika’)  andiangi mattaka’borang alawe."
    },
    {
      "sura": 16,
      "verse": 50,
      "text": "Ise’iya  marakke’ lao di Puangna pole di tondo dai’na ise’iya anna mappogau’ anu diparentaiangi (lao ise’iya)."
    },
    {
      "sura": 16,
      "verse": 51,
      "text": "Puang Allah Taala ma’uang: “Da mie’ passomba da’dua Puang. Sitongangna Iyamo tu’u Puang  Iya Masarro Mesa, jari  sitinayannao sangga’ di sese-U diango’o mie’ marakke’.”"
    },
    {
      "sura": 16,
      "verse": 52,
      "text": "Anna appunnannai (Puang)  inggannana anu diang di langi’  anna di lino, anna di sese-Na  atunruang mannannungan. Jari mangapa na  me’atakwao di saliwangna lao di Puang Allah Taala?"
    },
    {
      "sura": 16,
      "verse": 53,
      "text": "Anna pappenyamang apamo iya diang  di sesemu mie’, jari polei di Puang Allah Taala, anna mua’ naruao mie’ adaeang (mudharat) jari sangga’ lao di Puang Allah Taala tappa’mo’o   mie’ merau pattulungan."
    },
    {
      "sura": 16,
      "verse": 54,
      "text": "Mane mua’ Iya (Puang) pura mappa’dai adaeang (mudharat) di sesemu mie’, tappa andiang dipanna-panna sambareango’o mie’ tappa  mappa’dua Puang."
    },
    {
      "sura": 16,
      "verse": 55,
      "text": "So’naimi  ise’iya makkaperri pappenyamang iya  Iyami’  pura bei’i. Jari pe’asannangmo’o mie’, na muissangi manini (capparangna)."
    },
    {
      "sura": 16,
      "verse": 56,
      "text": "Anna ise’iya mappataya (mappajari) di barahala-barahalana  iya andiangi naissang  (akkuasangna), mesa  bareang pole di pappidalle’  iya Iyami’ bei  di sesena. Sawa’ Puang Allah Taala, sitongangna  diango’o mie’ na dipatule’  di anu iya pura mupapi-papia."
    },
    {
      "sura": 16,
      "verse": 57,
      "text": "Anna ise’iya mappato’ di Puang Allah Taala ana’ to baine. Tongang mapaccingi Puang Allah Taala,  anna alawena ise’iya  (napato’i) anu iya naelo’i (iyamo ana’ tommuane)."
    },
    {
      "sura": 16,
      "verse": 58,
      "text": "Anna mua’ barangan mesanna pole tau  di sesena  dibei karewa  sawa’ (dipeanangna) ana’ to baine, rupanna menjari malotong (mamea), anna macai’ sanna’i."
    },
    {
      "sura": 16,
      "verse": 59,
      "text": "Nabuniangi alawena pole  di tau mae’di, sawa’ adae’na karewa  iya dipalambiangi. Apa diangdi na mappiara amatunang  iyade’ na mallamung (tuo-tuoi) tama di lita’? Issangi,  tongang adae’i  anu iya napato’ ise’iya di’o."
    },
    {
      "sura": 16,
      "verse": 60,
      "text": "Di sesena to andiang matappa’ lao di atuoang ahera’, maappunnai sipa’  adae’, anna Puang Allah Taala  maappunnai sipa’  Masarro Matinggi, anna Iya (Puang)  Masarro Maraya Pa’ulleang na Maroro (Adil)."
    },
    {
      "sura": 16,
      "verse": 61,
      "text": "Anna mua’ Puang Allah Taala mahhukum rupa tau sawa’  ata’laloangna (pagau’ bawang),  tongang andiangi na napelei di baona lino mau na mesana pole di mahluk mellene’, anna iya tia Puang Allah Taala napattanjengi lambi’ wattu iya napattantu. Jari mua’ polemi wattu (iya di patattantu) lao ise’iya, jari andiangi mala mappepen­diboe’ mau nacinappa’na anna andiang toi mala mappependioloi."
    },
    {
      "sura": 16,
      "verse": 62,
      "text": "Anna ise’iya  mappato’ di Puang Allah Taala  anu iya nabire’ alawena anna lilana mappau alosongan,  iyamo  mua’ sitongangna  ise’iya na mallolongan apiangan. Andiangi dibata-batai mua’ naraka di sesena ise’iya, anna sitongangna ise’iya (na dipamasigai) tama (di lalangna)."
    },
    {
      "sura": 16,
      "verse": 63,
      "text": "Sawa’ sangana Puang Allah Taala, Iyami’  tongang pura ma’utus para suro-I lao di umma’ di olo’ mai (di andiangmupa), iya tia setang  mappajari umma-umma’ di’o  ma’ita macoa panggauangna (iya adae’), jari setang menjari pangulunna ise’iya di allo di’o anna di sesena ise’iya passessa iya pemonge’."
    },
    {
      "sura": 16,
      "verse": 64,
      "text": "Anna andiangi Iyami’ mappaturungano’o Kitta’ (Koroang) di’e, selaengna  malaao  mappannassa  lao di sesena  ise’iya anu iya nasisalai anna menjari patiroang anna pammase  di sesena kaum iya matappa’."
    },
    {
      "sura": 16,
      "verse": 65,
      "text": "Anna Puang Allah Taala mappaturung pole di langi’ uai (urang)  anna sawa’ uai di’o dipatuoi  lita’ (lino) di purana mate. Sitongangna  iya bassa di’o  tongang diang alama’ (akaiyanganna Puang Allah Taala) di  sesena to ma’irrangngi (pe’guruang)."
    },
    {
      "sura": 16,
      "verse": 66,
      "text": "Anna sitongangna di olo’-olo’ piarang di’o tongang diang pe’guruang  di sesemu mie’. Iyami’ mambeio mie’  anu di dundu pole  di anu iya diang lalang di are’na (sitteng susu)  iya mapaccing di alle’na tai anna cera’, anna iya malammor namme’  di sesena to mandundui."
    },
    {
      "sura": 16,
      "verse": 67,
      "text": "Anna pole di bua kuruma anna bua anggur, mupapiai anu di dundu iya  mala mepamawo’ anna dalle’ macoa. Sitongangna  iya bassa di’o  tongang diang alama’ (akaiyanganna Puang Allah Taala)  di sesena kaum iya  keakkalang."
    },
    {
      "sura": 16,
      "verse": 68,
      "text": "Anna Puangmu ma’wahyukang  lao di undungan (kambang kaulu): “Papiai  serang dio di buttu-buttu, anna dio di ponna ayu, anna dio di engeang napapia tau."
    },
    {
      "sura": 16,
      "verse": 69,
      "text": "Mane andei  pole di mesa-mesa rupanna bua-bua anna  olai tangalalang Puangmu  iya  pura na pamalomoango’o. Pole di are’ undungan (kambang kaulu)  di’o  messungi cani’ marrupa-rupa bungana (bulunna), di lalangna  diang pauli iya mala mappamole amongeangna rupa tau. Sitongangna  iya bassa di’o  tongang diang tanda (akkusangna Puang Allah Taala)  di sesena kaum iya mappikkir."
    },
    {
      "sura": 16,
      "verse": 70,
      "text": "Anna Puang Allah Taala mappadiango’o mie’, mane  mappamateo. Anna di sesemu  diang dipepem­bali’  di ummur kaminang malamma (ole-ole), anna andiangi naissang (naluppei) inggannana anu pura naissang. Sitongangna Puang Allah Taala Masarro Paissang na  Kuasa."
    },
    {
      "sura": 16,
      "verse": 71,
      "text": "Anna Puang Allah Taala  mambei palla’birang samba­reang  pole sambareang di laengna di sesena pappidalle’,  jari to dipakala’biang (dalle’na di’o)  andiang melo’ mambei dalle’na lao di batua iya nappunnai, malaai ise’iya sanging marrasai di’o dalle’-o. Jari mangapai ise’iya na makkaperri pappenyamangna Puang Allah Taala?"
    },
    {
      "sura": 16,
      "verse": 72,
      "text": "Puang Allah Taala mappajari di sesemu mie’ para baine  pole di simbassamu anna mappajari toi  pole di para beinemu di’o ana’ anna appo, anna mambeio mie’ dalle’ iya  macoa. Jari mangapai na matappa’i ise’iya lao  di anu iya batil (salah) anna makkaperri pappenyamangna Puang Allah Taala?"
    },
    {
      "sura": 16,
      "verse": 73,
      "text": "Anna ise’iya  massomba  seu-seuwa saliwangna Puang Allah Taala  iya andiang mala mambe’i dalle lao ise’iya mau nasaicco’na pole di langi’ anna di lino, anna andiang toi kuasa (mau nasaicco’na)."
    },
    {
      "sura": 16,
      "verse": 74,
      "text": "Jari da  mie’ pappadiang sola (mappa’duang) di Puang Allah Taala. Sitongangna Puang Allah Taala ma’issangi, anna i’o mie’ andiang ma’issangi."
    },
    {
      "sura": 16,
      "verse": 75,
      "text": "Puang Allah Taala mappapia alarapangan di  batua  matuna iya naappunnai  andiang mala mappogau’  lao di mesa seu-seuwa anna to dibei dalle’ iya macoa pole di Iyami’, mane napasulakkang sambareang  pole di dalle’  nabuniang  iyade’ napa’nyata, sittengandi di’o ise’iyao? Inggannana pappuyi sangga’ tipolo laoi di Puang Allah Taala, iya tia mae’diangi ise’iya andiang ma’issang."
    },
    {
      "sura": 16,
      "verse": 76,
      "text": "Anna Puang Allah Taala mappapia alarapangan  da’dua tommuane, mesa pepe andiang mala mappogau’ apa-apa anna mappamabe’i pepiarana, inna-inna naengei disio to mattangngunni di’o, andiang le’ba’i mala mappapole apiangan. Sittengdi  di’o tau-o anna to massioi  mappogau’ anu iya adil, anna mappogau’ anu iya adil dio toi di tangalalang iya maroro?"
    },
    {
      "sura": 16,
      "verse": 77,
      "text": "Anna appunnanna Puang Allah Taala (inggannana) anu  mallinrung di langi’  anna  di lino. Anna andiangi na diang  keama’ selaengna rapangi sakkiniang mata  iyade’ masigapai tia. Sitongangna Puang Allah Taala Masarro Kuasa di inggannana seu-seuwa."
    },
    {
      "sura": 16,
      "verse": 78,
      "text": "Anna Puang Allah Taala mappasungo’o mie’ pole di are’na kindo’mu andiang ma’issang seu-seuwa, anna Iya (Puang Allah Taala)  mambeio  pa’irrangngiang, anna  pe’itang anna ate, mamoare’o mie’ me’asukkur."
    },
    {
      "sura": 16,
      "verse": 79,
      "text": "Apa’ andiangdi  ise’iya mappennassai manu-manu’ iya dipamalammor lumuttus/mellayang  laluasa diaya di nawang. Andiang diang mattahangi selaengna Puang Allah Taala. Sitongangna  iya bassa di’o  tongang diang alama’ (akaiyanganna Puang Allah Taala) di sesena kaum iya matappa’."
    },
    {
      "sura": 16,
      "verse": 80,
      "text": "Anna Puang Allah Taala mappapiangano’o  mie’ boyang­­mu engeang amottongang  anna Iya (Puang Allah Taala) mappapiangano’o mie’ boyang (kema)  pole di uli’ (pakolong) olo’-olo’ piarang iya musa’ding maringngang muba­wa di wattummu mellamba  anna di wattummu mottong  (mukim anna napajari toi) bulu gimbal, anna bulu unta, anna bulu beke, parewa boyang anna belo-belo (iya mupake) lambi’ wattu (iya dipattattu)."
    },
    {
      "sura": 16,
      "verse": 81,
      "text": "Anna Puang Allah Taala mappapiangano’o mie’ engeang pettullungan pole di anu (Iya) napapia, anna Iya mappapiangano’o engeang mottong di buttu, anna Iya to’o mappapiangano’o pakaeang iya mappiarao  pole di loppa’ anna pakaeang (bayu bassi) iya manjagaio  lalang di assimusuang. Bassami di’o Puang Allah Taala mappasukkuango’o mie’ pappenyamang-Na mamoare’o mie’ masserakang alawemu  (di sese-Na)"
    },
    {
      "sura": 16,
      "verse": 82,
      "text": "Jari mua’ ise’iya tatta’ meppondo’, jari sitongangna awaji­kangmu iya dipabawaiango’o   (Muhammad)  sangga’ mappalambi’ (pesiona Puang Allah Taala) iya tarrang (mannassa)."
    },
    {
      "sura": 16,
      "verse": 83,
      "text": "Ise’iya ma’issangi pappenyamangna Puang Allah Taala, mane ise’iya makkaperri anna mae’diangi ise’iya kaper (lao di Puang)."
    },
    {
      "sura": 16,
      "verse": 84,
      "text": "Anna (ingarangi) di allo (di wattu’-I)  mappatiwa’as pole di tungga-tungga’ umma’  sa’bi (suro),  mane  andiangi di elorang lao di tau kaper (na mattunduang alawena) anna andiang (toi) ise’iya dielorang merau a’dappang."
    },
    {
      "sura": 16,
      "verse": 85,
      "text": "Anna mua’ to  ta’lalo (pagau’ bawang)  ma’ita passessa, jari andiangi ise’iya dipamaringngangan passessa anna andiang toi dibei teppo (na metteppe)."
    },
    {
      "sura": 16,
      "verse": 86,
      "text": "Anna mua’ to mappa’dua (Puang Allah Taala) ma’ita sola-solana, ise’iya ma’uang: “E Puangngi iyamo di’e sola-solai diolo’, iya iyami’ samata disomba saliwangna I’o (Puang).” Mane sola-solana ma’uang lao ise’iya: “Sitongangna i’o mie’ tongang pallosong.”"
    },
    {
      "sura": 16,
      "verse": 87,
      "text": "Anna ise’iya mappa’nyata atunruangna lao di Puang Allah Taala di allo di’o anna pa’dami ise’iya anu  iya samata napapi-papia."
    },
    {
      "sura": 16,
      "verse": 88,
      "text": "To kaper anna mappusara (tau) pole di tangalalang­na Puang Allah Taala, Iyami’ mattambaiangi ise’iya passessa di baona passessa sawa’ diangi ise’iya mappogau’ arrusang."
    },
    {
      "sura": 16,
      "verse": 89,
      "text": "Anna (ingarangi) allo (wattu’-I) mappatiwa’as di tungga-tungga’ umma’ mesa sa’bi di sesena toi tia ise’iya, anna Iyami’ mappapolei (Muhammad) menjari sa’bi  di inggannana bassa tau. Anna Iyami’ mappaturungano’o Kitta’ (Koroang)  na mappannassa inggannana seu-seuwa anna patiroang  siola pammase  anna karewa mapperio-rio di sesena to masserakang alawe."
    },
    {
      "sura": 16,
      "verse": 90,
      "text": "Sitongangna Puang Allah Taala  massio’o menggau’ maroro (adil) anna mappogau’ apiangan, mambei lao di palluluareang, anna Puang Allah Taala mappusara mappogau’ panggauang carupu’, anna adaeang, anna assimusuang. Iya (Puang Allah Taala) mappa’guruo  mamoare’o mie’ maala pe’guruang."
    },
    {
      "sura": 16,
      "verse": 91,
      "text": "Anna pogau’i me’apa assitalliang di Puang Allah Taala mua’ mattalli’o mie’, anna da mie’ mappawatal tundamu dipuranamo muasse’i, anna mupajari Puang Allah Taala sa’bi (ditundamu di’o). Sitongangna Puang Allah Taala Ma’issang anu iya mupogau’."
    },
    {
      "sura": 16,
      "verse": 92,
      "text": "Anna da mie’ sitteng to baine iya  mallalla’i bannang iya pura napittal (na arra-arrang) makasau’  menjari sisara-sara’ membali’, mupajari tunda (talli’) mu di’o pepagengge di sesemu, sawa’ diang mesa golongan iya la’bi mae’di jumallana pole di golongan laeng. Sitongangna Puang Allah Taala  sangga’ ma’uyio di bassa di’o. Anna sitongangna di allo keama’  na napannassai di sesemu mie’ anu iya musisalai (diolo’ mai)."
    },
    {
      "sura": 16,
      "verse": 93,
      "text": "Anna mua’ Puang Allah Taala mappoelo’, napannassai (Puang) na mappajario mie’  mesa tappa’ umma’, anna iya tia Puang  mappapusai inai-inai napoelo’ anna mambei patiroang inai-inai napoelo’. Anna tongang na dipatule’o mie’ pole di  anu iya mupogau’."
    },
    {
      "sura": 16,
      "verse": 94,
      "text": "Anna da mie’ mupajari petundamu pepagengge di antaramu, iya massawa’i tipalenggo’ lette’mu di purana makasau’, anna murasai sussa (di lino)  apa’ mapposarao (tau)  pole di tangalalangna Puang Allah Taala, anna di sesemu mie’ passessa iya  kaiyang (masanna’)."
    },
    {
      "sura": 16,
      "verse": 95,
      "text": "Anna da mie’ mubaluangi assitalliangmu di Puang Allah Taala angga’ iya saicco’ (maseppo), sitongangna anu iya di sesena Puang Allah Taala iyamo la’bi macoa di sesemu mie’, mua’ diango’o mie’ ma’issangi."
    },
    {
      "sura": 16,
      "verse": 96,
      "text": "Anu iya diang di sesemu mie’  na lanynya’i anna iya anu dio di Puang Allah Taala mannannungan. Anna sitongangna Iyami’ na mambalasi to sa’bar  sawa’ appalang  kaminang macoa  pole di anu iya pura napogau’ ise’iya."
    },
    {
      "sura": 16,
      "verse": 97,
      "text": "Inai-inai mappogau’ apiangan pole di tommuane iyade’ to baine na matappa’, jari sitongangna  Iyami’ na mambei’i atuoang macoa anna sitongangna Iyami’ na mambei balasan lao ise’iya appalang iya kaminang macoa pole di anu iya pura napogau’ ise’iya."
    },
    {
      "sura": 16,
      "verse": 98,
      "text": "Jari mua’ mambacao Koroang, sitinayannao merau petturundungan lao di Puang Allah Taala pole di setang iya dilipas."
    },
    {
      "sura": 16,
      "verse": 99,
      "text": "Sitongangna iya di’o setang-o  andiang diang akkuasangna lao di to  matappa’ anna mattawakkal lao di Puangna."
    },
    {
      "sura": 16,
      "verse": 100,
      "text": "Sitongangna akkusangna (setang) sangga’ lao tappa’ di to mala nala menjari pangulunna anna to mappa’dua (lao di Puang Allah Taala)."
    },
    {
      "sura": 16,
      "verse": 101,
      "text": "Anna mua’ Iyami’ maanna  mesa aya’ di engeangna aya’ laeng menjari (passalle)na, anna Puang Allah Taala la’bi  ma’issang anu iya napaturung, ise’iya ma’uang: “Sitongangna  i’omo to mappapi-papia tappa’, mala mae’diangi ise’iya andiang ma’issang.”"
    },
    {
      "sura": 16,
      "verse": 102,
      "text": "Pauango’o: “Ruhul Kudus (Jibril) mappaturung Koroang pole di Puangmu siola tongang, na mappamasse’ (ate)na to matappa’mo, anna menjari patiroang  siola karewa mapperi-rio  di sesena to masserakang alawe Lao di (Puang Allah Taala).”"
    },
    {
      "sura": 16,
      "verse": 103,
      "text": "Anna sitongangna Iyami’ ma’issang mua’ ise’iya ma’uang: “Sitongangna Koroang di’o  anu napap­pa’guruangi mesa tau (Muhammad). Di  basana to nasanga (ma’uang Muhammad di’o) me’guru basa ‘Ajam (tania basa Ara’). Anna Koroang ma’basa Ara’ iya mannassa."
    },
    {
      "sura": 16,
      "verse": 104,
      "text": "Sitongangna to andiang matappa’ lao di aya’-aya’na Puang Allah Taala (Koroang) Puang Allah Taala andiangi na mambei ise’iya patiroang anna di sesena ise’iya passessa iya pemonge’."
    },
    {
      "sura": 16,
      "verse": 105,
      "text": "Sitongangna to mappapi-papia alosongan, sangga’  to andiang matappa’ lao di aya’-aya’na Puang Allah Taala, anna iseiyamo di’o pallosong."
    },
    {
      "sura": 16,
      "verse": 106,
      "text": "Inai-inai  kaper lao di Puang Allah Taala di wattu purana matappa’ (mallolongani cai’na Puang Allah Taala), selaengna to dipassa kaper anna atena  tatta’ matappa’  (andiangi madosa), anna iya tia to  mambuai dadanna di akaperang, jari cai’na Puang Allah Taala marruai anna di sesena  passessa iya kaiyang."
    },
    {
      "sura": 16,
      "verse": 107,
      "text": "Iya bassa di’o sawa’ sitongangna ise’iya ma’elo’i atuoang lino  dadi ahera’, anna Puang Allah Taala andiangi mambei patiroang lao di kaum iya kaper."
    },
    {
      "sura": 16,
      "verse": 108,
      "text": "Ise’iyamo di’o iya ate, pa’irrangngiang anna pe’itangna  nakocci matei  Puang Allah Taala, anna ise’iyamo di’o to takkalupa."
    },
    {
      "sura": 16,
      "verse": 109,
      "text": "Pastimi tia ise'iya dio di ahera', ise’iya to rugi."
    },
    {
      "sura": 16,
      "verse": 110,
      "text": "Anna sitongangna Puangmu (petturundungan) lao di to hijrah (mellenggu') dipuranamo masara sawa’ paccowa, mane manjiha'i anna sa'bar. Sitongangna Puangmu dipuranamo di'o Masarro Pa'dappang na Makkesayang."
    },
    {
      "sura": 16,
      "verse": 111,
      "text": "(Ingarangi) di mesa Allo (di wattu) tungga-tungga' alawe polei na mattunduang alawena anna tungga-tungga' alawe dipasukku'i (pambalasanna) di anu iya pura napogau', anna ise'iya andiangi digau' bawang (diparugi)."
    },
    {
      "sura": 16,
      "verse": 112,
      "text": "Anna Puang Allah Taala pura mappapia mesa alarapangan di mesa banua iya diolo' amang na matannang, pappidalle' pole lao di sesena titollo lawas pole di inggannana engeang, iya tia (pakkappungna) makkaperri pappenyamangna Puang Allah Taala, sawa' iyamo di'o Puang Allah Taala mapperasaiangi pakaeang acipurang anna amarakkeang, sawa' anu samata napogau' ise'iya."
    },
    {
      "sura": 16,
      "verse": 113,
      "text": "Anna sitongangna polemi ise’iya mesa suro pole (di bassana), jari  ise'iya malloso-losongani, sawa' iyamo di'o naruai ise'iya awala' anna ise'iya to ta'lalo pagau'bawang."
    },
    {
      "sura": 16,
      "verse": 114,
      "text": "Jari andei anu iya hallal anna macoa pole di pappidalle' iya pura nabeio mie’ Puang Allah Taala, anna sukkurri pappenyamangna Puang Allah Taala, mua' diango’o mie’ sangga' tipolo Lao tappa'o massomba."
    },
    {
      "sura": 16,
      "verse": 115,
      "text": "Sitongangna Puang Allah Taala sangga mahharangani di sesemu mie’ (maande) bakke, anna cera’, anna issi boe, anna anu digere' tania sawa’ sangana  Puang Allah Taala, ana inai-inai i'da ta'an­diang­  mala (tipassa) maandei anna andiang pagau' bawang anna andiang toi lewa', jari sitongangna Puang Allah Taala Msarro Pa'dappang na Makkesayang."
    },
    {
      "sura": 16,
      "verse": 116,
      "text": "Anna da mie’ pappau lao di anu iya natappu-tappu lilamu (iyamo) alosongan; iya di'e hallal anna iya di'e haram, ise'iya mappapi-papia alosongan lao di Puang Allah Taala. Sitongangna to mappapi-papia alosongan lao di Puang Allah Taala andiangi sumaro (madalle')."
    },
    {
      "sura": 16,
      "verse": 117,
      "text": "(Iyamo di'o) asannangan iya saicco', anna di sesena ise'iya passessa iya pemonge'."
    },
    {
      "sura": 16,
      "verse": 118,
      "text": "Anna lao di to Yahudi, Iyami’ mahharangani anu Iyami’ pura maccuritangano'o mating di sesemu diolo'. Anna Iyami’ andiang manggau' bawangi ise'iya, anna iya tia ise'iya manggau' bawang alawena toi tia."
    },
    {
      "sura": 16,
      "verse": 119,
      "text": "Mane sitongangna Puangmu (maa'dappangan) to mappogau' asalang sawa' acangngoangna, mane towa'o mie’ dipuranamo di'o anna mappapiai (alawena). Sitongangna Puangmu dipuranamo di'o tongang Masarro Pa'dappang na Makkesayang."
    },
    {
      "sura": 16,
      "verse": 120,
      "text": "Sitongangna Ibrahim diangi imam (pangulu) matappa' iya mala dipajari akkacoerang sawa’ tunru'na lao di Puang Allah Taala anna hanif (mettu'galang masse' di atongangan). Anna sitongangna andiang sinalai mettama di to mappa'dua (Puang),"
    },
    {
      "sura": 16,
      "verse": 121,
      "text": "(Ibrahim) massukkurri pappenyamangna Puang Allah Taala, Puang Allah Taala pura mappatiroi lao di tangalalang iya maroro."
    },
    {
      "sura": 16,
      "verse": 122,
      "text": "Anna Iyami’ mambei'i  apiangan di lino. Anna sitongangna dio di ahera' tongang mettamai di to saleh."
    },
    {
      "sura": 16,
      "verse": 123,
      "text": "Mane Iyami’ ma'wahyukango’o (Muhammad): “Peccoe'i agamana Ibrahim, mesai to disanga hanif (mettu'galang masse' di atongangan), anna taniai to mettama to mappa'dua (Puang)."
    },
    {
      "sura": 16,
      "verse": 124,
      "text": "Sitongangna diwajikangi (mappakaraya) allo Sattu di to (Yahudi) iya nasisakka'i. Anna sitongangna Puangmu tongang na mambei putusan lao ise'iya di allo keama’ pole di anu iya pura nasisakka'i di'o."
    },
    {
      "sura": 16,
      "verse": 125,
      "text": "Sioi (peroai rupa tau) lao di tangalalang Puangmu sawa' hikmah (pau parua) anna pe'guruang iya macoa anna sakka’i ise’iya cara macoa. Sitongangna Puangmu Iyamo kaminang ma'issang di to pusa di tangalalang-Na anna Iya (Puang) kaminang ma'issang to mallolongan patiroang."
    },
    {
      "sura": 16,
      "verse": 126,
      "text": "Anna mua' mambalaso’o mie’ jari balasi sitteng passessa iya naparuaiango'o. anna mua' sa'baro'o mie’, sitongangna iyamo diting kaminang macoa di sesena to sa'bar."
    },
    {
      "sura": 16,
      "verse": 127,
      "text": "Anna pe'asa'baro'o (Muhammad) anna andiang diang asa'ba­rang­mu di'o selaengna sawa' pattulungna Puang Allah Taala anna da pasara nyawa di akaperangna ise'iya anna da mappasippi' dada lao di to mappogau' pepagengge."
    },
    {
      "sura": 16,
      "verse": 128,
      "text": "Sitongangna Puang Allah Taala siolai to me'atakwa anna to mappogau' apiangan."
    },
    {
      "sura": 17,
      "verse": 1,
      "text": "Tongang mapaccingi Puang Allah Taala, Iya mappepel­lamba batuanna di mesa bongi  pole di Masjidil Haram lambi’ lao di Masjidil Aqsha iya Iyami’  mamba­rakka’i alleroangna mamaoare’i  Iyami’  mappati­roi-i  samba­reang pole di alama’ (akaiyanga’-I). Sitongang­na Iya (Puang Allah Taala) Masarro Pairrangngi na Paita."
    },
    {
      "sura": 17,
      "verse": 2,
      "text": "Anna Iyami’ mambei lao di Musa Kitta’ (Taurat) anna Iyami’ mappajari Kitta’ Taurat patiroang lao di Bani Israil (sawa’ pau/bamba): “Da paala (pattulungan) saliwangna Iyau."
    },
    {
      "sura": 17,
      "verse": 3,
      "text": "(E) ana’ appo (biya) pole di to Iyami’  mambawa siola Nuh. Sitongangna diangi batuanna (Puang Allah Taala) iya mae’di me’asukkur.”"
    },
    {
      "sura": 17,
      "verse": 4,
      "text": "Anna Iyami’ mappato’ lao di bani Israil  lalang di kitta’: “Sitongangna na marrusa-rusa’o di baona lino di’e penda’dua anna tongang matte’gerang ataka’borang iya kaiyang.”"
    },
    {
      "sura": 17,
      "verse": 5,
      "text": "Jari mua’ polemi hukuman di (adaeang) iya mam­mula pole di da’dua (adaeang) di’o,  Iyami’ mappapo­leangano’o  mie’ batua-batua’-I  iya maappunnai amaka­sauang kaiyang, mane megaleloi dio di alle-alle’ kappung, anna diangi di’o  pato’  iya tongang na tipateng."
    },
    {
      "sura": 17,
      "verse": 6,
      "text": "Mane Iyami’ mambeio mie’ leleang na makkalai  ise’iya membali’  anna Iyami’  mattulungo’o  mie’ di barang asugiang  anna nanaeke  anna Iyami’  mappajario mie’ golongan iya la’bi mae’di (kaiyang)."
    },
    {
      "sura": 17,
      "verse": 7,
      "text": "Mua’ menggau’ macoao mie’, menggau’ macoao mie’ lao di alawemu anna mua’ menggau’  adae’o mie’, jari di alawemu toi i’o, anna mua’ polemi balasanna (adaeang) di penda’duanna, (Iyami’ mappa­pole tau laeng) mappamurrung rupammu  anna ise’iya mettama di masigi (Masjidil Aqsa), mi’apai balimmu  (di uru-uru) mettamana  anna  mappaaccur nasangi seu-seuwa iya nakuasai ise’iya."
    },
    {
      "sura": 17,
      "verse": 8,
      "text": "Mamoare’i Puangmu  mambeio mie’ mating pammase (Na), anna tenna’  membali’do’o mie’ lao (di adorakang), Iyami’ na membali’ na (massessao) ana Iyami’  mappajari naraka Jahannam  pattarukkungan di sesena  to kaper."
    },
    {
      "sura": 17,
      "verse": 9,
      "text": "Sitongangna iya di’e Koroang-e patiroang lao di (tangalalang)  iya la’bi maroro anna karewa mapperio-rio lao di to matappa’  iya mappogau’  apiangan, sitongangna di sesena ise’iya diang appalang iya kaiyang."
    },
    {
      "sura": 17,
      "verse": 10,
      "text": "Anna sitongangna to andiang matappa’ lao di atuoang ahera’, Iyami’ mappatayangani ise’iya passessa iya pemonge’."
    },
    {
      "sura": 17,
      "verse": 11,
      "text": "Anna rupa tau mando’a di adaeang me’apai mandoa’ di apiangan. Anna (sipa’na) rupa  tau  samata me’arepa-repas."
    },
    {
      "sura": 17,
      "verse": 12,
      "text": "Anna Iyami’  mappajari bongi anna allo da’dua tanda,  mane Iyami’ mappalanynya’ tanda  bongi anna Iyami’  mappajari  tanda  allo di’o tarrang, mamoare’o mie’ ma’itai  palla’birang pole di Puangmu, anna mamoare’o  mie’ ma’issang bilangan pattaungan anna parrekengan (pambilangan). Anna inggannana seu-seuwa purami Iyami’ mappannassai, mappannassa tongang."
    },
    {
      "sura": 17,
      "verse": 13,
      "text": "Anna di tungga’-tungga’ rupa tau Iyami’ mappeperattei (tulisan) ammal panggauangna dio di barona. Anna Iyami’  mappasungani  di allo keama’  mesa kitta’  iya naruppa’i tibua."
    },
    {
      "sura": 17,
      "verse": 14,
      "text": "”Bacai kitta’mu, sukku'mi alawemu toi i’o  di wattu di’e  parrekeng (pambilang) di alawemu.”"
    },
    {
      "sura": 17,
      "verse": 15,
      "text": "Inai-inai iya  mappogau’  me’apa patiroangna (Puang), jari sitongangna mappogau’i tipatengan di’o di (asalama­kang) di alawena toi tia, anna inai pusa jari sitongangna  pusai (di arugiang) di alawena toi tia. Anna to madosa andiangi mala mambawa dosana tau laeng, anna Iyami’ andiang na massessa di andiangnapai Iyami’  massio mesa suro."
    },
    {
      "sura": 17,
      "verse": 16,
      "text": "Anna mua’ Iyami’  mappoelo’ mappaccur  mesa banua, jari Iyami’  na massio  to kalumanynyang dio di banua di’o (mamoare’i tunru’ lao di  Puang Allah Taala), jari ise’iya mappogau’ adorakang  di lalangna di’o banua-o, jari sitinayai dipalaku pau-pau (atattua’-I), mane Iyami’ mappaaccur di’o banua-o, accur tongang (andiang penjari-jariangna)."
    },
    {
      "sura": 17,
      "verse": 17,
      "text": "Anna saapami mae’dinna kaum diboe’na  Nuh  Iyami’ pura mappabinasai. Anna sukku’mi  Puangmu Masarro Pakkarewa na Paita di dosana para batuan-Na."
    },
    {
      "sura": 17,
      "verse": 18,
      "text": "Inai-inai mappoelo’ atuoang dite’e di’e (lino), Iyami’ mappamasigangi di lino di’e iya Iyami’  poelo’ lao di to dipoelo’ anna Iyami’ pappatantu di sesena  naraka Jahannam, na mappettamai  iya mamanya ticalla anna tirimba."
    },
    {
      "sura": 17,
      "verse": 19,
      "text": "Anna inai-inai mappoelo’ atuoang  ahera’ anna na akkaresoi lao di tangalalang di’o siola mattongat-tongang anna matappa’i, jari ise’iyamo di’o, akkaresoangna ise’iya disukkurri (dibalas macoa)."
    },
    {
      "sura": 17,
      "verse": 20,
      "text": "Lao di tungga’-tungga’ golongan macoa iya di’e iyade’ golongan iya di’o Iyami’ mattulungi  pole di (pammasena) Puangmu. Anna pammasena Puangmu andiangi mala diposara."
    },
    {
      "sura": 17,
      "verse": 21,
      "text": "Pennassai me’apai Iyami’ na mappala’bi’ sambareang pole ise’iya di sambareang (laengna). Anna di atuoang ahera’  la’bi diayai  onrona  anna la’bi  kaiyangi palla’birangna."
    },
    {
      "sura": 17,
      "verse": 22,
      "text": "Da pappadiang (maala) puang laeng siola  Puang Allah Taala, anna menjario ticalla na dipamatuna."
    },
    {
      "sura": 17,
      "verse": 23,
      "text": "Anna Puangmu  mapparentaio malaao mie’ andiang passomba sangadinna Iya anna  sitinayannao  me’acoa (tongan) lao di indo amammu. Mua’  sala mesana di antara  da’dua di’o (iyade dua-duanna lambi)   mabuwengmo di lalang pappiarammu, da le’ba’o  ma’uang lao di da’dua siola: “Ah,” anna da  muirri’i anna pappauo lao pau iya mala’bi’."
    },
    {
      "sura": 17,
      "verse": 24,
      "text": "Anna pamatunai alawemu lao di da’dua (indo amammu) iya panno amasayangan  anna pa’uango’o: “E Puang­ngu, asayangngi indo ama’u, me’apai (indo ama’u)  da’dua siola mappa'gurua' di wattu’u keccu’.”"
    },
    {
      "sura": 17,
      "verse": 25,
      "text": "Puangmu mie’ la’bi ma’issang  anu  iya lalang di atemu,  mua’ diango’o dipa’uangan to macoa, jari sitongangna Iya (Puang Allah Taala) Masarro  Pa’dappang di sesena to me’atowa’."
    },
    {
      "sura": 17,
      "verse": 26,
      "text": "Anna bei’i sangana’ iya kadeppu’ ha’na (anunna), anna lao di to kasi-asi, anna to di lalang pellambang, anna da pappatibure (barang-barangmu) mappatibure pallang."
    },
    {
      "sura": 17,
      "verse": 27,
      "text": "Sitongangna iya di’o pappatibure (paccappu-cappu’-o) lulluare’na setang  anna diangi setang tongang pabali-bali  sanna’i lao di Puangna."
    },
    {
      "sura": 17,
      "verse": 28,
      "text": "Anna mua’ meppondo’o pole ise’iya  na mallolongan  pammase pole di Puangmu iya  murannuang (muhara’), jari paui lao ise’iya pau iya malumu (sitinaya)."
    },
    {
      "sura": 17,
      "verse": 29,
      "text": "Anna da mupajari limammu  tipungo dio di baromu anna da to’o  ta’lalo  mulollangan begai (ta’lalo malawo) iya massawa’io  matuna anna manoso alawe."
    },
    {
      "sura": 17,
      "verse": 30,
      "text": "Sitongangna Puangmu  mappamaloangi dalle’na to napoelo’ anna mappasippi’i. Sitongangna Iya  (Puang Allah Taala) Masarro Paissang na Paita lao di para batuan-Na."
    },
    {
      "sura": 17,
      "verse": 31,
      "text": "Anna da mie’ mambuno (mappatei) ana’-ana’mu sawa’  marakke’o  kasi-asi, Iyami’ na mambei  dalle’  lao ise’iya anna di sesemu mie’. Sitongangna  mambuno  (mappatei) di’o sala mesana dosa iya kaiyang."
    },
    {
      "sura": 17,
      "verse": 32,
      "text": "Anna da  mie’ paakadeppu’i  pappanga’dingan, sitongangna mappanga’ding di’o  panggauang carupu’ (merissi-rissi’), anna mesa tangalalang  iya adae’."
    },
    {
      "sura": 17,
      "verse": 33,
      "text": "Anna da mie’ pambuno  (mappatei) nyawa iya naharangan Puang Allah Taala, selaengna  sawa’ diang (alasan) iya tongang (parua). Anna inai-inai dibuno digau’ bawang, jari sitongangna  Iyami’ pura mambei’i akkuasang  lao di warrisna  (iya nala di mana’na), anna dai warris di’o  mallewa’ attattuang mambuno (mappa­tei). Sitongangna diangi mallolongan pattulungan."
    },
    {
      "sura": 17,
      "verse": 34,
      "text": "Anna da mie’ makkadeppu’i  barang-barangna (nanaeke) beong, selaengna  cara iya la’bi macoa anna la’bi  makkeguna lambi’i  kaiyang (ne’imuane) anna olai (pogau’i) mie’ talli’. Sitongangna talli’ diangi  diperaui tanggung jawa’."
    },
    {
      "sura": 17,
      "verse": 35,
      "text": "Anna pasukku’i  mie panggattangan mua manggatta­ngo’o, anna timbangi mappake timbangan iya maroro (parua). Iya di’o la’bi macoai di sesemu anna la’bi macoa  capparangna."
    },
    {
      "sura": 17,
      "verse": 36,
      "text": "Anna da pappeccoe’i  anu iya andiang pa’issanganmu di lalangna. Sitongangna pe’irranginmu, anna pe’itangmu anna ate, inggannana  di’o  na diperaui nasangi tanggung jawa’."
    },
    {
      "sura": 17,
      "verse": 37,
      "text": "Anna da  pellamba di baona lino matte’gerang alawe (taka’bor), sawa’ sitongangna  andiang sinalao na mala  mallosa-losa  lino anna andiang sinalao na mala  lambi’ simmalinggao buttu."
    },
    {
      "sura": 17,
      "verse": 38,
      "text": "Iyanasangna di’o, adaeang iya tongang nabire di sesena Puangmu."
    },
    {
      "sura": 17,
      "verse": 39,
      "text": "Iyamo di’o sambareang hikmah iya nawahyukang Puang mating di sesemu. Anna da pappadiang puang  siola Puang Allah Taala, iya massawa’io  dipettimbeang tama di naraka di lalangnai paccallang, iya topa dipakarao (pole di pammasena Puang Allah Taala)."
    },
    {
      "sura": 17,
      "verse": 40,
      "text": "Jari sipato’di  Puang mappileango’o mie’nanaeke tommuane anna Iya (Puang) maala nanaeke to baine di antara para malaika’? Sitongangna  diango’o mie’ tongang mappau (pau) iya kaiyang (dosana)."
    },
    {
      "sura": 17,
      "verse": 41,
      "text": "Anna sitongangna  lalang di Koroang di’e Iyami’ samata mappakulli-kulling (mappaingarang), mamoare’i ise’iya samata naingarang. Anna pappakulli-kulling  pappaingarang di’o  andiang laeng selaengna sangga’  mattambai  paindongna ise’iya (pole di atongangan)."
    },
    {
      "sura": 17,
      "verse": 42,
      "text": "Pa’uango’o (Muhammad): “Mua’ diang  mae’di puang iya massolang-I (Puang Allah Taala), me’apai anu iya napau ise’iya, napominasai iya di’o para puang-o ma’itai tangalalang lao di Puang  iya maappunnai Arsy.”"
    },
    {
      "sura": 17,
      "verse": 43,
      "text": "Tongang Mapaccingi anna Masarro Matinggi Puang Allah Taala  pole di anu  iya napau  sawa’ amatinggiang iya kaminang kaiyang (andiang sittenganna)."
    },
    {
      "sura": 17,
      "verse": 44,
      "text": "Langi’ pitussusun, lino anna inggannana  anu  diang  di lalangna mattasa’bei lao  di Puang Allah Taala. Anna andiang diang mau namesana seu-seuwa selaengna mattasa’bei   mappuyi’-I, anna iya tia andiangi mupa­hang  tasa’bena ise’iya. Sitongangna Iya  (Puang) Masarro Mappelomo-lomo  na Pa’dappang."
    },
    {
      "sura": 17,
      "verse": 45,
      "text": "Anna mua’  mambacao (Muhammad) Koroang,  Iyami’ na mappadiang mesa rinding (pallawa) iya andiang dita antara i’o anna to andiang matappa’ lao di atuoang ahera’,"
    },
    {
      "sura": 17,
      "verse": 46,
      "text": "Anna Iyami’  mappajari atena ise’iya tioppo’ anna talinganna ise’iya sissingan,  malaai ise’iya andiang mala mappahangi. Anna mua’ murappei pissang Puangmu lalang di Koroang, tongang meppondo’i ise’iya  (maindong lao di pondo’ sawa’ pambire’na)."
    },
    {
      "sura": 17,
      "verse": 47,
      "text": "Iyami’ la’bi ma’issang  ditiapannai ise’iya ma’irrangngi   di wattunna  ise’iya mairrangngio, anna di wattunna ise’iya sibisi-bisi’ (iyamo) di wattunna to ta’lalo pagau’ bawang ma’uang: “Taniao mie’ (to miccoe’) selaengna sangga’ mappeccoe’i  tommuane  iya narua seher.”"
    },
    {
      "sura": 17,
      "verse": 48,
      "text": "Pe’itao mi’apai  ise’iya mappapia mae’di alarapangan di sesemu, sawa’ iyamo di’o ise’iya menjari pusa  anna andiang toi mala ma’ita  tangalalang (iya tongang)."
    },
    {
      "sura": 17,
      "verse": 49,
      "text": "Anna ise’iya ma’uang: “Apa’ mua’ menjarimi iyami’ buku-buku anna barang-barang iya accur, na dipatiwa’asdi iyami’ membali’ (me’apai) mahluk iya baru?”"
    },
    {
      "sura": 17,
      "verse": 50,
      "text": "Pa’uango’o (Muhammad): “Penjarimo’o mie’ batu iyade’ bassi,"
    },
    {
      "sura": 17,
      "verse": 51,
      "text": "iyade’ mesa mahluk pole di mahluk iya andiang na mungkin (tuo) me’apa pikkirangmu. Jari ise’iya na mettule’: “Inai na mappatuo iyami’ membali?” Pa’uango’o: “Iya pura mappapiao di wattu mammulang.” Mane ise’iya mappenggili-gilingan ulunna  mating di sesemu na ma’uang: “Pirangpai (tipateng)?” Pa’uango’o: “Mamoare’i wattu dipatiwa’as di’o kadeppu’mi.”"
    },
    {
      "sura": 17,
      "verse": 52,
      "text": "Iyamo di allo Iya (Puang Allah Taala) ma'illongngio mie’, mane diango’o matturu’-I na mapuyi’-I anna diango’o makkira-kirai  mua’  andiango’o na mottong (lalang di ku’bur)  selaengna  cinappa’ le’ba’."
    },
    {
      "sura": 17,
      "verse": 53,
      "text": "Anna pa’uango’o lao di para batua’-U: “Sitinayannai  mappau pau iya la’bi macoa (parua). Sitongangna iya di’o setang-o  mappadiangi assisalang  di antarana ise’iya. Sitongang­na setang diangi  bali iya ma’nyata lao di rupa tau.”"
    },
    {
      "sura": 17,
      "verse": 54,
      "text": "Puangmu la’bi ma’issango'o mie’. “Mua’ Iya (Puang) mappoelo’, tongang na naammaseio mie’, anna mua’ Iya (Puang) mappoelo’ na nasessao mie’. Anna Iyami’ andiang ma’utuso’o (Muhammad)  na menjari pa’jaga lao ise’iya."
    },
    {
      "sura": 17,
      "verse": 55,
      "text": "Anna Puangmu la’bi ma’issang inai-inai (diang) di langi’ anna di lino. Anna sitongangna Iyami’ pura mambei amala’biang di sambareang para nabi  mappetondodai’i di sambareang (laengna), anna Iyami’ (mambei) Zabur (lao) di Daud."
    },
    {
      "sura": 17,
      "verse": 56,
      "text": "Pa’uango’o (Muhammad): “Illongngi ise’iya  iya muangga’ (puang) selaengna Puang Allah Taala, jari ise’iya andiangi  na maappunnai akkuasang na maalai bahaya di sesemu  anna andiang toi mala  mappalenggu’.”"
    },
    {
      "sura": 17,
      "verse": 57,
      "text": "Ise’iyamo di’o to naillongngi ise’iya ma’itai tangalalang lao di  Puangna, inai di antarana ise’iya  la’bi kadeppu’ lao (di Puang Allah Taala)  anna mahhara’ (marrannuang) pammase-Na anna marakke’ di passessa-Na, sitongangna passessa (awala’na) Puangmu  diangi  parallu diarakke’."
    },
    {
      "sura": 17,
      "verse": 58,
      "text": "Anna andiang diang mesa banua  (iya madoraka pa’banuanna), selaengna Iyami’  mappabinasai di andiangnapa  allo keama’ iyade’ Iyami’  mapparuai’i awala’  (pa’banuanna) passessa makarras sanna’. Diangi bassa di’o  purai titulis  lalang di kitta’ (Lauh Mahfudz)."
    },
    {
      "sura": 17,
      "verse": 59,
      "text": "Anna andiang diang  na mappusara Iyami’  na makkiring (di sesemu)  alama’  (tanda) (akkuasa’I),  selaengna di alama’ di’o  iya pura naloso-losongan  to madiolo. Anna Iyami’ pura mambei Tsamud unta baine menjari  (mu’jizat) iya mala diita, jari ise’iya  manggau’ bawang di’o unta baine-o. Anna Iyami’ andiang  mambei alama’ (tanda) selaengna  na mappamarakke’."
    },
    {
      "sura": 17,
      "verse": 60,
      "text": "Anna (ingarangi) di wattu’-I ma’wahyukang  di sesemu: Sitongangna (pa’issangan) Puangmu  massalippuri di inggannana rupa tau. Anna Iyami’ andiang mappajari pangipi iya Iyami’  pura dipatiroiangano’o, selaengna  menjari  pa’uyi lao di rupa tau anna (bassa toi)  ponna ayu  (zaqqun) iya ditunda-tunda lalang di Koroang. Anna Iyami’  marrakke-rakke’i ise’iya, jari iya tipatengan di’o  sangga’ mattamba kaiyangi adorakangna ise’iya."
    },
    {
      "sura": 17,
      "verse": 61,
      "text": "Anna (ingarangi)  di wattu’-I  ma’uang lao di para malaika’: “Suyu’o mie’ lao di Adam, mane suyu’ nasangmi selaengna Iblis.” (Iblis) ma’uang: “Na suyu’da’  lao di to iya Mupadiang pole di lita?”"
    },
    {
      "sura": 17,
      "verse": 62,
      "text": "(Iblis) ma’uang: “Pannassai di seseu  iyadi di’e taunna iya Mupakala’bi dari iyau? Sitongangna  mua’ Mu-papattanjenga’ lambi’ allo keama’, tongang na upapusai ana’ appona, selaengna sambareang saicco’ (andiang pusa).”"
    },
    {
      "sura": 17,
      "verse": 63,
      "text": "(Puang) ma’uang: “Pellambamo’o, jari inai-inai di antarana ise’iya  mappecoe’io, jari sitongangna naraka Jahannam  balasanmu mi’, pambalasan  iya sukku’ (sitinaya).”"
    },
    {
      "sura": 17,
      "verse": 64,
      "text": "Anna pitina’i inai mala (mupitina’) di antarana ise’iya sawa’ peperoamu, anna sio nasangi  di sesena  jannangan (pasukan) passaiyang  anna  jannangan­mu iya mellamba lette’ anna siolao  ise’iya di barang anna ana’-ana’  anna janji-i. Anna andiang diang na janjiang setang  lao ise’iya selaengna  pepangengge tappa’."
    },
    {
      "sura": 17,
      "verse": 65,
      "text": "”Sitongangna para  batua’-U, andiango’o mala me’akuasa  lao ise’iya. Anna sukku’mi Puangmu menjari Pa’jaga.”"
    },
    {
      "sura": 17,
      "verse": 66,
      "text": "Puangmu iyamo mappassombalang kappal di baona sasi’ untu’ i’o me’,  mamoare’o  mie’ ma’itai  sambare  pole di palla’birang-Na. Sitongangna Iya (Puang Allah Taala)  Masarro Makkesayang di sesemu mie’."
    },
    {
      "sura": 17,
      "verse": 67,
      "text": "Anna mua’ naruao mie’ awala’ (bahaya) dio di sasi’, na pa’dami tu’u  inai muperoa (inai muillongngi) sangadinna Iya. Jari di wattunna Iya (Puang) mappasalama’o  mie’ lambi’ di pottana, meppondo’ bomo’o mie’. Anna diangi rupa tau makkaperri (andiang sukkur)."
    },
    {
      "sura": 17,
      "verse": 68,
      "text": "Jari apa’ amang bando’o mie’ (pole di pambalasna Puang)  iya  mallamungan sambareang  pottana  siolao iyade’ Iya (Puang) makkumbusang (angin kaccang iya mambawa) batu-batu  keccu’, anna  andiango’o  mie’ na mallolongan mesa tau marrundungngio."
    },
    {
      "sura": 17,
      "verse": 69,
      "text": "Iyade’  musa’ding amang  bandimo pole di pepembalian-Na (Puang) lao di sasi’, anna Iya (Puang) mappatika­burrus  di sesemu  talipurrus anna na patallango’o mie’ sawa’ akaperangmu. Anna andiango’o na mallolongan  pattulung  di lalangna ma’oloi (passessa-I)."
    },
    {
      "sura": 17,
      "verse": 70,
      "text": "Anna sitongangna Iyami’ pura mappakala’bi’ ana’ appona Adam, Iyami’  mambawai lao di  pottana anna lao di sasi’, Iyami’ mambei ise’iya dalle’ iya macoa anna Iyami’ mambei palla’birang mappitondodai’i mae’di mahluk iya pura dipadiang."
    },
    {
      "sura": 17,
      "verse": 71,
      "text": "(Ingarangi)  mesa allo (iya di’o allo-o) Iyami’ ma’illongngi  tungga-tungga’ umma’ siola pangulunna, anna inai-inai iya dibei kitta’  ammalna  di lima  kananna jari  na nabacai kitta’na, anna andiangi ise’iya digau’ bawang mau nasaicco’na."
    },
    {
      "sura": 17,
      "verse": 72,
      "text": "Anna inai-inai buta (atena) di lino di’e, napominasai di ahera’  (manini)  na la’bi butai anna la’bi pusa  toi pole di tangalalang (iya parua)."
    },
    {
      "sura": 17,
      "verse": 73,
      "text": "Anna saicco’ le’ba’pai ise’iya na napepeppon­do’o pole di anu iya  pura Iyami’  wahyukang di sesemu, malaao mappadi-padiang iya laeng di Iyami’, anna mua’ bassai di’o, ise’iya na mappajario sahawa’ iya masusun  (sammuane loppo)."
    },
    {
      "sura": 17,
      "verse": 74,
      "text": "Anna mua’  Iyami’  andiang na mappamasse’ (atemu), napominasai saicco’ le’bapao na  mabe’i (tottong) lao ise’iya."
    },
    {
      "sura": 17,
      "verse": 75,
      "text": "Mua’ bassai di’o, Iyami’  na dipapperasaiango’o (passes­sa)  malliccu-liccung di lino di’e anna (bassa toi passessa)  malliccu-liccung  diamateangmu, anna andiango’o na mallolongan mau na mesa  tau pattulung  lao di Iyami’."
    },
    {
      "sura": 17,
      "verse": 76,
      "text": "Anna saicco’ le’bapai ise’iya na napajario (Muhammad) balisa dio di banua (Makkah) na narimbao missung anna mua’ bassai di’o, di peppondoangmu andiangi andiangi  ise’iya na mottong, selaengna cinappa’ sanna’di."
    },
    {
      "sura": 17,
      "verse": 77,
      "text": "(Iyami’ mappato’ bassa di’o) mesa pato’ di para suro-I  iya Iyami’ ma’utus  di andiangmupa diang, anna andiango’o na mallolongan benru’ laeng di pato’-I."
    },
    {
      "sura": 17,
      "verse": 78,
      "text": "Ke’deangi sambayang di wattu membulolona mata allo lambi’ mapattang bongi anna (ke’deang toi sambayang) di wattu pajar (suwu). Sitongangna sambayang suwu di’o nasa’bi (malaika’)."
    },
    {
      "sura": 17,
      "verse": 79,
      "text": "Anna di sambareang wattu bongi passambayang tahujju’o, diangi mesa ibadah  pattamba di sesemu, mamoare’i Puangmu maakke’o di engeang iya tipuyi."
    },
    {
      "sura": 17,
      "verse": 80,
      "text": "Anna Pa’uango’o (Muhammad): “E Puangngu, patama’  di pettamang iya parua anna pasunga’ messung  iya parua anna beia’  iya pole di sese-Mu akkuasang iya mala mattulunga’."
    },
    {
      "sura": 17,
      "verse": 81,
      "text": "Anna Pa’uango’o: “Atongangan polemi anna iya anu salah pa’dami (lanynya’mi).” Sitongangna anu salah di’o  diangi na lanynya’.”"
    },
    {
      "sura": 17,
      "verse": 82,
      "text": "Anna Iyami’ mappaturung pole di Koroang,  anu iya mala menjari pauli  (panawar) anna pammase di to matappa’  anna iya di’o Koroang-o  andiangi mattamba lao di to pagau’ bawang selaengna  arugiang."
    },
    {
      "sura": 17,
      "verse": 83,
      "text": "Anna mua’ Iyami’ mambei asannangan  lao di rupa tau  na meppondo’i, na me’akaraoi na taka’bor, anna mua’ naruai amasussang diangi cappu’ rannu."
    },
    {
      "sura": 17,
      "verse": 84,
      "text": "Pa’uango’o (Muhammad): “Inggannana tau mappogau’i me’apai ullena.” Jari Puangmu  la’bi ma’issang  inai la’bi parua tangalalangna."
    },
    {
      "sura": 17,
      "verse": 85,
      "text": "Anna ise’iya mapatule’o (Muhammad) di masalah nyawa. Pa’uango’o: “Iya di’o nyawa-o  urusanna Puangngu anna andiango’o mie’ dibei pa’issangan selaengna saicco’.”"
    },
    {
      "sura": 17,
      "verse": 86,
      "text": "Anna sitongangna mua’ Iyami’ mappoelo’, Iyami’  tongang na mappalanynya’  iya Iyami’ pura  wahyukang di sesemu (Muhammad), mane pappalanynya’ di’o andiango’o na mallolongan mesa tau pattunduang lao di Iyami’."
    },
    {
      "sura": 17,
      "verse": 87,
      "text": "Selaengna pammase  pole di Puangmu. Sitongangna pal­la’­birang-Na di sesemu (Muhammad) tongang kaiyangi."
    },
    {
      "sura": 17,
      "verse": 88,
      "text": "Pa’uango’o: “Sitongangna mua’ bassa tau anna bassa jin  sirumungi na mappapia iya sinrupa Koroang  di’e,  tongang andiangi na mala mappapia sinrupanna, maui  ise’iya sambareang mejari pattulung  di sambareang laengna."
    },
    {
      "sura": 17,
      "verse": 89,
      "text": "Anna sitongangna Iyami’ pura mappakulli-kulling  lao di rupa tau  lalang di Koroang di’e tungga’-tungga’ alara­pa­ngan,  iya tia mae’diangi tau  andiang ma’elo’i selaeng­na makkaperri-i."
    },
    {
      "sura": 17,
      "verse": 90,
      "text": "Anna ise’iya ma’uang: “Iyami’  andiang  sinala namaa­tap­pa’io  (Muhammad) lambi’ mupatumburangi iyami’ mata uai  pole di lita,"
    },
    {
      "sura": 17,
      "verse": 91,
      "text": "iyade’  maappunnaio mesa  uma kuruma anna anggur, mane mupalolongi binanga-binanga dio di alle’na (uma) iya majirris lolongna."
    },
    {
      "sura": 17,
      "verse": 92,
      "text": "Iyade’  mupabemme’i langi’ tisembu-sembur di baona iyami’,  me’apai  iya mupau  iyade’  mupapolei Puang Allah Taala anna para malaika’  sipe’o-pe’oloang siola iyami’."
    },
    {
      "sura": 17,
      "verse": 93,
      "text": "Iyade’  maappunnaio mesa boyang  bulawang, iyade’ dai’o di langi’. Anna sitongangna iyami’ andiang sinala na mappokanynyang pendaiangmu di’o lambi’o mappa­turung di iyami’   mesa kitta’ iya iyami’ na dibaca.” Pa’uango’o: “Tongang mapaccingi Puangngu, taniada’ di’e  mesa tau (biasa) iya menjari suro?”"
    },
    {
      "sura": 17,
      "verse": 94,
      "text": "Anna andiang diang seu-seuwa iya mappusara tau  na matappa’  di wattunna pole patiroang di sesena ise’iya, selaengna ise’iya ma'uang: “Mangapai Puang Allah Taala na massio (ma’utus) tau menjari suro?”"
    },
    {
      "sura": 17,
      "verse": 95,
      "text": "Pa’uango’o: “Tenna’ diangdi para malaikka’ millamba  iya millamba matannang, dipominasai  Iyami’ na mappaturungani  ise’iya pole di langi’  (mesa malaika’) menjari suro.”"
    },
    {
      "sura": 17,
      "verse": 96,
      "text": "Pa’uango’o (Muhammad): “Sukku’mi Puang Allah Taala menjari sa’bi antara iyau anna i’o mie’ iyanasangna. Sitongangna Iya  (Puang) Masarro Paissang na Paita di para batuan-Na.”"
    },
    {
      "sura": 17,
      "verse": 97,
      "text": "Anna inai  nabei patiroang Puang Allah Taala, iyamo mallolongan patiroang  anna inai  napapusa  jari sitongangna andiang  sinalao na mallolongan para pattulung  lao ise’iya selaengna pole Iya (Puang). Anna Iyami’ na mappasirumungi ise’iya di allo keama’ (dipara’besoang) rupanna lalangi di abutang, anna pepe, anna binga. Engeangna ise’iya mottong (iyamo) naraka Jahannam. Tului napi’dei sundallea’na api Jahannam di’o, ditambai boi sundallea’na lao ise’iya."
    },
    {
      "sura": 17,
      "verse": 98,
      "text": "Iyamo di’o balasanna ise’iya,  sawa’ sitongangna ise’iya kaperi  lao di aya’-aya’-I anna (ise’iya)  ma’uang: “Mua’ menjarimi iyami’ buku-buku, anna mua’ barang-barang iya accur, apa’ tongang bandi iyami’  na dipatiwa’as menjari mahluk iya baru?”"
    },
    {
      "sura": 17,
      "verse": 99,
      "text": "Anna apa’ andiangdi napinnassai  ise’iya mua’ Puang Allah Taala  mappadiang langi’  anna lino, kuasa toi mappadiang iya sinrupanna ise’iya, anna  napato’mi wattunna iya pura mattattu ise’iya andiang abata-batang di lalangna. Jari to  ta’lalo pagau’ bawang di’o andiang napoelo’ selaengna akapareng."
    },
    {
      "sura": 17,
      "verse": 100,
      "text": "Pa’uango’o (Muhammad): “Tenna’ mukuasaidi mie’ ga’do-ga’dongna Pammasena Puangngu, napominasai iya di’o ga’dong-o  mutahangi (muannai), sawa’ rakke’mu  mappaalliangi.” Anna iya di’o rupa tau-o diangi makikkir sanna’."
    },
    {
      "sura": 17,
      "verse": 101,
      "text": "Anna sitongangna Iyami’ pura mambei  lao di Musa  ammessa mu’jizat iya ma’nyata (mannassa), jari pettuleangi  lao di bani Israil, di wattunna Musa  pole lao ise’iya mane Fir’aun ma’uang: “E Musa, tongang usangao narua seher.”"
    },
    {
      "sura": 17,
      "verse": 102,
      "text": "(Musa) ma’uang: “Sitongangna pura muissangi, mua’ andiang diang mappaturung  (mu’jizat) selaengna Puang  iya (mappiara) langi’ anna lino menjari butti (iya mannassa), anna sitongangna  usangao na accur, E Fir’aun.”"
    },
    {
      "sura": 17,
      "verse": 103,
      "text": "Jari (Fir’aun)  melo’ marrimba (Musa anna to mappeccoe’i) pole di lita’ (Maser),  mane Iyami’  mappatallangi (Fir’aun) siola to massolangani iyanasangna."
    },
    {
      "sura": 17,
      "verse": 104,
      "text": "Anna Iyami’  ma’uang dipuranamo di’o lao di Bani Israil: “Mottongmo’o mie’ di banua di’e, jari mua’ polemi  wattu dipatiwa'as, napominasai Iyami’ na dipapoleo mie’ siola-ola balimmu sijappu-jappur.”"
    },
    {
      "sura": 17,
      "verse": 105,
      "text": "Anna Iyami’ mappaturung (Koroang di’o) tongang (parua) anna dipaturungi (mambawa) atongangan. Anna Iyami’ andiang ma’utuso’o (Muhammad) selaengna sangga’ (menjari) pambawa  karewa mapperio-rio  anna pappaingarang."
    },
    {
      "sura": 17,
      "verse": 106,
      "text": "Anna Koroang (Iyami’  mappaturungi ) sisaicco-icco’ malaao (Muhammad) mambacangi lao di rupa tau mi’amanya-manya anna Iyami’ mappaturungi   sambare si sambare."
    },
    {
      "sura": 17,
      "verse": 107,
      "text": "Pa’uango’o (Muhammad): “Patappa’o mie’ lao (di Koroang) iyade’  da bopa patappa’ (sitteng bandi di sesena Puang Allah Taala). Sitongangna to di bengan  pa'issangan  di andiangnapai, mua’ Koroang  ditaleangi (dibacangi) lao ise’iya, na pependukui rupanna na me’asuyu’.”"
    },
    {
      "sura": 17,
      "verse": 108,
      "text": "Anna ise’iya ma’uang: “Tongang mapaccingi  Puangngi, mua’ diangi  janjinna Puangngi,  tongang napogau’i.”"
    },
    {
      "sura": 17,
      "verse": 109,
      "text": "Anna ise’iya mappependuku rupanna anna sumangi’i  anna tambangi ise’iya khusu’na."
    },
    {
      "sura": 17,
      "verse": 110,
      "text": "Pa’uango’o (Muhammad): “Illongngi Puang Allah Taala iyade’  illongngi Ar Rahman. Sawa’ sanga Iya  inna to’o mupeillongan, Iya  (Puang) maappunnai As-maul Husna (sanga-sanga keminang macoa)  anna da pappakaiyang (sanna’) bambamu  lalang sambayangmu  anna da mupamalamma (sanna’i) anna itai (olai) tangalalang tangnga di antara (da’dua) di’o.”"
    },
    {
      "sura": 17,
      "verse": 111,
      "text": "Anna Pa’uango’o: “Inggannana pappuyi appunnanna Puang Allah Taala  iya andiang  keana’ anna andiang (maappunnai) sola lalang di arayang-Na anna andiang  toi  matuna iya mapparalluang pattulung anna pakarayai (Puang) sawa’ pappakaraya iya kaminang kaiyang.”"
    },
    {
      "sura": 18,
      "verse": 1,
      "text": "Inggannana pappuyi appunnanna Puang Allah Taala (Puang Iya) pura mappaturung  lao di batuan-Na Kitta’ (Koroang) anna Iya (Puang) andiangi mappajari apekoang di lalangna;"
    },
    {
      "sura": 18,
      "verse": 2,
      "text": "menjari  pepatudu iya malampu’ (maroro) na mappai­nga­rang di passessa  iya pemonge’ sanna’ pole di sese-Na anna mambei karewa mapperi-rio  lao di to matappa’, to mappogau’ apiangan, anna ise’iya na mallolongan  pambalasan iya macoa."
    },
    {
      "sura": 18,
      "verse": 3,
      "text": "Ise’iya ka’deng mannannungan di lalangna."
    },
    {
      "sura": 18,
      "verse": 4,
      "text": "Anna mappaingarang lao di to  ma’uang: “Puang Allah Taala maala mesa nanaeke.”"
    },
    {
      "sura": 18,
      "verse": 5,
      "text": "Andiang sinalai ise’iya maappunnai  pa’issangan tentang iya di’o, bassa toi ama-amanna ise’iya. Ada-adae’ pai tia pau-pau iya messung pole di nganganna ise’iya, andiangi ise’iya mappau  seu-seuwa selaengna  pau losong."
    },
    {
      "sura": 18,
      "verse": 6,
      "text": "Jari  apa’ (naullei kapang) na mupatei alawemu sawa’ sara nyawa  dipuranamo ise’iya meppondo’, tenna’ andiangi ise’iya matappa’ lao di katarangan di’e (Koroang)."
    },
    {
      "sura": 18,
      "verse": 7,
      "text": "Sitongangna Iyami’  pura mappapia anu  iya diang di lino  menjari belo-belonai, mamaoare’i Iyami’  ma’uyi’i ise’iya inai di sesena ise’iya kaminang macoa  panggauangna."
    },
    {
      "sura": 18,
      "verse": 8,
      "text": "Anna sitongangna Iyami’  tongang na mappapia to’o  anu iya di tondodai’na (di baona) menjari lita’ rata na mara’e (kambu’)."
    },
    {
      "sura": 18,
      "verse": 9,
      "text": "Iyade’ musangaadi  mua’ tau  iya ma’oroi garoang anna (to maappunnai)  rakim (sura’ batu) di’o, diangi mettama tanda-tanda (alama’) akkuasa’I  iya mepatakka­yanna’?"
    },
    {
      "sura": 18,
      "verse": 10,
      "text": "(Ingarangi)  di wattunna iya di’o para ne’imuane-o  ma’itai petturundungan lalang di garoang, mane ise’iya merau: “E Puangngi, bei iyami’ pammase, pammase pole di sese-Mu anna pasukku’i  di iyami’  patiroang iya maroro lalang di urusa’i di’e.”"
    },
    {
      "sura": 18,
      "verse": 11,
      "text": "Jari Iyami’ ma’oppo’i talinganna ise’iya lalang di garoang  di’o sisaapa taung."
    },
    {
      "sura": 18,
      "verse": 12,
      "text": "Mane Iyami’ mappatiwa’asi ise’iya, mamoare’i Iyami’  ma’issang inna di antara da’dua  golongan di’o  iya kaminang parua  lalang mambilang saapai saena  ise’iya mottong (lalang di garoang di’o)."
    },
    {
      "sura": 18,
      "verse": 13,
      "text": "Iyami’ maccuritango’o (Muhammad) kissana siola tongang (parua), Sitongangna ise’iya di’o para ne’imuane iya matappa’  lao di Puangna anna Iyami’  mattam­baiangi ise’iya patiroang."
    },
    {
      "sura": 18,
      "verse": 14,
      "text": "Anna Iyami’  mappamakasau’  atena ise’iya di wattunnai mekke’de’, mane ise’iya ma’uang: “Puangngi (iyamo) Puangna langi’ anna lino, iyami’ tongang andiang ma’illongngi Puang saliwangna Iya. Sitongangna iyami’ mua’ bassai di’o  tongang pura  mappau  pau iya karao sanna’  pole di atongangan.”"
    },
    {
      "sura": 18,
      "verse": 15,
      "text": "ise’iyamo di’o kaumna iyami’ iya mappajari mae’di puang (na somba) selaengna Iya (Puang Allah Taala). Mangapai ise’iya na andiang mappau alasang  mannassa (di ama­tap­panganna ise’iya)? Jari inai kaminang pagau’ bawang  pole di to  mappapi-papia  alosongan lao di Puang Allah Taala?"
    },
    {
      "sura": 18,
      "verse": 16,
      "text": "Anna mua’ mupelei ise’iya anna anu iya nasomba selaengna Puang Allah Taala, jari itai’i engeang metturundung tama di garoang di’o napominasai Puangmu  na  mappalawas pakkesayang-Na di sesemu anna mappatayang di seu-seuwa  iya ma’guna di sesemu  lalang di urusanmu."
    },
    {
      "sura": 18,
      "verse": 17,
      "text": "Anna na muitai mata allo  tidoa’,  sambar (lewa’) pole di garoang lao di se’de kanan, anna mua’ mata allo di’o  tambusi maakaraoi ise’iya di se’de kaeri anna ise’iya di lalangi di engeang maloang lalang di garoang di’o. Iya di’o sambare  pole di alama’ (tanda akaiyanganna Puang Allah Taala). Inai-inai  nabei patiroangna Puang Allah Taala, jari  iyamo tu’u mallolongan patiroang, anna inai-inai  napapusa, jari andiango’o na mallolongan mesa  tau  pangulu  iya mala mambei patiroang di sesena."
    },
    {
      "sura": 18,
      "verse": 18,
      "text": "Anna musangai  ise’iya membue’i anna ise’iya matindoi, anna Iyami’ mambali-balili lao di kanan anna lao di kaeri, anna asunna mappalandang da’dua bowona di olo  ba’bana garoang. Anna tenna’ muita mannassadi ise’iya na meppondo’ maindong pole ise’iya anna tongang (musa’ding) marakke’o lao ise’iya."
    },
    {
      "sura": 18,
      "verse": 19,
      "text": "Anna bassami  di’o Iyami’ mappabue’i ise’iya, mamoarei  ise’iya sipatule-tule’. Ma’uangmi  sala mesana tau di antarana ise’iya: “Saapami mie’ saemu dini (indinie)?” Ise’iya ma’uang: “Ita’ dini (di engeang di’e) sangallo iyade’ sappolongallo.” Ma’uang (boi laengna):  “Puangmu  mie’ la’bi ma’issang  saapai saena tau dini (indinie). Jari sioi  sala mesana di antaramu mellamba lao di kota na mambawa salakamu di’e, anna sitinayannai  ma’itai ande iya kaminang  macoa, anna sitinayannai  mambawa sambareang  ande di’o di sesemu, anna sitinayanna toi  mallomo-lomo anna da le’ba’ mucuritangi lao di tau laeng."
    },
    {
      "sura": 18,
      "verse": 20,
      "text": "Sitongangna tenna’ maladi ise’iya naissang engeangmu mie’,  tongang na natimbeio ise’iya batu, iyade’ nappassao membali’  lao di agamana ise’iya, anna mua’ tipatengani di’o tongang andiango’o   na sumaro situngguang lino (mannannungan).”"
    },
    {
      "sura": 18,
      "verse": 21,
      "text": "Anna bassa toi Iyami’ mappasiruppa’ tau anna ise’iya, mamoare’i tau di’o ma’issangi,  mua’ janjinna Puang Allah Taala tongang (parua), anna apoleanganna allo keama’ andiang diang abata-batang di lalangna. Di wattunna iya di’o tau-o sisalai di urusanna, iya di’o tau-o ma’uang: “Pake’dei mesa ke’deang di baona (garoang), Puangna la’bi ma’issangi ise’iya. To kuasa di urusanna ise’iya ma’uang: “Sitongangna iyami’ na mappake’de’ mesa boyang (engeang) passombang di baona (garoang).”"
    },
    {
      "sura": 18,
      "verse": 22,
      "text": "Manini (diang tau na) ma’uang: “(Jumallana ise’iya) tallu tau, anna maappe’na iyamo asunna, (anna laengna)” ma’uang: “(Jumallana ise’iya) lima tau, anna maannang­na iyamo asunna, pakkira-kira (paaga-aga’) di anu mallinrung, anna (iya laengna) ma’uang (topa): “(Jumallana ise’iya) pitu tau anna maaruana iyamo asunna.” Pa’uango’o: “Puangngu la’bi ma’issang jumallana. Andiang diang tau ma’issang jumallana (bilanganna), bilanganna saicco’ sanna’i. Sawa’ iyamo’ di’o da (Muhammad) sisakka’-sakka’ di masalahna ise’iya, selaengna assisakkang laherang  tappa’  anna da mappettuleangi   lao di  mesa tau di antarana ise’iya."
    },
    {
      "sura": 18,
      "verse": 23,
      "text": "Anna da le’bao mie’ pa’uang lao di seu-seuwa:  “Sitongangna  na upogau’i iya di’o madondong malimang,”"
    },
    {
      "sura": 18,
      "verse": 24,
      "text": "Selaengna (ma’uang), “Insya Allah (mua’ Puang Allah Taala mappoelo’).” Anna ingarangi Puangmu  mua’ mualuppei anna pa’uango’o: “Mamoare’i Puangngu  mam­beia’ patiroang  di anu iya la’bi kadeppu’ (aparua­nganna ) dadi iya di’e.”"
    },
    {
      "sura": 18,
      "verse": 25,
      "text": "Anna ise’iya  mottong lalang di garoang tallungatus taung anna ditambai ammessa bo’o taungna."
    },
    {
      "sura": 18,
      "verse": 26,
      "text": "Pa’uango’o: “Puang Allah Taala la’bi ma’issang saapai saena  mottong (ise’iya lalang di garoang), appunnanna-I (Puang Allah Taala) inggannana  anu tibuniang  di langi’ anna di lino. Tongang tarrangi pe’itan-Na anna tongang matadangi pa’irrangin-Na. Andiang diang patturundu­nganna ise’iya  selaen-Na, anna Iya (Puang) andiangi maala mau na mesana tau menjari sola-Na lalang mappato’ mesa (putusan).”"
    },
    {
      "sura": 18,
      "verse": 27,
      "text": "Anna taleangi (bacangi Muhammad) anu iya di wahyukang mating di sesemu, iyamo Kitta’na Puangmu  (Koroang). Andiang diang (mesa tau)  mala mappinra pau-paun-Na. Anna andiango’o na mala marruppa' engeang metturundung  selaengna Iya."
    },
    {
      "sura": 18,
      "verse": 28,
      "text": "Anna pe’asa’baro’o (Muhammad) siola to me’illong  lao di Puangna  di malimang anna di arawiang sawa’ mahhara’i  (marrannuang) rio-Na, anna da di da’dua matammu mupatigilingi lao ise’iya sawa’ mahhara’o  belo-belona atuoang lino. Anna da pappeccoe’i to atena dipatakkalupa ma’ingarang di Iyami’ siola matturu’i nassunna  anna diangi mallewa’ batas."
    },
    {
      "sura": 18,
      "verse": 29,
      "text": "Anna pa’uango’o (Muhammad): “Atongangan (aparuang) di’o polei di Puangmu mie’, jari inai-inai  melo’ (matap­pa’)  sitinayannai matappa’, anna inai-inai  melo’ (kaper)  so’naimi kaper. Sitongangna Iyami’ mappataya­ngani to ta’lalo  pagau’ bawang di’o naraka, iya  sopana  nalebungani (nasalippuri’i) ise’iya. Anna mua’ meraui na nabengani anu nadundu iyamo uai tumarra iya re’de mappalo’be’ rupa. Iyamo di’o (uai) dundu  kaminang adae’ anna engeang  mappassau  kaminang arepus."
    },
    {
      "sura": 18,
      "verse": 30,
      "text": "Sitongangna to matappa’ anna mappogau’ apiangan, Iyami’   tongang andiang  na mappalao sala  appalangna to mappogau’ apiangan."
    },
    {
      "sura": 18,
      "verse": 31,
      "text": "Ise’iyamo di’o (to) na mallolongan suruga ‘Adn, iya lolongi di naungna  binanga-binanga, lalang di suruga di’o  ise’iya di belo-beloi gallang bulawang  anna ise’iya mappake pakaeang kurarra’ pole di  sa’be  alus na maumbang, anna me’oroi  messender  di baona pe’o-pe’oroang iya malolo. Iyamo di’o  appalang iya kaminang macoa, anna engeang mappassau iya  malolo."
    },
    {
      "sura": 18,
      "verse": 32,
      "text": "Anna bengani (Muhammad) lao ise’iya mesa alara­pangan  da’dua tommuane (mesa Yahudi anna mesa kaper). Iyami’ mappajari’i mesa  di antara da’dua  (iya kaper)  da’dua uma anggur  anna Iyami’  mappaguliling­ngi’i  da’dua uma di’o  ponna kuruma  anna di alle’na  da’dua uma di’o Iyami’ mappajariangi pangumang."
    },
    {
      "sura": 18,
      "verse": 33,
      "text": "Di da’dua uma di’o  diang hasselna bua, anna uma di’o andiangi kurang  buana mau nasaicco’, anna Iyami’ mappalolong uai binanga di alle’na di’o da’dua uma-o."
    },
    {
      "sura": 18,
      "verse": 34,
      "text": "Anna diangi maappunnai asugiang kaiyang, jari ma’uangi lao di solana (iya matappa’)   di wattunnai sipau-pau: “Asungia’u (barangngu)  la’bi mae’di dadi barangmu anna to mappeccoe’ia’ la’bi makasau’i.”"
    },
    {
      "sura": 18,
      "verse": 35,
      "text": "Anna mappettamai umanna anna pagau’ bawangi lao di alawena toi tia, ma’uangi: “Usangai iya di’e uma-e andiangi na rua accur situngguang lino (mannannungan),"
    },
    {
      "sura": 18,
      "verse": 36,
      "text": "Anna andiangi rua usanga mua’ allo keama’ di’o na polei, anna tenna’ na dipepembali’da’ lao di Puangngu, tongang na mallolongana’ engeang  membali’  iya la’bi macoa dadi pole di uma-uma di’e.”"
    },
    {
      "sura": 18,
      "verse": 37,
      "text": "Solana (iya matappa’)  ma’uang di sesena di wattunnai sipau-pau: “Kaper do’o lao di Puang iya mappadiango’o pole di lita’ mane pole di satti’diang uai manning, mane Iya mappajario mesa tommuane iya sukku’?”"
    },
    {
      "sura": 18,
      "verse": 38,
      "text": "Iya tia (matappa-a’ mua’): “Iya Puang Allah Taala, Puangngu anna  andianga’ mappa’dua-I mau na mesa seu-seuwa di Puangngu.”"
    },
    {
      "sura": 18,
      "verse": 39,
      "text": "Anna mangapa na andiango’o ma’uang di wattummu mettama di umammu: “Masya Allah, La  kuwwata illa billah (Tongang pa’elo’na  Puang Allah Taala, andiang ulle anna pa’ulleang selaengna (pattulungna) Puang Allah Taala). ”Maua’ musanga  la’bi saicco’ pole i’o di barang anna pembiyang."
    },
    {
      "sura": 18,
      "verse": 40,
      "text": "Jari mamoare’i Puangngu, na nabengana’ (uma)  la’bi macoa  pole di umammu (di’e), anna mamoare’i (Puang Allah Taala)  makkiring atattuang (guttur)  pole di langi’ lao di umammu, lambi iya di’o (uma-o)  menjari lita’ malingendu’ (merressa’)."
    },
    {
      "sura": 18,
      "verse": 41,
      "text": "Iyade’ uainna soro’ (matti) tama di lita’, anna tongang andiang sinalao  na maruppa’i  membali’.”"
    },
    {
      "sura": 18,
      "verse": 42,
      "text": "Anna barang asugiangna dipaaccur, mane  mambali-bali da’dua pale’ limanna (tanda panoso)  di anu pura na­pa’balanjang lao. Anna ponna anggurna di’o ropo’ sola pattupa’na anna ma’uangi: “Adede, tenna’ diolo’  andi­anga’ mappa’dua mau na mesana seu-seuwa di Puangngu."
    },
    {
      "sura": 18,
      "verse": 43,
      "text": "Anna andiangmo diang mau na mesa golongan iya  na mattulungi selaengna Puang Allah Taala, anna diangi andiang mala mattulung alawena."
    },
    {
      "sura": 18,
      "verse": 44,
      "text": "Indio lao’o pattulungan di’o sangga’ polei di Puang Allah Taala iya tongang (parua). Iya  (Puang) kaminang macoa mambei appalang  anna kaminang macoa pambalas."
    },
    {
      "sura": 18,
      "verse": 45,
      "text": "Anna papiangani ise’iya alarapangan atuoang lino, sitteng uai (urang) iya Iyami’ paturung pole di langi’, jari nasawa’i mappamarumbo tuda-tuda’ di baona lino, anna tuda-tuda’ di’o menjari mara’e  iya naliliang iri’. Anna Puang Allah Taala Kuasa di inggannana seu-seuwa."
    },
    {
      "sura": 18,
      "verse": 46,
      "text": "Barang anna ana-ana’  iyamo belo-belo atuoang lino anna amalakang iya mannannungan anna apiangan iya la’bi macoa appalangna di sesena Puangmu  anna la’bi  macoai  dirannuang."
    },
    {
      "sura": 18,
      "verse": 47,
      "text": "Anna (ingarangi) di allo (di wattu di’o)  Iyami’ mappepellamba buttu anna  na muitai lino di’o  rata anna Iyami’  mappasirumung inggannana  rupa tau, anna Iyami’ andiang na mappelei mau na mesana ise’iya"
    },
    {
      "sura": 18,
      "verse": 48,
      "text": "Anna ise’iya na di bawai lao  di olona Puangmu ma’­barris. “Sitongangna poleo di Iyami’, me’apai Iyami’  map­padiango’o mie’  di wattu pammulang, mala musangai mie’  mua’  Iyami’ tongang andiang na mappato’  di sese­mu wattu (mappasipoleang) mesa pa’janjiang.”"
    },
    {
      "sura": 18,
      "verse": 49,
      "text": "Anna dipattungmi kitta’, jari  na ma’itao to pasalah marakke’ di anu (titulis)  di lalangna,  anna ise’iya ma’uang: “Cila-cilakapai iyami’, kitta’ apa di’e andiangi maaluppei (maanna) anu keccu’ anna andiang toi maaluppei (maanna) anu kaiyang, selaengna natulis (naukir) nasangi,” anna ise’iya ma’ita (marruppa’) anu iya pura  napogau’. Anna Puangmu andiang le’ba’i  manggau’ bawang mau na mesana tau"
    },
    {
      "sura": 18,
      "verse": 50,
      "text": "Anna (ingarangi)  di wattu’-I ma’uang lao  di para malaika’:  “Suyu’o mie’ lao di Adam,” jari suyu’mi selaengna Iblis. Iya (iblis) pole di golongan jin, jari iya maadorakai parentana  Puangna. Sitinayado’o maalai  anna biya-biyanna  menjari pangulu  selaengna Iyau, anna ise’iya di’o  balimmu? Tongang adae’i  (iblis) menjari passalle lao (di Puang Allah Taala)  di sesena to  ta’lalo pagau’ bawang."
    },
    {
      "sura": 18,
      "verse": 51,
      "text": "Andianga’ mappapolei ise’iya (iblis anna ana’ appona) na massa’bi di pappadianganna langi’ anna lino anna andiang  (to’o) di pappadianganna alawena ise’iya, anna andiang toa’ maalai  to mappapusa di’o  (menjari) pattulung."
    },
    {
      "sura": 18,
      "verse": 52,
      "text": "Anna (ingarangi) di allo (iya wattu di’o) Iya (Puang Allah Taala) ma’uang: “Illongngi’i sola-sola-U iyanasangna  iya muangga’.” Mane ise’iya ma’illongngi’i  jari sola-sola di’o  andiangi mambali pe’illongna  anna Iyami’ mappadiangani ise’iya  engeang abinasang (naraka)."
    },
    {
      "sura": 18,
      "verse": 53,
      "text": "Anna to madosa  ma’ita naraka,  jari ise’iya mappokany­nyangi,  mua’ ise’iya na bemme’ tama di lalangna anna andiangi ise’iya mallolongan engeang meppondo’ pole (di naraka)."
    },
    {
      "sura": 18,
      "verse": 54,
      "text": "Anna sitongangna Iyami’  pura mappakulli-kulling  di sesena rupa tau lalang di Koroang di’e maragi-ragi alarapangan. Anna diangi to di padiang  (mahluk) kaminang mae’di massakka’."
    },
    {
      "sura": 18,
      "verse": 55,
      "text": "Anna andiang diang (seu-seuwa) iya mappusara rupa tau na matappa’, di wattunna patiroang mappolei’i ise’iya, anna merau a’dappang lao di Puangna, selaengna (elo’ metteppe) di polena hukumna (hukumna Puang iya tipateng lao) di  umma’ diolo’ iyade’ dipolena lao ise’iya awala’ (passessa) iya ma’nyata."
    },
    {
      "sura": 18,
      "verse": 56,
      "text": "Anna andiangi Iyami’ ma’utus para suro selaengna pambawa  karewa mapperio-rio anna pappaingarang. Anna to kaper massakka’ salah malaai iya tipatengan di’o  malai mappalanynya anu tongang (parua), anna ise’iya mappajari aya’-aya’-U  anna anu iya dipappaingarangan lao ise’iya, pa’elle-elleang."
    },
    {
      "sura": 18,
      "verse": 57,
      "text": "Anna inaimo to kaminang ta’lalo pagau’ bawang  pole di to  pura dipaingarangi sawa’ aya’-aya’ pole di Puangna mane meppondo’i anna maaluppei anu iya pura napogau’ da’ dua limanna. Sitongangna Iyami’  pura maanna pa’oppoang di atena  ise’iya (lambi’) andiangi  mappahang, anna (Iyami’ maanna to’o) pesissingan dio  di talinganna ise’iya,  anna mauo  mie’ ma’illongngi’i  ise’iya lao di patiroang, tongang andiangi ise’iya na mallolongan patiroang iya mannannungan."
    },
    {
      "sura": 18,
      "verse": 58,
      "text": "Anna Puangmu Iya Masarro Pa’dappang na  ma’appun­nai Pammase. Mua’ Iya (Puang) mapparuai ise’iya  awala’ sawa’ panggauangna, tongang na napamasigai di’o passessa-o  lao ise’iya. Mala di sesena diang wattu pura di pattantu (na massessai) iya andiang sinalai na mallolongan engeang metturundung pole (di passessa di’o) ."
    },
    {
      "sura": 18,
      "verse": 59,
      "text": "Anna (pakkappung) di banua di’o  Iyami’ pura  mappabinasai (mappaaccuri)  di wattunna mappogau’ apagau’ bawang (ata’laloang), anna iyami’ pura mappattantu ’ wattu abinasangna ise’iya."
    },
    {
      "sura": 18,
      "verse": 60,
      "text": "Anna (ingarangi)  di wattunna Musa ma’uang lao di mesa ne’imuane: “Andianga’ na me’osa (mellamba) dian­diang­napa’ lambi’ lao di sitammunna da’dua sasi’, iyade’ na mellamba-a’ (tarru-tarrus lambi’) mattau-taung.”"
    },
    {
      "sura": 18,
      "verse": 61,
      "text": "Jari di wattunna tanda’mo dio di assitammuangna da’dua sasi’, ise’iya maaluppei baunna, mane iya di’o (bau-o) me’ondong maala tangalalangna lao di sasi’."
    },
    {
      "sura": 18,
      "verse": 62,
      "text": "Jari di wattunna ise’iya mellamba  karao, Musa  ma’uang lao di ne’imuane (iya makkalului): “Bawai le’mai andeta, sitongangna  matanggali tau sawa’ pellambang  karaota di’e.”"
    },
    {
      "sura": 18,
      "verse": 63,
      "text": "(ne’imuane iya makkalului) ma’uang: “Muissang bandi di wattutta ma’itai  petturundungan digena’  dio di batu, jari sitongang­na  ualuppei sanna’i (maccuritang) masaalah bau anna andianga’ maaluppei na maccuritang selaengna setang anna iya di’o bau-o ma’olai tangalalangna  lao di sasi’ siola cara iya makkallae-laeng sanna’.”"
    },
    {
      "sura": 18,
      "verse": 64,
      "text": "(Musa) ma’uang: “Iyamo di’o (engeang) iya diitai.” Mane membali’i da’dua siola, matturu’i bate lette’na mendiolo."
    },
    {
      "sura": 18,
      "verse": 65,
      "text": "Mane diangi da’dua siola sita mesa batua di antara para batua’-I, iya pura Iyami’ bei pammase pole di Iyami’. Anna Iyami’ mappa’gurui pa’issangan pole di Iyami’."
    },
    {
      "sura": 18,
      "verse": 66,
      "text": "Musa ma’uang lao di (Khaidir): “Mala banda’ mappec­coe’io na  mupa’gurua’ (paissangang iya tongang) pole di pa’isangan iya dipappa’guruango’o (menjari) patiroang?”"
    },
    {
      "sura": 18,
      "verse": 67,
      "text": "Ma’uangi: “Sitongangna andiango’o na mala sa’bar siolai tau.”"
    },
    {
      "sura": 18,
      "verse": 68,
      "text": "Anna me’apao na mala sa’bar di anu iya andiangpao  maappunnai pa’issangan  iya sukku’ di masaala di’o?”"
    },
    {
      "sura": 18,
      "verse": 69,
      "text": "(Musa) ma’uang: “Insya Allah, na muita’  mesa to sa’bar, anna andianga’ na massakka’o lalang di urusan apa topa pole’.”"
    },
    {
      "sura": 18,
      "verse": 70,
      "text": "(Khaidir) ma’uang: “Mua’ diango’o mappeccoe’ia’, jari da muaptulea’ apa topa pole’, lambia’ mappannas­sangano’o mating di sesemu.”"
    },
    {
      "sura": 18,
      "verse": 71,
      "text": "Anna mellambami da’dua siola (dua-duanna), lambi’i  mappendai’i mesa lopi nappami  (Khaidir) mattom­bongngi di’o lopio, (Musa  ma’uang): “Mangapa na mattombongngio di’o lopio iya massawa’io mappa­tallang  ruranganna?” Tongang  mappogau’o  asalang iya kaiyang."
    },
    {
      "sura": 18,
      "verse": 72,
      "text": "(Khaidir) ma’uang: “Andiangda’ pura ma’uang tongang andiango’o na sa’bar siola tau?”"
    },
    {
      "sura": 18,
      "verse": 73,
      "text": "(Musa) ma’uang: “Da’ iyau muhukum sawa’ di atakkalupa’u anna da mupabawaia’ mesa amaparriang lalang di urusa’u.”"
    },
    {
      "sura": 18,
      "verse": 74,
      "text": "Jari mellambami (da’dua siola), lambi’i  di wattu da’duai siola sita  mesa nanaeke, jari (Khaidir) mappatei’i (di’o nanaeke-o). Musa ma’uang: “Mangapa na mappateio nyawa iya mapaccing, tania sawa  mappatei’i tau laeng? tongang mappogau’o panggauang adae’.”"
    },
    {
      "sura": 18,
      "verse": 75,
      "text": "(Khaidir) ma’uang: “Apa’ andiangda’ pura mappa’uang­ngio,  mua’ sitongangna andiango’o na mala sa’bar siola tau?”"
    },
    {
      "sura": 18,
      "verse": 76,
      "text": "(Musa) ma’uang: “Mua’ mettule’ (dua-a’) mating di sesemu tentang seu-seuwa di purana die’ (mettule’ laeng), jari da mueloranga’  meccoe’ bandamo, tongang (sa’baro’o) mattarima pappesara-sarau.”"
    },
    {
      "sura": 18,
      "verse": 77,
      "text": "Jari mellamba bomi da’dua siola: “Tappana lambi’mo lao di pakkappungna mesa banua,  meraumi ditoana di pak­kap­­pung di’o, anna pakkappung di’o andiangi melo’ mattoanai, mane diangi (da’dua siola) ma’ita rinding boyang iya melo’mo ropo’ (di banua di’o), mane diangi mappapiai (mappake’de’ membali’). (Musa) ma’uang: “Tenna’  melo’o, tongang malao merau tambo di (pang­gau­ang di’o)."
    },
    {
      "sura": 18,
      "verse": 78,
      "text": "(Khaidir) ma’uang: “Iyamo di’e  asisarang pallawangna iyau anna i’o, na upissangngio  mating akkattana panggau­ang iya andiango’o mala sa’bar lao.”"
    },
    {
      "sura": 18,
      "verse": 79,
      "text": "Iya di’o lopio iyamo appunnanna  to kasi-asi iya me’uya’ dio di sasi’,  anna akkattau mappoda-podae’i di’o lopi-o, sawa’ diolona ise’iya di’o diang   mara’dia  iya na maala tamma’gaga (marrappas) inggannana lopi."
    },
    {
      "sura": 18,
      "verse": 80,
      "text": "Anna iya di’o nanaekeo, jari diangi da’dua to mabuweng (indo amanna) to matappa’, anna iyami’ mappaarak­keangi  mua’ na massioi  tomawuwengna lao di apusang anna akaperang."
    },
    {
      "sura": 18,
      "verse": 81,
      "text": "Anna iyami’ mappoelo’,  mamoare’i Puangna  ise’iya massal­leiangi  ana’ laeng iya la’bi macoa amapaccingan­na pole di ana’na di’o anna la’bi masayangna (lao di indo amanna)."
    },
    {
      "sura": 18,
      "verse": 82,
      "text": "Anna iya di’o rinding boyango, diangi appunnanna  da’dua nanaeke beong di kota di’o, anna diong di naungna diang barang tialai anunna da’dua siola, anna iya amanna to masaleh, jari Puangmu mappoelo’ mamoare’i lambi’ di ne’imuanena anna mappasung  anu nalai di’o, pammase pole di Puangmu, anna andianga’  mappogau’i me’apa elo’ alaweu. Bassami di’o pannassana panggauang iya andiango’o  mala sa’bar ma’olai.”"
    },
    {
      "sura": 18,
      "verse": 83,
      "text": "Ise’iya na mappatule’o (Muhammad) di curitana Dzulkarnain. Pa’uango’o: “Na ubacangano’o mie’ mating   curitana.”"
    },
    {
      "sura": 18,
      "verse": 84,
      "text": "Sitongangna Iyami’  pura mambei’i onro (akkuasang) di baona lino, anna Iyami’  pura mambei’i tangalalang (na mallolongan) inggannana seu-seuwa."
    },
    {
      "sura": 18,
      "verse": 85,
      "text": "Jari iyamo tu’u ma’ola mesa tangalalang."
    },
    {
      "sura": 18,
      "verse": 86,
      "text": "Lambi’ mua’  tanda’i di engeang  atambusangna mata allo, ma’itai mata allo tambus naung di sasi’ iya maressa’ malotong, anna naitai mesa golongan umma’ (andiang ma’agama). Iyami’ ma’uang: “E Dzulkarnain,  malao massessai  iyade’ mappogau’o apiangan lao ise’iya.”"
    },
    {
      "sura": 18,
      "verse": 87,
      "text": "(Dzulkarnain) ma’uang: “Inai pagau’ bawang, jari manini  iyami’ na massessai, mane dipepembali’i lao di Puangna, mane Puang massessai passessa iya makarras (andiang sittenganna)."
    },
    {
      "sura": 18,
      "verse": 88,
      "text": "Anna to matappa’ na mappogau’ apiangan, jari di sesena appalang kaminang macoa sebagai balasanna, anna Iyami’ na  mambei (parenta) iya malammor  di sesena."
    },
    {
      "sura": 18,
      "verse": 89,
      "text": "Mane ma’olai tangalalang (laeng)."
    },
    {
      "sura": 18,
      "verse": 90,
      "text": "Mua’ lambi’i di engeang  tidoa’na mata allo (timo’), diangi ma’ita mata allo di’o ma’indoi mesa  golongan umma’  iya Iyami’  andiang mappajariangi  di anu na marrun­dungngi’i  pole di (paindo)na mata allo di’o."
    },
    {
      "sura": 18,
      "verse": 91,
      "text": "Bassami di’o, anna sitongangna  Iyami’ ma’issang inggannana  anu iya diang di sesena (Dzulkarnain)."
    },
    {
      "sura": 18,
      "verse": 92,
      "text": "Mane iya  ma’ola bomo mesa tangalalang (laengna)."
    },
    {
      "sura": 18,
      "verse": 93,
      "text": "Lambi’ di wattunnai tanda’ lao di alle’na da’dua buttu, marruppa’i di pondo’na (da’dua buttu di’o) mesa kaum iya andiang naissang pau."
    },
    {
      "sura": 18,
      "verse": 94,
      "text": "Is’iya ma’uang: “E Dzulkarnain, sitongangna Ya’juj anna Ma’juj di’o iyamo to mappogau’ adaeang (iya marrusa’) di baona lino, jari maladi iyami’  mambayar’o, mamoare’o  mappapia rinding (passinding) antara iyami’ anna ise’iya?”"
    },
    {
      "sura": 18,
      "verse": 95,
      "text": "(Dzulkarnain) ma’uang: “Anu iya pura nakuasang Puangngu di seseu la’bi macoai (dadi tambomu), jari tulunga’ siola pa’ulleang (gassing), mamoarea’ mala mappapia rinding (passinding) pole di amakasauangna (tau anna parewa), mamoarea’ mappa­piangani rinding  antara i’o mie’ anna ise’iya."
    },
    {
      "sura": 18,
      "verse": 96,
      "text": "Bengana’ pappolo-polongan bassi,” lambi’i (pappolong­an bassi) di’o  sirrata da’dua (coppo’na) buttu, (Dzulkarnain) ma’uang: “Tuei (di’o apio),” lambi’i (iya di’o) bassi menjari (mamea) sitteng api, ma’uangi: “Bengana’ tumarra (iya re’de) na utolloangi dio di baona (di’o bassi loppa’-o).”"
    },
    {
      "sura": 18,
      "verse": 97,
      "text": "Jari ise’iya (Yakjuj anna Makjuj) andiangi mala  mappendai’i anna andiang to’i mala mattombongngi-i."
    },
    {
      "sura": 18,
      "verse": 98,
      "text": "(Dzulkarnain) ma’uang: “Iya di’e (rinding)  iyamo pammase pole di Puangngu, jari mua’ polemi janjinna Puangngu Iya na mappajari accur sanna’, anna janjinna Puangngu  di’o tongang (parua).”"
    },
    {
      "sura": 18,
      "verse": 99,
      "text": "Iyami’ mappaso’nai ise’iya di allo di’o sicappu-cappur antara mesa anna laengna, mane dituei boi sangkakala (tarompe’), mane Iyami’ mappasirumungi ise’iya iyanasangna."
    },
    {
      "sura": 18,
      "verse": 100,
      "text": "Anna Iyami’  mappepelattoang mannassa (naraka) Jahannam  di allo di’o lao di to kaper,"
    },
    {
      "sura": 18,
      "verse": 101,
      "text": "to diangi matanna  ise’iya tioppo’ rapa’ pole di na mappendalingai tanda-tanda (alama’) akkuasa’-U, anna diangi ise’iya andiang naulle ma’irrangngi."
    },
    {
      "sura": 18,
      "verse": 102,
      "text": "Apa’ nasangadi to kaper ma’uang (malai) maala  para batua’-U menjari pattulung selaengna Iyau? Sitongangna Iyami’  pura mappatayangani ise’iya (naraka) Jahannam engeang  mottong di sesena  to kaper."
    },
    {
      "sura": 18,
      "verse": 103,
      "text": "Pa’uango’o (Muhammad): “Apa’ paralludi Iyami’ na mappissangngio mie’ di to kaminang rugi  panggauangna?”"
    },
    {
      "sura": 18,
      "verse": 104,
      "text": "Iyamo to lao sala  panggauangna lalang di atuoang lino di’e, anna ise’iya massangai ma’uang ise’iya menggau’ macoa sanna’."
    },
    {
      "sura": 18,
      "verse": 105,
      "text": "Ise’iya  di’o to kaper lao di aya’-aya’na Puangna  (anna kaper) di  assitangan-Na, jari  tiapusmi ammalna ise’iya, jari Iyami’ andiang mappadiang  mesa pa’uyiang lao (panggauangna) di allo keama’."
    },
    {
      "sura": 18,
      "verse": 106,
      "text": "Bassami  di’o balasanna  (ise’iya), (naraka) Jahan­nam, nasawa’ akaperangna anna nasawa’  ise’iya mappajari aya’-aya-U anna para suro-U,  menjari pielle-elleang."
    },
    {
      "sura": 18,
      "verse": 107,
      "text": "Sitongangna to matappa’ anna mappogau’ apiangan, di sesena ise’iya suruga  Firdaus menjari engeang mottong,"
    },
    {
      "sura": 18,
      "verse": 108,
      "text": "ise’iya mannannungan di lalangna, ise’iya andiangi melo’ mellenggu’ (pole di engeang di’o)."
    },
    {
      "sura": 18,
      "verse": 109,
      "text": "Pa’uango’o (Muhammad): “Tenna’ (uai) sasi’  menjari dawa’ (na mattulis) pau-paunna Puangngu, tongang cap­pu’i di’o uai sasi’-o  di andiangnapa cappu’ (titulis) pau-paunna Puangngu,  maui Iyami’ mappapole tambang sitteng bo’o mae’dinna di’o."
    },
    {
      "sura": 18,
      "verse": 110,
      "text": "Pa’uango’o (Muhammad): “Sitongangna  iyau di’e sangga’ mesa tappa’ to sittengano’o mie’, iya diwahyukang di seseu. Mua’ sitongangna Puangmu di’o  iyamo Puang Mesa.” Jari inai-inai marrannuang assiruppang Puangna jari sitinayannai  mappogau’ apiangan anna dai mappa’dua  mau di mesa seu-seuwa di lalang makkasiwiang lao di Puangna.”"
    },
    {
      "sura": 19,
      "verse": 1,
      "text": "Kāf  Hā Yā ‘Aīn Ṣād."
    },
    {
      "sura": 19,
      "verse": 2,
      "text": "(Iya di baca di’e iyamo)  amannassangna pammasena Puangmu lao di batuan-Na, Zakaria,"
    },
    {
      "sura": 19,
      "verse": 3,
      "text": "Iyamo di wattunnai mando’a (merau) lao di Puangna sawa’ bamba iya malumu (keccu’ na alus)."
    },
    {
      "sura": 19,
      "verse": 4,
      "text": "(Zakaria) ma’uangi: “E Puangngu, sitongangna buku’u malammami anna ulu’u natuoimi uang, anna andiangpa’ rua rangga sela merau (mando’a) Mating di sese-Mu,      E Puangngu."
    },
    {
      "sura": 19,
      "verse": 5,
      "text": "Anna sitongangna upaarakkeangi walli’u di amatea’u (di peppondoa’u), anna baineu mesa to tamanang, jari ammaseia’ (annaia’) pole di sese-Mu,  "
    },
    {
      "sura": 19,
      "verse": 6,
      "text": "Iya na ma’warrissia’ anna ma’warrissi sambareang keluarga Ya’kub, anna pajari’i, E Puangngu, mesa to dirioi.”"
    },
    {
      "sura": 19,
      "verse": 7,
      "text": "E Zakaria, “sitongangna Iyami’  mambeio karewa mapperio-rio (na) mappianang ana’ (iya) sangana Yahya, andiangpai Iyami’ rua mambei sanga sitteng di’o di andiangnapai.”"
    },
    {
      "sura": 19,
      "verse": 8,
      "text": "(Zakaria) ma’uang: “E Puangngu, me’apai na diang  ana’u, anna diangi baineu  mesa to tamanang anna sitongangna ummurru (matoa) mabuweng sanna’mi?”"
    },
    {
      "sura": 19,
      "verse": 9,
      "text": "(Puang) ma’uang: “Bassami di’o,” Puangmu ma’uang:  “Iya bassa di’o malammori di sese-U, anna sitongangna Iyau mappadiango’o di olona di’o (di andiangmupa), anna diango’o (di wattu di’o)  andiang tongangpa diang.”"
    },
    {
      "sura": 19,
      "verse": 10,
      "text": "(Zakaria) ma’uang: “E Puangngu,  bengana’ mesa tanda (alama’).” Puang ma’uang: “Alama’ (tanda) di sesemu iyamo  andiango’o mala sipau-pau lao di rupa  tau, tallumbongi saena, na seha’o.”"
    },
    {
      "sura": 19,
      "verse": 11,
      "text": "Jari messungi pole di mihrab lao di kaumna, mane iya mambei isyara’ lao ise’iya,  sitinayannao mie’ mattasa’­be di wattu malimang anna mariwiang."
    },
    {
      "sura": 19,
      "verse": 12,
      "text": "”E Yahya, alai (pe'apahangngi) Kitta’ (Taura’) di’o tongat-tongang.” Anna Iyami’  mambei’i (Yahya) hikmah di wattunna duapai  nanaeke,"
    },
    {
      "sura": 19,
      "verse": 13,
      "text": "Anna pakkesayang iya madilalang pole di sese-I anna amapaccingan (pole di dosa). Anna diangi mesa to me’atakwa,"
    },
    {
      "sura": 19,
      "verse": 14,
      "text": "Anna mae’di gau’ macoana lao di da’dua to mabuweng­na, anna taniai to matingka (taka’bor) na madoraka."
    },
    {
      "sura": 19,
      "verse": 15,
      "text": "Anna assagenang di alawena di allo di peanangna, anna di allo amateangna anna di allo di patiwa’asna tuo membali’."
    },
    {
      "sura": 19,
      "verse": 16,
      "text": "Anna curitangani (Muhammad) kissana Maryam  lalang di Kitta’ (Koroang), iyamo  di wattunnai napakarao alawena pole di keluar­gana lao di mesa engeang dio di timo’ (Baitulmaqdis)."
    },
    {
      "sura": 19,
      "verse": 17,
      "text": "Jari mappasangi  rinding (na marrundungngi’i) pole ise’iya, mane Iyami’  ma’utus nyawa-I (Jibril) di sesena,  jari mettokkoi di olona (mettokko) to sukku’ (kalepu)."
    },
    {
      "sura": 19,
      "verse": 18,
      "text": "(Maryam) ma’uang: “Sitongangna metturundunga’ di  (Puang) Masarro Pammase pole di sesemu, mua’ diango’o to me’atakwa.”"
    },
    {
      "sura": 19,
      "verse": 19,
      "text": "(Jibril) ma’uang: “Sitongangna iyau di’e  sioangna tappa’ Puangmu, na mambeio mesa nanaeke tommuane  iya mapaccing.”"
    },
    {
      "sura": 19,
      "verse": 20,
      "text": "(Maryam) ma’uang: “Me’apai na diang di seseu  mesa nanaeke tommuane, anna andiang diang mau na mesa tau  mandu’dua’, anna tania (toa’) pappanga’ding.”"
    },
    {
      "sura": 19,
      "verse": 21,
      "text": "(Jibril) ma’uang: “Bassami di’o.” Puangmu ma’uang: “Iya bassa di’o malammori di sese-U, anna malai Iyami’ mappajari’i  alama’ (tanda) lao di rupa  tau anna pammase pole di Iyami’, anna iya di’o diangi anu pura dipato’.”"
    },
    {
      "sura": 19,
      "verse": 22,
      "text": "Jari (Maryam) mambattangani, mane napasara’i alawena sawa’ abattanganna di’o lao di engeang iya karambo."
    },
    {
      "sura": 19,
      "verse": 23,
      "text": "Jari  (sawa’) monge’ na pappena’ding melo’ meana’, map­pas­sai (messender) lao di ponge’na (bo’eng) ponna kuruma, (Maryam) ma’uangi: “Edede, maco-macoapai tia tenna’ matema’ lao di andiangnapa di’e,  anna dianga’ andiang angga’na, na dipealup­peang.”"
    },
    {
      "sura": 19,
      "verse": 24,
      "text": "Jari (Jibril) ma'illongngi’i di engeang tondo naung: “Da pasara nyawa, sitongangna Puangmu pura mappajari lemba-lembang di tondo naungmu."
    },
    {
      "sura": 19,
      "verse": 25,
      "text": "Anna royongi di’o ponna kuruma-o  (awei) mating, napominasai iya di’o  ponna kuruma-o marra’dang mating buana iya ressu’."
    },
    {
      "sura": 19,
      "verse": 26,
      "text": "Jari andei, anna dundui, anna pasannangi atemu. Mua’ ma’itao mesa tau, jari pa’uango’o: “Sitongangna pura’ mattinja’ mappuasa di Puang Iya Masarro Pammase, jari andi­anga’ na mappau lao mau na mesana tau di te’e di’e allo-e.”"
    },
    {
      "sura": 19,
      "verse": 27,
      "text": "Jari (Maryam) mambawa di’o (nanaeke-o) lao di kaumna (marriwai). Kaumna ma’uang: “E Maryam,  sitongangna purao mappogau’ mesa gau’ iya adae’ sanna’."
    },
    {
      "sura": 19,
      "verse": 28,
      "text": "E lulluare’ to bainena Harun,  amammu tongang taniai  to gengge anna indomu  tongang taniai pappanga’ding.”"
    },
    {
      "sura": 19,
      "verse": 29,
      "text": "Jari (Maryam manjollo’) lao (di ana’na). Ise’iya ma’uang: “Me’apai iyami’ na massipauang nanaeke keccu’ iya diong duai di toyang?”"
    },
    {
      "sura": 19,
      "verse": 30,
      "text": "(Isa) ma’uang: “Sitongangna iyau di’e batuanna Puang Allah Taala, Iya (Puang) mambeia’ Kitta’ (Injil) anna na napajaria’  mesa Nabi."
    },
    {
      "sura": 19,
      "verse": 31,
      "text": "Anna Iya (Puang Allah Taala)  napajaria’ mesa tau di barak­ka’i mau  inna uengei, anna Iya  (Puang) mappa­ren­taianga’ (makke’deang) sambayang anna (mappasi­len­na­rang) sakka’ selama di atuoa’u."
    },
    {
      "sura": 19,
      "verse": 32,
      "text": "Anna menggau’ macoa lao di   indou, anna (Puang Allah Taala) andiangi  mappajaria’ to taka’bor na cilaka."
    },
    {
      "sura": 19,
      "verse": 33,
      "text": "Anna amasagenang mamoare’i titolloi limai di seseu, di wattu dipeanangngu, anna di wattu mateu anna di wattu di dipatiwa’assu membali’.”"
    },
    {
      "sura": 19,
      "verse": 34,
      "text": "Iyamo di’o  Isa ana’ Maryam,  iya mappau (pau tongang) parua, ise’iya mambata-batai atongangan."
    },
    {
      "sura": 19,
      "verse": 35,
      "text": "Andiangi sitinaya Puang Allah Taala keana’,  Tongang Mapaccingi (Puang Allah Taala). Mua’ purai mappato’ seu-seuwa, jari sangga’ ma’uangi lao di sesena: “Kun (jario),” payakun (mane menjarimi)."
    },
    {
      "sura": 19,
      "verse": 36,
      "text": ".(Isa ma’uang): “Anna sitongangna Puang Allah Taala Puangngu anna Puangmu mie’, jari sombai (Puang Allah Taala). Iya di’e tanga­lalang iya maroro.”"
    },
    {
      "sura": 19,
      "verse": 37,
      "text": "Jari sisala (pahangi) golongan-golongan (iya diang) di antarana ise’iya. Jari acilakang di sesena to kaper di wattunna ma’ita allo iya maraya."
    },
    {
      "sura": 19,
      "verse": 38,
      "text": "Tongang tarrangi pa’irranginna ise’iya  anna tongang matadangi pe’itanna di allo ise’iya pole  di Iyami’. Iya tia to ta’lalo pagau’ bawang di allo di’e (di lino) diangi lalang di apusang iya ma’nyata (mannassa)."
    },
    {
      "sura": 19,
      "verse": 39,
      "text": "Anna paingarangi ise’iya (Muhammad) di allo pano­soang, (iyamo)  di wattu inggannana parakara diputus­mi. Anna ise’iya lalang di atakkalupang, anna iya andiang (toi) matappa’."
    },
    {
      "sura": 19,
      "verse": 40,
      "text": "Sitongangna Iyami’ mammana’ lino anna inggannana  to diang di baona, anna sangga’ di Iyami’i  ise’iya dipepembali’."
    },
    {
      "sura": 19,
      "verse": 41,
      "text": "Anna curitangani (Muhammad) kissana Ibrahim lalang di Kitta’ (Koroang) di’e. Sitongangna diangi mesa to mappattongang na mesa nabi."
    },
    {
      "sura": 19,
      "verse": 42,
      "text": "Ingarangi di wattunnai (Ibrahim) ma’uang lao di amanna: “E  ama’u, mangapa na massombao seu-seuwa iya andiang mala ma’irrangngi, andiang paita na andiang toi  mala na mattulungo’o mau nasaicco’na?"
    },
    {
      "sura": 19,
      "verse": 43,
      "text": "E ama’u, sitongangna polemi mai di seseu  sambareang pa’issangan iya andiang mappoleio, jari peccoe’ia’, napominasai iyau na mappatiroio  tangalalang iya maroro."
    },
    {
      "sura": 19,
      "verse": 44,
      "text": "E ama’u, da  passomba setang. Sitongangna iya di’o setang-o madorakai lao di Puang Iya Masarro Pammase."
    },
    {
      "sura": 19,
      "verse": 45,
      "text": "E ama’u, sitongangna  upaarakkeangi mua’ na naruao passessa pole di Puang Iya Masarro Pammase, mane menjario solana setang.”"
    },
    {
      "sura": 19,
      "verse": 46,
      "text": "(Amanna) ma’uang: “Muabire’di puangngu, E Ibrahim? Mua’ andiango’o me’osa, jari tongang na urajango’o, anna lipasa’ (peleima’)  sisaapa saena.”"
    },
    {
      "sura": 19,
      "verse": 47,
      "text": "(Ibrahim) ma’uang: “Mamoare’i asalamakang napatitol­loango’o mating di sesemu, na upirau a’dappangano’o lao  di Puangngu. Sitongangna Iya (Puang) macoa sanna’ limai di iyau."
    },
    {
      "sura": 19,
      "verse": 48,
      "text": "Anna na upakaraoi alaweu pole di  sesemu mie’ anna di anu iya mupeillongan (iya musomba) saliwangna Puang Allah Taala, anna dianga’ na mando’a (merau)  lao di Puangngu, mamoarea’ andiang rangga sela  sawa’ perau lao di Puangngu.”"
    },
    {
      "sura": 19,
      "verse": 49,
      "text": "Jari di wattunna (Ibrahim) mappakarambo alawena pole ise’iya anna di anu iya nasomba ise’iya di saliwangna Puang Allah Taala, Iyami’ mambei Ishak, anna Ya’kub, anna Iyami’ maakke’ nasangi  menjari nabi."
    },
    {
      "sura": 19,
      "verse": 50,
      "text": "Anna Iyami’ mambei’i lao ise’iya sambareang pammase-I anna Iyami’  mappajari ise’iya tipau-pau (tipodilawe-lawe) iya macoa anna maraya topa."
    },
    {
      "sura": 19,
      "verse": 51,
      "text": "Anna curitangani (Muhammad lao ise’iya), kissana Musa di lalang Kitta’ (Koroang) di’e, Sitongangna diangi mesa to dipile anna diangi mesa suro na nabi."
    },
    {
      "sura": 19,
      "verse": 52,
      "text": "Anna  Iyami’ ma’illongngi’i dio di se’de  kanangna  buttu Thur anna Iyami’  mappakadeppu’i di Iyami’ di wattunnai  munajah (sipau-pau di Iyami’)."
    },
    {
      "sura": 19,
      "verse": 53,
      "text": "Anna Iyami’  mambei’i lao sambareang pammase-I (iyamo)  lulluare’na, Harun menjari mesa nabi."
    },
    {
      "sura": 19,
      "verse": 54,
      "text": "Anna curitangani (Muhammad lao ise’iya), kissana Ismail (iya  tipau lalang) di  Koroang. Sitongangna diangi mesa to parua  janjinna, anna diangi  suro na nabi."
    },
    {
      "sura": 19,
      "verse": 55,
      "text": "Anna massioi ahlinna (umma’na) massambayang anna mappasilennarang sakka’, anna diangi  mesa to naarioi Puangna."
    },
    {
      "sura": 19,
      "verse": 56,
      "text": "Anna curitangani (Muhammad lao ise’iya), kissana Idris (iya tipau) lalang  di Koroang. Sitongangna diangi mesa to mappattongang sanna’ anna mesa nabi."
    },
    {
      "sura": 19,
      "verse": 57,
      "text": "Anna Iyami’ maakke’i  di engeang (onro) iya matinggi (maraya)."
    },
    {
      "sura": 19,
      "verse": 58,
      "text": "Ise’iyamo di’o to dibei pappenyamangna Puang Allah Taala, iyamo para nabi  pole di biya-biyanna  Adam, anna di to  Iyami’ ma’akke’i  siola Nuh, anna lao di biya-biyanna Ibrahim anna Israil, anna di to Iyami’ pura mambei patiroang anna pura dipilei. Mua’ di bacangani  aya’-aya’na Puang Allah Taala Iya Masarro Pammase lao ise’iya, ise’iya me'oppang suyu’ na sumangi’."
    },
    {
      "sura": 19,
      "verse": 59,
      "text": "Jari polei diboe’na ise’iya,  passalle (di anu adae’)  iya mappalaosala sambayang anna matturu’i  nassunna, jari manini ise’iya na marruppa’ apusang."
    },
    {
      "sura": 19,
      "verse": 60,
      "text": "Selaengna to me’atowa’, anna matappa’ na mappogau’ apiangan, jari ise’iya di’o na mettamai di suruga anna andiangi na digau’bawang (diparugi) mau nasaicco’na,"
    },
    {
      "sura": 19,
      "verse": 61,
      "text": "Iyamo suruga ‘Adn  iya pura napa’janjiang (Puang Iya) Masarro Pammase lao di inggannana batuan-Na, maui (suruga)  andiang ma’nyata. Sitongangna janjinna Puang Allah Taala tongang na tipatengi."
    },
    {
      "sura": 19,
      "verse": 62,
      "text": "Andiangi ise’iya ma’irrangngi  pau iya andiang ma’guna lalang di suruga, selaengna pau salam (salama’). Anna di lalang (di Suruga) diang dalle’na ise’iya malimang anna arawiang."
    },
    {
      "sura": 19,
      "verse": 63,
      "text": "Iyamo di’o suruga  iya Iyami’ mana’ lao di batua’-I  iya samata me’atakwa."
    },
    {
      "sura": 19,
      "verse": 64,
      "text": "Anna andiangi iyami’ (Jibril) merrawung, selaengna sawa’ pesiona Puangmu. Appunnannai anu iya diang dio diolota, anna iya diang di pondo’ta, anna anu iya diang di alle’na (pondo’ anna olo), anna andiangi Puangmu takkalupa."
    },
    {
      "sura": 19,
      "verse": 65,
      "text": "Puang (iya makkuasai) langi’ anna lino anna anu iya diang di alle’na (langi’ anna lino), jari sombai anna pamasse’i atemu di lalangna makkasiwiang di sese-Na. Apa’ muissangdi ma’uang, diang mesa seu-seuwa sitteng Puang (iya sitinaya disomba)?"
    },
    {
      "sura": 19,
      "verse": 66,
      "text": "Anna (to kaper) ma’uang: “Apa’ tongangdi mua’  mate­ma’, tongang na dipatiwa’asa’ (dipatuoa’) membali’?”"
    },
    {
      "sura": 19,
      "verse": 67,
      "text": "Anna andiangdi iya di’o rupa tau-o  mappikkirri mua’ sitongangna Iyami’ pura mappara’bue’i diolo’, anna andiang le’ba’pai tia diang (tokkona)?"
    },
    {
      "sura": 19,
      "verse": 68,
      "text": "Jari sawa’ Puangmu, sitongangna Iyami’  mappatiwa’asi ise’iya  siola setang, mane Iyami’ na mappapoleangi  ise’iya di alleroangna naraka Jahannam  meppalingutti’."
    },
    {
      "sura": 19,
      "verse": 69,
      "text": "Mane Iyami’ na mappara’besoang mesa-mesa golongan inai di antarana ise'iya  kaminang madoraka lao di Puang Iya Masarro Pammase."
    },
    {
      "sura": 19,
      "verse": 70,
      "text": "Mane Iyami’  tongang  kaminang ma’issang to maka dipatama lalang di naraka."
    },
    {
      "sura": 19,
      "verse": 71,
      "text": "Anna andiang diang mesa tau di sesemu mie’, selaengna mappolei’i (naraka). Iya bassa di’o di sesena Puangmu  mesai attattuang iya pura dipato’."
    },
    {
      "sura": 19,
      "verse": 72,
      "text": "Mane Iyami’ na mappasalama’ to takwa  anna mappaso’nai to ta’lalo pagau’ bawang meppa­lingutti’ lalang (di naraka)."
    },
    {
      "sura": 19,
      "verse": 73,
      "text": "Anna mua’ ditaleangi (dibacangani) lao ise’iya aya’-      aya’-I iya  mannassa (akkattana), napominasai to kaper  ma’uang lao di to matappa’:  “Innadi di antara da’dua golongan (to kaper anna to matappa’)  iya kaminang macoa engeang amottongangna anna la’bi malolo  engeang asitanganna?”"
    },
    {
      "sura": 19,
      "verse": 74,
      "text": "Anna saapa mae’dinna umma’ iya pura Iyami’  mappabinasai di andiangnapai ise’iya (diolo’ mai), anna ise’iya iyamo kaminang  macoa parewa pamboyanganna anna la’bi  malolo naita mata."
    },
    {
      "sura": 19,
      "verse": 75,
      "text": "Pa’uango’o (Muhammad): “Inai-inai tau lalang di apusang, jari so’naimi (Puang) Iya Pammase  mappamalakka wattu di sesena, lambi’i mua’ ma’itai ise’iya anu iya diaccangani di sesena, passessa iyade’ keama’, jari na naissangi ise’iya inai  kaminang adae’ onrona anna kaminang malamma jannanganna.”"
    },
    {
      "sura": 19,
      "verse": 76,
      "text": "Anna Puang Allah Taala mattambaiangi ise’iya patiroang lao di to pura mallolongan patiroang. Anna panggauang mapia  iya mannannungan di’o  la’bi macoai appalangna di sesena Puangmu anna la’bi macoa acapparangna."
    },
    {
      "sura": 19,
      "verse": 77,
      "text": "Jari apa’ purado’o ma’ita  to kaper di aya’-aya’-I  anna ma’uangi: “Tongang na dibei  barang anna ana’.”"
    },
    {
      "sura": 19,
      "verse": 78,
      "text": "Apa’ ma’itadi anu iya mallinrung iyade’  mappapiai assitalliang di sesena (Puang) Iya Masarro Pammase?"
    },
    {
      "sura": 19,
      "verse": 79,
      "text": "Tongang andiang! Iyami’ na mattulis  anu iya napau, anna Iyami’ na mappamalakka awala’ (passessa) di sesena,"
    },
    {
      "sura": 19,
      "verse": 80,
      "text": "Anna Iyami’  na mammana’i anu iya napau di’o, anna na polei di Iyami’  sisa-sisanna."
    },
    {
      "sura": 19,
      "verse": 81,
      "text": "Anna ise’iya maala  (mappile) somba-sombang Sali­wangna Puang Allah Taala,  mamoare’i somba-sombang di’o  menjari petturundunganna ise’iya."
    },
    {
      "sura": 19,
      "verse": 82,
      "text": "Tongang andiang! manini ise’iya di (somba-sombang di’o) na makkaperri passombanganna (pappeccoe’na), anna somba-sombangna di’o na menjari bali di sesena ise’iya."
    },
    {
      "sura": 19,
      "verse": 83,
      "text": "Apa’ andiangdo’o ma’ita, mua’ Iyami’  pura makkiring setang lao di to kaper na massio ise’iya (mappogau’ adorakang) tongat-tongang?"
    },
    {
      "sura": 19,
      "verse": 84,
      "text": "Jari da (Muhammad) pe’asiga-siga  (mapperauangi passessa) lao ise’iya, sawa’ Iyami’  mambilang  mambilang tongang (apoleanganna allo passessang)na ise’iya."
    },
    {
      "sura": 19,
      "verse": 85,
      "text": "(Ingarangi) allo (di wattu’-I) mappasirumung to takwa lao di (Puang) Iya Masarro Pammase, ingga’na (kafilah) iya maraya,"
    },
    {
      "sura": 19,
      "verse": 86,
      "text": "Anna Iyami’ na mallewo to madoraka tama di naraka Jahannam di lalangnai amamarangan."
    },
    {
      "sura": 19,
      "verse": 87,
      "text": "Ise’iya andiang diang ha’na (mala) mallolongan syafaat selaengna to  pura mappadiang assitalliang lao di Puang Iya Masarro Pammase."
    },
    {
      "sura": 19,
      "verse": 88,
      "text": "Anna ise’iya ma’uang: “(Puang) Iya Masarro Pammase, keana’i.”"
    },
    {
      "sura": 19,
      "verse": 89,
      "text": "Sitongangna purao mappapole  mesa parakara iya adae’ sanna’,"
    },
    {
      "sura": 19,
      "verse": 90,
      "text": "Saicco’ le’ba’pai  na poa’ langi’ sawa’ pau (bamba), anna lino tisigi’, anna buttu ropo’."
    },
    {
      "sura": 19,
      "verse": 91,
      "text": "Sawa’ ise’iya (ma’uang) Puang Allah Taala Iya Masarro Masayang,  keana’i."
    },
    {
      "sura": 19,
      "verse": 92,
      "text": "Anna andiangi sitinaya di sesena (Puang) Iya Masarro Masayang maala (maappunnai) ana’ (keana’i)."
    },
    {
      "sura": 19,
      "verse": 93,
      "text": "Andiang diang mesa tau di langi’  anna di lino, selaengna na polei lao di (Puang) Iya Masarro Masayang, diangi mesa batua."
    },
    {
      "sura": 19,
      "verse": 94,
      "text": "Sitongangna Puang Allah Taala  pura mappattattui jumallana ise’iya anna marrekengi ise’iya rekengan iya manini’."
    },
    {
      "sura": 19,
      "verse": 95,
      "text": "Anna tungga’-tungga ise’iya  na pole lao di Puang Allah Taala di allo keama’ sisammesa-mesa (sisa-sisanna)."
    },
    {
      "sura": 19,
      "verse": 96,
      "text": "Sitongangna to matappa’  anna mappogau’ apiangan, manini (Puang Allah Taala) Iya Masarro Masayang  na mattanang lalang di atena ise’iya pakkesayangan."
    },
    {
      "sura": 19,
      "verse": 97,
      "text": "Jari sitongangna iyami’ pura mappamalomo (Koroang) di basamu (Muhammad), mamoare’o mala mambei karewa mapperio-rio sawa’ Koroang lao di to me’atakwa, anna mamoare’o mappebei (mappaingarang) lao di kaum iya pabali-bali."
    },
    {
      "sura": 19,
      "verse": 98,
      "text": "Anna saapa mae’dinna Iyami’ pura mappabinasa umma’-umma’ di andiangnapai ise’iya (diolo’ mai). Apa ma’itado’o (Muhammad) mau na mesana tau pole ise’iya iyade’ muirrangngi bisi’-bisi’na ise’iya?"
    },
    {
      "sura": 20,
      "verse": 1,
      "text": "Ṭāhā."
    },
    {
      "sura": 20,
      "verse": 2,
      "text": "Andiangi Iyami’ mappaturung Koroang di’e di sesemu (Muhammad), na  massussaio;"
    },
    {
      "sura": 20,
      "verse": 3,
      "text": "selaengna pappaingarang di sesena to marakke’ lao (di Puang Allah Taala),"
    },
    {
      "sura": 20,
      "verse": 4,
      "text": "Dipaturung pole di (Puang Allah Taala) Iya pappadiang lino anna langi’ iya matinggi (malinggao),"
    },
    {
      "sura": 20,
      "verse": 5,
      "text": "(Puang) Iya Masarro  Pammase, Iya isrtawa’ di Arsy."
    },
    {
      "sura": 20,
      "verse": 6,
      "text": "Appunnannai (Puang)  inggannana anu iya di langi’, anna inggannana anu iya di lino, anna inggannana anu iya di alle’ da’duanna anna inggannana  iya di naungna lita’."
    },
    {
      "sura": 20,
      "verse": 7,
      "text": "Anna mua’ mupamakarrasi paummu, jari sitongangna Iya (Puang) ma’issang rahasia anna anu iya kaminang tibuniang."
    },
    {
      "sura": 20,
      "verse": 8,
      "text": "Puang Allah Taala andiang diang Puang selaengna Iya, (Puang) Iya maappunnai Asmaul Husna (sanga-sanga macoa)."
    },
    {
      "sura": 20,
      "verse": 9,
      "text": "Anna apa’ lambi’ bandimo mating di sesemu kissana (curitana) Musa?"
    },
    {
      "sura": 20,
      "verse": 10,
      "text": "Di wattunnai ma’ita api, mane ma’uangi lao di keluargana: “Mottongmo’o (indinie), sitongangna ma’ita’ api, mamoarea’ mala mambawangano’o saicco’ pole di api iyade’  na mallolongana’ patiroang di engeangna di’o api-o.”"
    },
    {
      "sura": 20,
      "verse": 11,
      "text": "Jari di wattunnai tanda’ lao di engeangna di’o apio, di illongngimi, “E Musa!"
    },
    {
      "sura": 20,
      "verse": 12,
      "text": "Sitongangna Iyaumo tu’u di’e Puangmu, jari lappasangi (da’dua) sandalmu, sitongangna dio’o di engeang (lemba) mapaccing, Thuwa."
    },
    {
      "sura": 20,
      "verse": 13,
      "text": "Anna Iyau purao Upile, jari pe’irrangngi’i anu iya na uwahyukang mating di sesemu."
    },
    {
      "sura": 20,
      "verse": 14,
      "text": "Sitongangna Iyau di’e Puang Allah Taala, andiang diang Puang sangadinna Iyau, jari somba-a’ anna ke’deangi sambayang na ma'ingarang Mai di Iyau."
    },
    {
      "sura": 20,
      "verse": 15,
      "text": "Sitongangna allo keama’ di’o napolei, Urahasiakangi (wattunna) mamoare'i  tungga-tungga’ alawe di balasi (sitteng) me’apa iya anu nausahai."
    },
    {
      "sura": 20,
      "verse": 16,
      "text": "Jari da le’ba’o dipepeppondo’ pole di to andiang matappa’ anna to mappeccoe’i nassunna, iya massawa’io binasa (accur-cilaka).”"
    },
    {
      "sura": 20,
      "verse": 17,
      "text": "”Anna apa di’o dio di lima kanangmu, E Musa?”"
    },
    {
      "sura": 20,
      "verse": 18,
      "text": "Musa ma’uang: “Iya di’e teengngu,  anna iyau mappite’engi, anna upattuttuang (daun ayu) iya na upappandeang bekeu, anna di seseu diang dua  paralluang laengna.”"
    },
    {
      "sura": 20,
      "verse": 19,
      "text": "(Puang Allah Taala) ma’uang: “Pettimbiangani (te’eng­mu),  E  Musa.”"
    },
    {
      "sura": 20,
      "verse": 20,
      "text": "Mane (Musa) mappettembiang te’engna, tappa diangi menjari ular (masiga) mellene’."
    },
    {
      "sura": 20,
      "verse": 21,
      "text": "(Puang Allah Taala) ma’uang: “Tu’galangi anna da parakke’, Iyami’ na mappepembali’i lao di tokkona (sitteng) dimulang,"
    },
    {
      "sura": 20,
      "verse": 22,
      "text": "Anna  kaleppe’i limammu tama di kalepa’mu, messungi (limammu) mapute  macaiya andiang sala-salangna, menjari  mu’jizat iya laeng,"
    },
    {
      "sura": 20,
      "verse": 23,
      "text": "di Iyami’ mappatiroio sambareang pole di tanda-tanda (alama’) akkuasa’-I iya tongang kaiyang,"
    },
    {
      "sura": 20,
      "verse": 24,
      "text": "Pellambamo’o lao di Fir’aun: “Sitongangna diangi  ta’lalo mambulallo atorang.”"
    },
    {
      "sura": 20,
      "verse": 25,
      "text": "(Musa) ma’uang:  “E Puangngu,  pamaloangana’ dada’u,"
    },
    {
      "sura": 20,
      "verse": 26,
      "text": "Anna pamalomoanga’ urusannu,"
    },
    {
      "sura": 20,
      "verse": 27,
      "text": "anna lappasangi mato’dorna lilau,"
    },
    {
      "sura": 20,
      "verse": 28,
      "text": "mamoare’i  ise’iya mappahangi  pau’u,"
    },
    {
      "sura": 20,
      "verse": 29,
      "text": "anna pajarianga’ mesa pattulung pole di biya’u,"
    },
    {
      "sura": 20,
      "verse": 30,
      "text": "(iyamo) Harun, lulluare’u,"
    },
    {
      "sura": 20,
      "verse": 31,
      "text": "pamasse’i (siola iya) pa'ullea’u,"
    },
    {
      "sura": 20,
      "verse": 32,
      "text": "anna pajari’i solai lalang di urusannu,"
    },
    {
      "sura": 20,
      "verse": 33,
      "text": "mamoare’i iyami’  mae’di mattasa’be  mating di sese-Mu,"
    },
    {
      "sura": 20,
      "verse": 34,
      "text": "anna mae’di ma’ingarang di sese-Mu,"
    },
    {
      "sura": 20,
      "verse": 35,
      "text": "sitongangna I’omo (Puang) Masarro  Paita di iyami’.”"
    },
    {
      "sura": 20,
      "verse": 36,
      "text": "(Puang Allah Taala) ma’uang: “Sitongangna  dipasilen­na­­rangmi peraummu, E Musa.”"
    },
    {
      "sura": 20,
      "verse": 37,
      "text": "Anna sitongangna Iyami’  pura mambei pappenyamang di sesemu (di wattu) laeng,"
    },
    {
      "sura": 20,
      "verse": 38,
      "text": "Iyamo di wattu Iyami’ mambei wahyu lao di indomu, iya di wahyukang,"
    },
    {
      "sura": 20,
      "verse": 39,
      "text": "iyamo: “Annai (Musa) tama dipatti, mane mupembuangani tama di binanga (Nil), jari binanga di’o mambawai lao di biring binanga, na naalai (Fir’aun) bali’-U anna balinna. Anna purai Utolloang mating pakkesayang  iya pole di sese-U, anna mamoare’o  napiara lalang di panjagai’-U."
    },
    {
      "sura": 20,
      "verse": 40,
      "text": "(Iyamo) di wattu lulluare’ to bainemu mellamba, mane iya ma’uang  lao di (keluargana Fir’aun):  “Malada’  mappatiroio to namappiarai?” Jari Iyami’ mappepem­bali’o lao di indomu, malai sannang atena anna andiang masara nyawa. Anna i’o ruao mappatei  mesa tau, mane Iyami’ mappasalama’o pole di sussa anna Iyami’ puramo’o di cowa, mane mottongo’o sisaapa taungna  dio di  pakkapung Madyan, mane polemo’o me’apa  wattu iya di pato’, E Musa.”"
    },
    {
      "sura": 20,
      "verse": 41,
      "text": "Anna Iyau mappileo di alawe-U."
    },
    {
      "sura": 20,
      "verse": 42,
      "text": "Pellambamo’o siola lulluare’mu na mambawa aya’-aya’-U, anna da da’dua siola takkalupa na ma’ingaranga’."
    },
    {
      "sura": 20,
      "verse": 43,
      "text": "Pellambamo’o (da’dua siola) lao di Fir’aun, sitongangna diangi   ta’lalo mambulallo atorang,"
    },
    {
      "sura": 20,
      "verse": 44,
      "text": "jari sipauo lao pau mallomo-lomo, mamoarei  painga­rangi iyade’ marakke’i."
    },
    {
      "sura": 20,
      "verse": 45,
      "text": "Ma’uangmi (da’dua siola): “E Puangngi, sitongangna iyami’ marakke’ mua na masigai na massessa iyami’ iyade’ na tamba ta’lalo mambulallo atorang."
    },
    {
      "sura": 20,
      "verse": 46,
      "text": "(Puang Allah Taala} ma’uang: “Da (da’dua sola) parakke’, sitongangna  U-solangano’o (da’dua siola),  U-irrang­ngi anna U-itai."
    },
    {
      "sura": 20,
      "verse": 47,
      "text": "Jari polemo’o (da’dua siola) di sesena (Fir’aun) na ma’uang: “Sitongangna iyami’ di’e (da’dua siola) sioangna Puangmu, jari lappasangi Bani Israil siola iyami’ anna da  musessai. Sitongangna iyami’  pole di sesemu mambawa  butti (iyami’ suro mannassa)  pole di Puangmu. Anna asalamakang di’o dibei lao di to mappeccoe’i patiroang."
    },
    {
      "sura": 20,
      "verse": 48,
      "text": "Sitongangna  purai diwahyukang  di iyami’  mua’ passessa di’o (diparuai) lao di to malloso-losongan anna mappeppondo’i.”"
    },
    {
      "sura": 20,
      "verse": 49,
      "text": "(Fir’aun) ma’uang: “Jari inai Puangmu (da’dua siola), E musa?”"
    },
    {
      "sura": 20,
      "verse": 50,
      "text": "(Musa) ma’uang: “Puangngi (iyamo Puang)  iya pura mambei  di inggannana seu-seuwa tokko di pappaianganna, mane mambei’i patiroang.”"
    },
    {
      "sura": 20,
      "verse": 51,
      "text": "(Fir’aun) ma’uang: “Jari me’apai umma’-umma’ iya madiolo?”"
    },
    {
      "sura": 20,
      "verse": 52,
      "text": "(Musa) ma’uang: “Iya di’o pa’issangan-o dio-i di Puangngu, lalang di mesa Kitta’ (Lauh Mahfudz), Puangngi  andiang na salah anna andiang toi takkalupa.”"
    },
    {
      "sura": 20,
      "verse": 53,
      "text": "Iya (Puang) pura  mappajariango’o lino iya tiapparang anna Iya  to’o mappajariango’o  mie’ di lino tangalalang, anna mappaturung pole di langi’ uai urang. Jari Iyami’ mappatuo sawa’ uai urang di’o  mae’di rupanna tuda-tuda’ (tana’-tanang)."
    },
    {
      "sura": 20,
      "verse": 54,
      "text": "Andei anna ambi’-i mie’ olo’-olo’mu. Sitongangna iya bassa di’o, diang tanda-tanda alama’  akkua­sang­na Puang Allah Taala di sesena to diang akkalangna."
    },
    {
      "sura": 20,
      "verse": 55,
      "text": "Pole di (lita’di) tu’u Iyami’ mappadiango’o mie’ anna di sesenai  Iyami’ na mappepembali’o anna di sesenai Iyami’ na mappasungo’o di (wattu) laeng."
    },
    {
      "sura": 20,
      "verse": 56,
      "text": "Anna sitongangna Iyami’ pura  mappepitiroang lao di (Fir’aun) tanda-tanda alama’ akkuasa’-I  iyanasangna,  jari malloso-losongani anna andiangi melo' (mattarima atongangan)."
    },
    {
      "sura": 20,
      "verse": 57,
      "text": "(Fira’aun) ma’uang: “Apa’diangdo’o pole di iyami’ na marrimbai iyami’  pole di banua’-I (iyami’ di’e) sawa’ sehermu, E Musa?"
    },
    {
      "sura": 20,
      "verse": 58,
      "text": "Anna iyami’ tongang na mappapole (toi) di sesemu seher sitteng di’o, jari padiangi mesa wattu na diengei siruppa’ iyami’ anna i’o, anna iyami’ andiang na mappeasalai’i anna andiang to’o (na mappeasalai’i), di mesa engeang iya tibua (engeang mattangnga).”"
    },
    {
      "sura": 20,
      "verse": 59,
      "text": "(Musa) ma’uang: “Wattu assiruppangta’ (iyami’ anna i’o) iyamo  dio di  hari raya anna sitinayannai dipasirumung tau  di wattu  tidoa’mo dai’ mata allo.”"
    },
    {
      "sura": 20,
      "verse": 60,
      "text": "Jari Fir’aun mappelei (engeangna),  mane maator pepagenggena, mane pole boi (di allo iya dipato’)."
    },
    {
      "sura": 20,
      "verse": 61,
      "text": "Musa ma’uang lao ise’iya (passeher): “Cilakamo’o mie’, da mie’ pappadi-padiang alosongan lao di Puang Allah Taala, jari Iya (Puang) na mappabinasao mie’ di pas­ses­sa. Anna tongang rugi’i to mappadi-padiang alosongan."
    },
    {
      "sura": 20,
      "verse": 62,
      "text": "Jari ise’iya sisakka-sakkang di urusanna, anna ise’iya marrahasiakang assipau-pauangna."
    },
    {
      "sura": 20,
      "verse": 63,
      "text": "Ise’iya ma’uang: “Sitongangna iya di’e da’dua taue tongang passeheri iya melo’  marrimbao malai pole di banuammu mie’ sawa’ seherna anna melo’ mappalanynya’ onromu  mie’ iya mala’bi’."
    },
    {
      "sura": 20,
      "verse": 64,
      "text": "Jari pasirumungi inggannana agassingan (seher)mu iyanasang, mane poleo ma’barris, anna sitongangna sumaro’i to pakala di allo di’e.”"
    },
    {
      "sura": 20,
      "verse": 65,
      "text": "(Dipuranamo sirumung) ise’iya ma’uang: “E Musa (pilei), i’odi na mappettimbiang (mendiolo) iyade’ iyami’ mammula (mambungas) mappettimbiang?”"
    },
    {
      "sura": 20,
      "verse": 66,
      "text": "(Musa) ma’uang: “Ita’mo mie’ mappettimbiang.” Jari gula-gulangna anna te’e-te’engna ise’iya, ma’awayangi lao di Musa ingga’na le’ba’ mellene’ masiga sawa’ seherna ise’iya."
    },
    {
      "sura": 20,
      "verse": 67,
      "text": "Jari Musa massa’ding marakke’ lalang di atena."
    },
    {
      "sura": 20,
      "verse": 68,
      "text": "Iyami’ ma’uang: “Da parakke’, sitongangna i’omo kaminang  tondo dai’ (pakala)."
    },
    {
      "sura": 20,
      "verse": 69,
      "text": "Anna pettimbianganmi  iya anu dio di lima kanangmu, napominasai na maamme’  anu iya napapia ise’iya. Sitongangna anu napapia ise’iya  di’o  pepagenggena (tappa’) passeher. Anna passeher andiangi na pakala, maui inna naengei pole.”"
    },
    {
      "sura": 20,
      "verse": 70,
      "text": "Mane iya di’o passeher-o  me’oppang suyu’, na ma’uang: “Iyami’  matappa’ lao di Puangna Harun anna Musa.”"
    },
    {
      "sura": 20,
      "verse": 71,
      "text": "(Fir’aun) ma’uang: “Na matappa’ do’o mie’ lao di (Musa) di andiangnupa ma’elorango’o mie’.” Sitongangna diangi pangulummu iya mappa’guru nasango’o mie’ seher. Jari sitongangna  na upolongngi  lima anna lette’mu  iya­nasang  (polong kalawar-sibali), ana sitongangna  na usalib-o mie’ iyanasangna dio di ponna kuruma anna sitongangna na muissangi  inai di seseta  kaminang ma­san­na’ pemonge’na anna mannannungan passessana.”"
    },
    {
      "sura": 20,
      "verse": 72,
      "text": "Ise’iya (passeher) ma’uang: “Iyami’ andiang sinalai na mappatondolao’o (mappakala’bio) pole di butti-butti iya mannassa (mu’jizat), iya pura pole di iyami’ anna pole (di Puang) iya pura mappapia iyami’,  jari putussimi anu iya melo’ muputus. Sitongangna sangga’ mala  tappa’o mappato’  di atuoang lino di’e."
    },
    {
      "sura": 20,
      "verse": 73,
      "text": "Sitongangna iyami’ matappa’ lao di Puangngi, mamoare’i (Puang Allah Taala)  maa'dappangan asala-asala’i anna  seher iya pura mupassa mupogau’ di iyami’. Anna Puang Allah Taala kaminang macoa (appalang-Na) anna la’bi mannannungan (passessa-Na).”"
    },
    {
      "sura": 20,
      "verse": 74,
      "text": "Sitongangna inai-inai pole lao di Puangna di lalangnai  madosa, jari sitongangna  di sesena naraka Jahannam. Andiangi mate di lalangna anna andiang toi tuo."
    },
    {
      "sura": 20,
      "verse": 75,
      "text": "Anna inai-inai  pole lao di Puangna  di lalangnai  matappa’, na mattongat-tongang mappogau’ apiangan, jari iyamo di’o to mallolongan engeang matinggi (maraya),"
    },
    {
      "sura": 20,
      "verse": 76,
      "text": "(Iyamo) suruga ‘Adn iya lolong binanga-binanga di naungna, ise’iya mannannungan di lalangna. Anna iya di’o pambalasan  di to mappaccingngi (alawe)."
    },
    {
      "sura": 20,
      "verse": 77,
      "text": "Anna Iyami’ tongang pura ma’wahyukang lao di Musa: “Pellambamo’o siola batua-batua’-U (Bani Israil) di wattu bongi, jari  papiangani ise’iya tangalalang  mara’e dio di sasi’,  da bopa parakke’ na nalambi’ anna da parakke’ (na tallang).”"
    },
    {
      "sura": 20,
      "verse": 78,
      "text": "Jari Fir’aun anna jannanganna  mattinro’i ise’iya, mane ise’iya naoppo’ sasi’ iya mappatallangi ise’iya."
    },
    {
      "sura": 20,
      "verse": 79,
      "text": "Anna Fir’aun mappapusai kaumna anna andiang mambei patiroang."
    },
    {
      "sura": 20,
      "verse": 80,
      "text": "E Bani Israil, sitongangna Iyami’  pura mappasalama’o mie’ iyanasangna pole di musu’mu, anna iyami’ pura mappapia (maala) assitalliang (janji)  di sesemu iyanasang (na merau di se’de kanangna buttu, anna Iyami’  pura mappaturung di sesemu iyanasangna manna anna salwa."
    },
    {
      "sura": 20,
      "verse": 81,
      "text": "Andeo mie’ pole di dalle’  iya macoa  iya pura Iyami’ bengano’o, anna da mie’ mambulallo atorang, iya massawa’i cai’-U marruao. Anna inai-inai  narua  cai’-U, jari tongang accuri."
    },
    {
      "sura": 20,
      "verse": 82,
      "text": "Anna sitongangna Iyau masarro Pa’dappang  lao di to me’atowa’, anna matappa’, anna mappogau’ apiangan, mane tatta’ lalang di patiroang."
    },
    {
      "sura": 20,
      "verse": 83,
      "text": "”Anna mangapa na poleo masiga mupendioloi kaummu, E Musa?”"
    },
    {
      "sura": 20,
      "verse": 84,
      "text": "(Musa) ma’uang: “Ise’iyamo di’o ma’ule’ia’ (mappeccoe’ia’)  anna me’asiga’ mating di sese-Mu, E Puangngu, mamoare’i Muarioia’.”"
    },
    {
      "sura": 20,
      "verse": 85,
      "text": "(Puang Allah Taala) ma’uang: “Jari sitongangna Iyami’ pura ma’uyi kaummu  dipurana mupelei, anna ise’iya napappusai  Samiri.”"
    },
    {
      "sura": 20,
      "verse": 86,
      "text": "Mane Musa membali’ lao di kaumna me’acai’ anna masara nyawa. (Musa) ma’uang: “E kaumnu, taniadi Puangmu ma’janji  di sesemu mesa janji  iya macoa? Jari tisa’ding masaedi wattu lalo di’o di sesemu iyade’  mappoelo’o cai’na Puangmu tipolo matingi, mane andiango’o ma’ola pa’janjiammu siola iyau?”"
    },
    {
      "sura": 20,
      "verse": 87,
      "text": "Ise’iya ma’uang: “Iyami’ tongang andiang mallanggar pa’janjiangmu sawa’ elo’ alawe di iyami’, anna iya tia iyami’ disio mambawa bawang  pole di belo-belona di’o kaum-o, jari iyami’ massimbiangani, anna bassami toi Samiri massimbiangani,"
    },
    {
      "sura": 20,
      "verse": 88,
      "text": "Mane (pole di kalo’bo’ api, Samiri) mappasung (patung) ana’  saping  iya me’alawe anna pebamba lao ise’iya,  jari ise’iya ma’uang: “Iyamo di’e Puangmu anna Puangna Musa, jari (Musa) na pealuppeangmi.”"
    },
    {
      "sura": 20,
      "verse": 89,
      "text": "Jari mangapai na andiangi ise’iya mappennassai  mua’ patung (barahala) ana’ saping di’o andiangi mala  mambali’i ise’iya andiang toi mala mambei adaeang lao ise’iya anna andiang toi (mala mappapole) akkegunang?"
    },
    {
      "sura": 20,
      "verse": 90,
      "text": "Anna sitongangna, di andiangnapai Harun  purami ma’uang  lao ise’iya: “E kaumnu, sitongangna di bengan tappa’o paccowa  sawa’ ana’ saping  anna  sitongangna Puangmu iyamo (Puang) Iya Masarro Masayang, jari peccoe’ia’ anna turu’i pesiou (parentau).”"
    },
    {
      "sura": 20,
      "verse": 91,
      "text": "Ise’iya ma’uang: “Iyami’ andiang na mappelei (anna) tatta’  massombai (patung ana’ saping) lambi’i Musa membali’ di iyami’.”"
    },
    {
      "sura": 20,
      "verse": 92,
      "text": "(Musa) ma’uang: “E Harun,  apa mappusarao  di wattummu ma’itai  ise’iya pusa,"
    },
    {
      "sura": 20,
      "verse": 93,
      "text": "Anna andiango’o mappeccoe’ia’? Jari apa’ diangdo’o mambutungani  maadorakai pesiou (parentau)?”"
    },
    {
      "sura": 20,
      "verse": 94,
      "text": "(Harun) mambali:  “E ana’ tommuanena indou, da muta’ei janggo’u anna da to’o ulu’u, sitongangna marakkea’ mua’ na mupa’uangngia’ i’omo mappasisara-sara’ Bani Israil  anna andiango’o mappiara (manjagai) pasangngu (amanau).”"
    },
    {
      "sura": 20,
      "verse": 95,
      "text": "(Musa) ma’uang: “Jari apa massurungano’o  (mappogau’ bassa di’o)  E Samiri?”"
    },
    {
      "sura": 20,
      "verse": 96,
      "text": "(Samiri) ma’uang: “U-issangi  seu-seuwa iya andiang naissang ise’iya, mane maala’ sakkammungan pole di batena suro mane  iyau mappettimbiangani, anna bassami di’o nassu’u maccalowoa’.”"
    },
    {
      "sura": 20,
      "verse": 97,
      "text": "(Musa) ma’uang: “Pellambamo’o,  jari sitongangna lalang di atuoang lino di’e (sangga’ mala) ma’uang da (mudu’dua’). Anna sitongangna  di sesemu hukuman pambalasan dio (di ahera’) iya tongang andiango’o mala  maalesei, anna itaimi Puangmu iya tatta’ musomba. Sitongangna iyami’ na mattunui, mane  iyami’ na  massemburangi tama di sasi’ (me’apai tayau iya sisembur lomeang).”"
    },
    {
      "sura": 20,
      "verse": 98,
      "text": "Sitongangna Puangmu mie’ (iyamo) Puang Allah Taala, iya andiang diang Puang sangadinna Iya. Pa’issangan-Na  massalippuri inggannana seu-seuwa.”"
    },
    {
      "sura": 20,
      "verse": 99,
      "text": "Bassami di’o Iyami’  maccuritangano’o (Muhammad) kissana umma’ madiolo, anna sitongangna Iyami’ pura  mambeio pole di Iyami’  mesa pappaingarang (Koroang)."
    },
    {
      "sura": 20,
      "verse": 100,
      "text": "Inai meppondo’ pole (di Koroang) jari sitongangna  na mambullei dosa  kaiyang di allo keama’."
    },
    {
      "sura": 20,
      "verse": 101,
      "text": "Ise’iya mannannungan di lalangna, anna tongang adae’i  dosana ise’iya di allo keama’,"
    },
    {
      "sura": 20,
      "verse": 102,
      "text": "(Iyamo) di allo (iya di wattu di’o) dituei sangkakala (tarompe’) anna Iyami’ na mappasirumung  di allo di’o to madosa anna (rupanna) magawu’ murrung,"
    },
    {
      "sura": 20,
      "verse": 103,
      "text": "Ise’iya sibisi-bisi’ di antarana ise’iya, “mottongo’o mie’ (di lino)  selaengna  sappulo tappa’di  allona.”"
    },
    {
      "sura": 20,
      "verse": 104,
      "text": "Iyami’ la’bi ma’issang  anu napau ise’iya, di wattunna to kaminang maroro tangalalangna ise’iya ma’uang: “mottongo’o mie’ (di lino) selaengna sangga’ sangallo tappa’.”"
    },
    {
      "sura": 20,
      "verse": 105,
      "text": "Anna ise’iya mappatule’o (Muhammad) masaalah buttu, jari Pa’uango’o:  “Puangngu na mappaaccuri (di allo keama’) accur tongang,"
    },
    {
      "sura": 20,
      "verse": 106,
      "text": "Jari Iya (Puang) na mappajari bokkasna di’o buttu-o  rata tongang,"
    },
    {
      "sura": 20,
      "verse": 107,
      "text": "Andiang diang mau na saicco’na namuita engeang  iya madiong anna iya mati-matinggi.”"
    },
    {
      "sura": 20,
      "verse": 108,
      "text": "Di allo di’o tau  mappicoe’i (lao di bamba) pe’illong (piperoa) na andiang leko-leko, anna madiong nasangi inggannana bamba di Puang  Iya Masarro Masayang, jari andiango’o ma’irrangngi  selaengna pebisi’ tappa’."
    },
    {
      "sura": 20,
      "verse": 109,
      "text": "Di allo di’o andiangi ma’guna syafaat (pattulungan) selaengna di to naelorang (Puang)  Iya Masarro Masayang, anna narioi paunna."
    },
    {
      "sura": 20,
      "verse": 110,
      "text": "Iya (Puang) ma’issang anu iya diang di olona anna anu iya diang di pondo’na ise’iya, anna pa'issanganna  ise’iya andiangi mala nalebuang pa'isangan-Na (Puang)."
    },
    {
      "sura": 20,
      "verse": 111,
      "text": "Anna mendukumi inggannana rupa (mappakatuna ale) lao di Puang Iya Tuo Ka’deng na samata ma’urus (anu napadiang). Anna sitongangna rugimi to mappogau’ apagau’ bawangan."
    },
    {
      "sura": 20,
      "verse": 112,
      "text": "Anna inai-inai mappogau’ apiangan  anna di lalangnai matappa’, jari andiangi dipaarakkeang di panggauang andiang adil (di sesena) anna andiang toi  na makkurangngi ha’na."
    },
    {
      "sura": 20,
      "verse": 113,
      "text": "Anna bassami di’o Iyami’ mappaturung Koroang  iya ma’basa  Ara’, anna Iyami’ pura  mattarangkan mappakulli-kulling di lalangna sambareang  peaccang (papperakke-rakke’), mamoare’i ise’iya me’atakwa  iyade’ mamoare’i (Koroang) di’o  mambei ise’iya pe’gu­ruang."
    },
    {
      "sura": 20,
      "verse": 114,
      "text": "Jari Masarro Matinggi  (Marayai) Puang Allah Taala Mara’dia iya sitongat-tongangna, anna da (Muhammad) mukasusui mambaca Koroang  di andiangnapa dipasukku’ nawahyukang di sesemu, anna Pa’uango’o: “E Puangngu,  tambaianga’ pa’issangan.”"
    },
    {
      "sura": 20,
      "verse": 115,
      "text": "Anna sitongangna Iyami’ pura mapparentai Adam diolo’, jari naaluppei, anna andiangi iyami’ ma’itai pa’elo’ di alawena iya makasau’."
    },
    {
      "sura": 20,
      "verse": 116,
      "text": "Anna (ingarangi) di wattu’-I  ma’uang lao di malaika’: “Suyu’o mie’ lao di Adam, jari suyu’mi ise’iya selaengna iblis, diangi moka (pabali-bali)."
    },
    {
      "sura": 20,
      "verse": 117,
      "text": "Jari Iyami’ ma’uang: “E Adam, sitongangna iya di’e (Iblis)  balimmui anna di bainemu, jari  da le’bai (setang) na mappasungo’o (da’duao siola) pole di suruga, iya massawa’io menjari cilaka."
    },
    {
      "sura": 20,
      "verse": 118,
      "text": "Sitongangna andiango’o  na cipur di lalangna anna andiang to’o na mellamba’ (membelang)."
    },
    {
      "sura": 20,
      "verse": 119,
      "text": "Anna sitongangna andiango’o massa’ding na mamarang d lalangna, anna andiang to’o na natappar loppa’na mata allo.”"
    },
    {
      "sura": 20,
      "verse": 120,
      "text": "Mane setang mambisi’i  pikkiran adae’na, na ma’uang: “E Adam, melo’do’o ujolloang ponna khuldi anna arayang iya andiang na binasa?”"
    },
    {
      "sura": 20,
      "verse": 121,
      "text": "Jari diangi (da’dua siola) maande di’o bua ponna ayu-o, mane lattomi di sesena (da’dua siola) ura-ura’na anna mattipo’mi da’dua siola ma'oppo’i  dau-daun (iya diang) dio di suruga, anna madorakami Adam lao di Puang anna pusa tomi."
    },
    {
      "sura": 20,
      "verse": 122,
      "text": "Mane Puangna mappilei, jari Iya (Puang Allah Taala) mattarima towa’na anna mambei’i patiroang."
    },
    {
      "sura": 20,
      "verse": 123,
      "text": "(Puang Allah Taala) ma’uang:  “Perrawungmo’o (da’dua siola) pole di suruga sippada, sambareango’o menjari bali  di sambareang laengna.  Jari  mua’ napoleimo’o patiroa’-U, anna inai-inai meccoe’ lao di patiroa’-U, andiangi na pusa anna andiang toi na cilaka."
    },
    {
      "sura": 20,
      "verse": 124,
      "text": "Anna inai-inai meppondo’  pole di pappaingarangngu, jari sitongangna di sesena atuoang sippi’, anna Iyami’ na mapasirumungi di allo keama’, buta.”"
    },
    {
      "sura": 20,
      "verse": 125,
      "text": "Ma’uangmi: “E Puangngu, mangapa  na Mupasiru­munga’ (di lalang keadaan buta), anna iyau diolo’  dianga’ to paita?”"
    },
    {
      "sura": 20,
      "verse": 126,
      "text": "(Puang Allah Taala) ma’uang: “Bassami di’o,  napoleimo’o aya’-aya’-I, jari mualuppeimi, anna bassa toi di allo di’e  di aluppei tomo’o.”"
    },
    {
      "sura": 20,
      "verse": 127,
      "text": "Anna bassami  di’o Iyami’  mambalas to mallewa’ batas anna andiang matappa’ di aya’-aya’na Puangna. Anna sitongangna passessa di ahera’ di’o la’bi mabe’i anna la’bi mannannungan ."
    },
    {
      "sura": 20,
      "verse": 128,
      "text": "Jari  andiangi menjari patiroang lao ise’iya (kaum mappa’­dua)  saapa mae’dinna Iyami’ paaccuri umma’-umma’ di andiangnapa ise’iya (diolo’ mai), anna ise’iya mellamba dio (di bate-bate) engeang amottonganna. Sitongangna di bassa di’o  diangi tanda-tanda (alama’) di sesena  to maappunnai akkalang."
    },
    {
      "sura": 20,
      "verse": 129,
      "text": "Anna tenna’ andiang diang  pato’ pole di Puang Allah Taala iya diang diolo’ iyade’  andiang diang ajjal iya pura di pattantu, napominasai (iya di’o passessa-o) marruai ise’iya"
    },
    {
      "sura": 20,
      "verse": 130,
      "text": "Jari sa’baro’o di sesena anu iya napau ise’iya, anna pattasa’beo na mappuyi Puangmu, di andiangnapa  tidoa’ mata allo anna di andiangnapa tambus (mata allo) anna pattasa’be to’o di wattu bongi anna di wattu  allo, mamoare’o musa’ding sannang."
    },
    {
      "sura": 20,
      "verse": 131,
      "text": "Anna da mupattuyui da’dua matammu  lao di anu iya pura Iyami’ mambei lao di golongan-golongan pole ise’iya, menjari bunga-bunga atuoang lino, Iyami’ ma’uyi ise’iya di (asannangan). Anna pappedalle’na (pamma­sena) Puangmu la’bi macoa anna la’bi mannannungan."
    },
    {
      "sura": 20,
      "verse": 132,
      "text": "Anna parentai (sioi) keluargamu makke’deang sambayang anna pe’asa’baro’o mappogau’i. Iyami’ andiang merau dalle’ mating di sesemu, Iyami’ mambeio dalle’. Anna capparang (iya macoa) di sesena to me’atakwa."
    },
    {
      "sura": 20,
      "verse": 133,
      "text": "Anna ise’iya ma’uang: “Mangapai na andiang mambawa butti di iyami’ pole di Puangna? Anna andiangpadi pole di sesena butti ma’nyata  di anu tipau lalang di Kitta’-kitta’ iya madiolo?"
    },
    {
      "sura": 20,
      "verse": 134,
      "text": "Anna tenna’ Iyami’  mappaaccuri ise’iya   sawa’ passesa di andiangnapa (Koroang di’o dipaturung), ise’iya tongang na ma’uang: “E Puangngi’,  mangapa na andiango’o massio  (ma’utus) mesa suro di iyami’,  mane iyami’ mappeccoe’i aya’-aya’-Mu diandiangnapa iyami’ menjari matuna anna tondo naung (onrona)?”"
    },
    {
      "sura": 20,
      "verse": 135,
      "text": "Pa’uango’o (Muhammad): “Tungga-tungga’ (ita’) metteppe, jari  petteppemo’o mie’. Jari  manini  na muissangi, inai to ma’ola  tangalalang maroro anna inai  to mallolongan patiroang.”"
    },
    {
      "sura": 21,
      "verse": 1,
      "text": "(pale-pale) kadeppu’mi lao di rupa tau  (allo) parrekengan (pambilangan ammalna) ise’iya anna ise’iya lalang di atakkalupang (di lino) na meppondo’ (pole di ahera’)."
    },
    {
      "sura": 21,
      "verse": 2,
      "text": "(tuttu’i ise’iya) dipapoleang (dipaturungan) aya’-aya’ iya baru pole  di Puangna, ise’iya sangga’ mappe’irrangngi, anna ise’iya mangino-ngino,"
    },
    {
      "sura": 21,
      "verse": 3,
      "text": "Takkalupai  atena ise’iya. Anna to pagau bawang mambuniangi assipauanganna ise’iya: “Iya di’e taue (Muhammad) andiang laeng sangga’ mesadi tau (biasa) sittengano’o mie’, jari mutarimadi mie’ di’o seher-o, anna i’o mie’ ma’itai?”"
    },
    {
      "sura": 21,
      "verse": 4,
      "text": "(Muhammad) ma’uang: “Puangngu masarro ma’issang (inggannana) pau di langi’ anna di lino, anna Iya (Puang)  Masarro Pairrangngi na Paissang.”"
    },
    {
      "sura": 21,
      "verse": 5,
      "text": "Mala ise’iya ma’uang: “(iya di’o Koroang-o  sangga’) pangipi iya andiang silolongan, iyade’ anu na papi-papia (Muhammad), mala toi (Muhammad) passair (pakkalin­da’da’ tappa’). Jari sitinayannai mappapole di iyami’ aya’ (butti) sitteng (para suro) iya diutus diolo’.”"
    },
    {
      "sura": 21,
      "verse": 6,
      "text": "Andiang diang (pa’banua) iya matappa’ di andiangnapai ise’iya, Iyami’ mappaaccuri. Jari apa’ na matappa’ bandi ise’iya?"
    },
    {
      "sura": 21,
      "verse": 7,
      "text": "Anna Iyami’ andiang ma’utus (para suro) di andiang­mupa (Muhammad), selaengna sisaapa tommuane, Iyami’ mambei ise’iya wahyu,  jari pettuleangi mie’ lao  di to diang pa’issanganna, mua’ andiango’o mie’ ma’issang."
    },
    {
      "sura": 21,
      "verse": 8,
      "text": "Anna andiangi Iyami’ mappajari  (para suro) mesa tuwu (tokko alawe) iya andiang maande ande, anna adiang (toi) ise’iya di’o to mannannungan."
    },
    {
      "sura": 21,
      "verse": 9,
      "text": "Mane Iyami’ ma’ola (mappogau’) janji (iya pura di’janjiangi) ise’iya, mane Iyami’ mappasalama’i ise’iya anna to Iyami’ dipoelo’ anna Iyami’ mappabinasa to mambulallo atorang."
    },
    {
      "sura": 21,
      "verse": 10,
      "text": "Iyami’ tongang pura mappaturungano’o  mie’ Kitta’ (Koroang) iya di lalangna  diang pappaingarang di sesemu mie’. Jari apa’ andiangdo’o keakkalang?"
    },
    {
      "sura": 21,
      "verse": 11,
      "text": "Anna saapa mae’dinna banua iya (pa’banuana) ta’lalo pagau’ bawang, Iyami’ mappabinasai, anna Iyami’  mappadiang dipuranamo ise’iya di’o kaum (bassa) laeng (menjari passallena)."
    },
    {
      "sura": 21,
      "verse": 12,
      "text": "Jari di wattunnai ise’iya nasa’ding passessa-I, ise’iya tappa maindong pole di banuanna."
    },
    {
      "sura": 21,
      "verse": 13,
      "text": "Da mie’ paindong me’asiga-siga (kasusu), pembali’mo’o mie’ lao  di pappenyamang iya pura mupena’dingngi anna di engeang amottongammu (iya macoa), mamoare’o mie’ (mala) dipatule’."
    },
    {
      "sura": 21,
      "verse": 14,
      "text": "Ise’iya ma’uang: “Adede, cila-cilakapai iyami’, sitongangna diangi  iyami’  ta’lalo pagau’ bawang.”"
    },
    {
      "sura": 21,
      "verse": 15,
      "text": "Jari tatta’mi bassa di’o perrae-raenganna ise’iya, lambi’ Iyami’ mappajari ise’iya (sitteng) tuda-tuda’ pura di dokkang, iya andiang mala tuo membali’."
    },
    {
      "sura": 21,
      "verse": 16,
      "text": "Anna andiangi Iyami’ mappadiang langi’ anna lino  anna inggannana anu iya diang di alle’na, siola mangino-ngino."
    },
    {
      "sura": 21,
      "verse": 17,
      "text": "Tenna’ Iyami’  melo’ mappajari panginoang (baine anna ana’) napominasai Iyami’ na mappapiai di sese-I. Mua’ diangi Iyami’ melo’ mappogau’ (tipatengan di’o)."
    },
    {
      "sura": 21,
      "verse": 18,
      "text": "Sitongangna Iyami’ mappembuangan iya anu parua lao di anu adae’ mane anu tongang (parua) di’o mappaaccuri, jari tappa lanynya’i (anu adae’). Anna acilakang di sesemu mie’ sawa’ mapposipa’io (di Puang Allah Taala sipa’  iya andiang sitinaya di sese-Na)."
    },
    {
      "sura": 21,
      "verse": 19,
      "text": "Anna appunnannai (Puang Allah Taala)  inggannana anu iya diang di langi’ anna di lino. Anna  (para malaika’) iya di sese-Na, andiangi maappunnai  rasa matingka na massomba-I (Puang) anna andiang (toi) matanggal."
    },
    {
      "sura": 21,
      "verse": 20,
      "text": "Ise’iya (para malaika’) mattasa’be bongi anna allo, andiang  pe’osangna."
    },
    {
      "sura": 21,
      "verse": 21,
      "text": "Apa’ maaladi  ise’iya puang (sombang) pole di lino, iya mala mappatuo (to mate)?"
    },
    {
      "sura": 21,
      "verse": 22,
      "text": "Tenna’ diangdi di langi’ anna di lino puang selaengna Puang Allah Taala, napominasai accurmi (langi’ anna lino). Jari  tongang mapaccingi Puang Allah Taala iya maappunnai Arsy pole di anu iya napassipa’i ise’iya."
    },
    {
      "sura": 21,
      "verse": 23,
      "text": "Iya (Puang) andiangi dipatule’ di anu iya napogau’, anna ise’iyadi tia na dipatule’."
    },
    {
      "sura": 21,
      "verse": 24,
      "text": "Apa’ maaladi ise’iya puang (sombang) selaengna Iya. Pa’uango’o (Muhammad): “Pandoroangmi alasangmu, (Koroang) di’e iyamo pappaingarang  di sesena to massolanga’, anna pappaingarang di to mendiolou. Sitongangna mae’diangi ise’iya andiang  ma’issang anu tongang (parua), jari ise’iya meppondo’."
    },
    {
      "sura": 21,
      "verse": 25,
      "text": "Anna Iyami’ andiang ma’utus mau na mesa suro  di andiangmupa (Muhammad), selaengna Iyami’ wahyu­kang lao di sesena, Sitongangna andiang diang Puang sangadinna  Iyau, jari passomba-o limai di Iyau."
    },
    {
      "sura": 21,
      "verse": 26,
      "text": "Anna ise’iya ma’uang: “(Puang) Iya Masarro Masayang maala (malaika’) menjari ana’ , Tongang mapaccingi (Puang). Mala (sitongangna para malaika’) di’o iyamo para batua iya dipakala’bi’,"
    },
    {
      "sura": 21,
      "verse": 27,
      "text": "Ise’iya di’o andiangi mappau mappendioloi’-I anna ise’iya ma’issang (mappogau’) parenta-Na."
    },
    {
      "sura": 21,
      "verse": 28,
      "text": "Iya (Puang) ma’issang inggannana  anu iya diang di olona (malaika’) anna anu iya di pondo’na, anna andiangi mambei syafaat selaengna lao di to na rioi (Puang), anna ise’iya di’o samata manini’i sawa’ rakke’na lao ( di Puang Allah Taala)."
    },
    {
      "sura": 21,
      "verse": 29,
      "text": "Anna inai-inai  di sesena  ise’iya ma’uang: “Sitongangna iyau puang selaengna Puang Allah Taala,” jari tau di’o Iyami’  mambalasi naraka Jahannam, bassami di’o Iyami’  mambalas lao di tota’lalo pagau’ bawang."
    },
    {
      "sura": 21,
      "verse": 30,
      "text": "Anna apa’ andiangdi  naissang to kaper  mua’  langi’ anna lino diangi diolo’ mammesai, mane Iyami’ mappasisara’i (mappada’duai). Anna Iyami’  mappajari pole di uai inggannana seu-seuwa iya tuo. Jari mangapai ise’iya  na andiang duapai matappa’?"
    },
    {
      "sura": 21,
      "verse": 31,
      "text": "Anna Iyami’ pura mappajari di lino di’e  buttu iya makasau’ malaai  iya di’o (lino-o andiangi)  goyang siola ise’iya, anna Iyami’ pura to’o  mappajari di lino tangalalang iya maloang, mamoare’i ise’iya mallolongan patiroang."
    },
    {
      "sura": 21,
      "verse": 32,
      "text": "Anna Iyami’ mappajari langi’ ate’ iya tipiara, anna ise’iya meppondo’ pole di tanda-tanda alama’ (akkuasangna Puang Allah Taala)."
    },
    {
      "sura": 21,
      "verse": 33,
      "text": "Anna Iya (Puang) mappadiang bongi anna allo, anna mata allo anna bulang. Sanging mengguliling di  tangalalang penggulilinganna."
    },
    {
      "sura": 21,
      "verse": 34,
      "text": "Anna Iyami’ andiang mappajari tuo mannannungan mau lao di mesa tau di andiangmupa (Muhammad), jari mua’ mateo, jari diangdi  ise’iya na mannannungan?"
    },
    {
      "sura": 21,
      "verse": 35,
      "text": "Inggannana anu makkenyawa na marrasai amateang. Anna Iyami’ na ma’uyio  mie’ di adaeang anna apiangan,  (menjari) paccowa. Anna sangga’ di Iyami’i tu’u dipepembali’o mie’."
    },
    {
      "sura": 21,
      "verse": 36,
      "text": "Anna mua’ to kaper ma’itao (Muhammad),  sangga’  napajari tappa’o ise’iya pielle-elleang. (Ise’iya ma’uang): “Apa’ iyamo di’e to maccalla-callai puangmu?” Anna ise’iya makkaperri na ma’ingarang Puang Allah Taala Iya Masarro Masayang."
    },
    {
      "sura": 21,
      "verse": 37,
      "text": "Dipadiangi rupa tau (messipa’) me’asiga-siga (tulu kasusu). Manini na Upatioiango’o mie’ tanda-tanda  alama’ (passessa-U). Jari da mie’ perau dipamasigangan."
    },
    {
      "sura": 21,
      "verse": 38,
      "text": "Ise’iya ma’uang: “Pirangpai (na pole) dio’ janji-o, mua’ diango’o mie’ to tongang (parua)?”"
    },
    {
      "sura": 21,
      "verse": 39,
      "text": "Tenna’ naissangdi to kaper di’o ma’issang, di wattunna ise’iya  andiang mala mappesalai api naraka pole di   di rupanna anna (andiang toi)  pole di pondo’na, anna andiang toi ise’iya mallolongan pattulung."
    },
    {
      "sura": 21,
      "verse": 40,
      "text": "Sitongangna (passessa) na mappolei ise’iya andiang napanna-panna, mane ise’iya salapa’dutang, jari ise’iya andiangi mala  mattola’ anna andiang toi dibei teppo (mattanjeng)."
    },
    {
      "sura": 21,
      "verse": 41,
      "text": "Anna sitongangnna para suro  di andiangmupa (Muhammad) purai dipamatuna, jari diparuaimi (passessa) di to mattuna-tunai (para suro),  apa’ diangi ise’iya samata natuna-tunai."
    },
    {
      "sura": 21,
      "verse": 42,
      "text": "Pa’uango’o: “Inai mala na mappiarao  mie’ di wattu bongi anna allo pole di (passessana) Puang Iya Masarro Masayang?\" Mala ise’iya meppondo’  pole di na ma’ingarang Puangna."
    },
    {
      "sura": 21,
      "verse": 43,
      "text": "Iyade’ diangdi  ise’iya maappunnai puang iya mala mappiarai  pole (passessa-I)? Puangna ise’iya di’o  andiang mala mattulungi  alawena anna andiang toi  ise’iya dirundungngi pole di  (passessa-I)."
    },
    {
      "sura": 21,
      "verse": 44,
      "text": "Sitongangna Iyami’  pura mambei ise’iya anna ama-amanna pappenyamang  (atuoang lino)  anna mappamalakkai ummurna. Jari andiangdi ise’iya ma’ita mua’  Iyami’ mappolei banuanna (to kaper), mane  Iyami’ makkurangngi  loangna  pole di inggannana engeang. Jari apa’ ise’iyadi pakala?"
    },
    {
      "sura": 21,
      "verse": 45,
      "text": "Pa’uango’o (Muhammad): “Sitongangna iyau sangga’ mappaingarang tappa’da di sesemu mie sawa’ wahyu, anna tau binga andiangi ma’irrangngi pe’illong, mua’ ise’iya dibei pappaingarang."
    },
    {
      "sura": 21,
      "verse": 46,
      "text": "Anna sitongangna, mua’ ise’iya narua saicco’ tappa’mo pole di passessana  Puangmu. Napominasai ise’iya ma’uang: “Adede,  cila-cilakapai iyami’, sitongangna diangi iyami’ to ta’lalo pagau’ bawang."
    },
    {
      "sura": 21,
      "verse": 47,
      "text": "Anna Iyami’ na mappasang timbangan maroro (tongang) dio di allo keama’, jari andiangi na diparugi mesa tau mau nasaicco’na. Anna maui (amalanna di’o) sangga’ simbe’i tappa’i tulang sawi, Iyami’ na mappapoleangi (appalangna). Anna sukku’mi  Iyami’  pappapia parrekengan."
    },
    {
      "sura": 21,
      "verse": 48,
      "text": "Anna sitongangna Iyami’ pura mambei Musa  anna Harun Kitta’ Taurat anna pappannassa anna pe’guruang lao di tome’atakwa."
    },
    {
      "sura": 21,
      "verse": 49,
      "text": "(Iyamo) to marakke’ di (passessana) Puangna, maui  ise’iya andiang  ma’ita (Puang Allah Taala), anna ise’iya massa’ding marakke’ (napolena) allo keama’."
    },
    {
      "sura": 21,
      "verse": 50,
      "text": "Anna iya di’e (Koroang) iyamo mesa pappaingarang  iya maappunnai barakka’  iya Iyami’ paturungi. Jari mangapai mie’ na mukaperri?"
    },
    {
      "sura": 21,
      "verse": 51,
      "text": "Anna sitongangna Iyami’ pura  mambei Ibrahim  patiroang atongangan di andiangnapa diang (Musa anna Harun), anna diangi Iyami’ ma’issangi."
    },
    {
      "sura": 21,
      "verse": 52,
      "text": "(Ingarangi), di wattunna Ibrahim ma’uang lao di amanna anna kaumna: “Patung (barahala-barahala) apa di’e iya tatta’o mie’ makkasiwiang lao?”"
    },
    {
      "sura": 21,
      "verse": 53,
      "text": "Ise’iya ma’uang: “Iyami’ mallolongan (ma’ita) ama-ama’i massombai.”"
    },
    {
      "sura": 21,
      "verse": 54,
      "text": "Ibrahim ma’uang: “Sitongangna diango’o mie’  anna ama-amammu  lalang di apusang iya ma’nyata (mannassa).”"
    },
    {
      "sura": 21,
      "verse": 55,
      "text": "Ise’iya  mambali: “Apa’ poledo’o mai di iyami’  mam­bawa atongangan  iyade’ mangino-ngino-o?”"
    },
    {
      "sura": 21,
      "verse": 56,
      "text": "Ibrahim ma’uang: “Sitongangna Puangmu mie’ iyamo Puang langi’ anna lino,  Iya pura mappapiai, anna mettama-a’ di to mala massa’bi  iya bassa di’o.”"
    },
    {
      "sura": 21,
      "verse": 57,
      "text": "Anna sawa’ Puang Allah Taala, iyau tongang na mappogau’ pepagengge lao di patung (barahalamu)  mua’ lambamo’o mie’ mupelei."
    },
    {
      "sura": 21,
      "verse": 58,
      "text": "Jari (Ibrahim) maaccu-accur (di’o barahala-o), selaengna (barahala) iya kaminang kaiyang (indona) pole di barahala laeng, mamoare’i ise’iya membali’ (na mappatule’i)."
    },
    {
      "sura": 21,
      "verse": 59,
      "text": "Ise’iya ma’uang: “Inai mappogau’ (panggauang di’e) lao di puangngi, tongang mettamai di to ta’lalo pagau’ bawang.”"
    },
    {
      "sura": 21,
      "verse": 60,
      "text": "Ise’iya ma’uang: “Iyami’ ma’irrangngi diang mesa ne’imuane  iya maccalla (di’e barahala-barahala-e), Ibrahim (sangana).”"
    },
    {
      "sura": 21,
      "verse": 61,
      "text": "Ise’iya ma’uang: “(Mua’ bassai ditingo)  bawai mai  na naitai tau mae’di, mamoare’i ise’iya massa’bi.”"
    },
    {
      "sura": 21,
      "verse": 62,
      "text": "Ise’iya ma’uang: “I’odi mappogau’ panggauang di’e lao di Puangngi, E  Ibrahim?”"
    },
    {
      "sura": 21,
      "verse": 63,
      "text": "Ibrahim ma’uang: “Sitongangna (patung) kaiyang iya kapang di’e mappogau’i, jari petule’i (di’e patung-e), mua’ diangi  mala mappau.”"
    },
    {
      "sura": 21,
      "verse": 64,
      "text": "Jari ise’iya membali’i lao di alawena (paingarang) anna mane ma’uang: Sitongangna i’o mie’ iyanasangna to pagau’ bawang.”"
    },
    {
      "sura": 21,
      "verse": 65,
      "text": "Mane ise’iya na pependuku  ulunna (mane ma’uang): “Sitongangna pura muissangi (Ibrahim) mua’  iya di’o patung-o  andiangi mala mappau.”"
    },
    {
      "sura": 21,
      "verse": 66,
      "text": "(Ibrahim) ma’uang: “Jari  mangapa na massombao mie’ saliwangna Puang Allah Taala iya  andiang mala mambeio mie’ akkegunang mau nasaicco’na anna andiang toi mala mambeio mie’ adaeang?"
    },
    {
      "sura": 21,
      "verse": 67,
      "text": "Ah (cila-cilaka) pao mie’  anna anu iya musomba saliwangna Puang Allah Taala. Jari apa’ andiangdo’o keakkalang?”"
    },
    {
      "sura": 21,
      "verse": 68,
      "text": "Ise’iya ma’uang: “Tunui anna tulungi  para puangmu mie’, mua’ diango’o mie’ melo’ mappogau’."
    },
    {
      "sura": 21,
      "verse": 69,
      "text": "Iyami’ (Puang) ma’uang: “E api, padingino’o,  anna asalamakang lao di Ibrahim.”"
    },
    {
      "sura": 21,
      "verse": 70,
      "text": "Ise’iya melo’ mappadiang adaeang (lao di Ibrahim), mane Iyami’ mappajari ise’iya to kaminang rugi."
    },
    {
      "sura": 21,
      "verse": 71,
      "text": "Anna Iyami’ mappasalama’i (Ibrahim) anna Luth lao di mesa banua iya  Iyami’  pura barakka’i di inggannana alang."
    },
    {
      "sura": 21,
      "verse": 72,
      "text": "Anna Iyami’  pura mambei lao di (Ibrahim), Ishak, anna Ya’kub,  mesa pammase pole (di Iyami’). Anna mesa-mesa tau, Iyami’ mappajari to masaleh."
    },
    {
      "sura": 21,
      "verse": 73,
      "text": "Anna Iyami’ pura mappajari ise’ya para pangulu iya mambei patiroang  sawa’ parenta-I anna Iyami’ pura  ma’wahyukang lao ise’iya na mappogau’ apiangan, makke’deang sambayang, anna mappasung sakka’, anna sangga’ di Iyami’ diangi ise’iya samata massomba (makkasiwiang)."
    },
    {
      "sura": 21,
      "verse": 74,
      "text": "Anna lao di Luth, Iyami’ pura mambei’i hikmah anna pa’issangan, anna Iyami’ pura mappasalama’i pole (passessa iya marrua pakkappung) banua iya mappogau’  panggauang adae’ (carupu’). Sitongangna ise’iya di’o diangi kaum iya adae’ anna pase’."
    },
    {
      "sura": 21,
      "verse": 75,
      "text": "Anna Iyami’ mappatamai di pammase-I, sitongangna mettamai to masaleh."
    },
    {
      "sura": 21,
      "verse": 76,
      "text": "Anna (ingarangi kissana) Nuh, di andiangnapa di’o, wattunnai merau (mando’a), anna Iyami’ mattarima do’ana, mane Iyami’ mappasalama’i sola to mappeccoe’i  pole di awala’ iya kaiyang."
    },
    {
      "sura": 21,
      "verse": 77,
      "text": "Anna Iyami’ pura mattulungi pole di kaum iya pura malloso-losongan aya’-aya’-I. Sitongangna ise’iya di’o diangi kaum iya adae’, jari Iyami’ mappatallangi  ise’iya iyanasangna."
    },
    {
      "sura": 21,
      "verse": 78,
      "text": "Anna (ingarangi kissana) Daud anna Sulaiman, di wattunnai  da’dua siola mambei putusan lao di tana’-tanang (tuda-tuda’), iya di’o tuda-tuda’-o  napoda-podae’i  beke appunnanna kaumna. Anna diangi Iyami’ massa’bi  putusan iya na bei’i ise’iya di’o."
    },
    {
      "sura": 21,
      "verse": 79,
      "text": "Jari Iyami’  pura mambei pahang lao di Sulaiman, anna  sare pura tomi dibei hikmah anna pa’issangan anna Iyami’ pura  mappatunru’ buttu anna manu-manu’, mattasa’be nasang siola Daud. Anna diangi Iyami’ mappogau’i."
    },
    {
      "sura": 21,
      "verse": 80,
      "text": "Anna Iyami’ pura  mappa’guru (lao di  Daud ) mappapia bayu bassimmu mie’,  na marrundungngio mie’ lalang di pammusuang, jari apa’ merau  sukkur bando’o mie’ (lao di Puang Allah Taala)."
    },
    {
      "sura": 21,
      "verse": 81,
      "text": "Anna (Iyami’ pura mappatunru’) lao di  Sulaiman angin iya kaccang  sanna’ peburrusangna iya pangiri’na sawa parentana lao di banua iya Iyami’ pura mambarakka’i. Anna diangi Iyami’  Masarro Paissang di inggannana seu-seuwa."
    },
    {
      "sura": 21,
      "verse": 82,
      "text": "Anna Iyami’ pura tomi mappatunru’ (lao di Sulaiman)  sanggolongan setang  iya mellolo’ (naung di sasi’)  anna mappogau’  panggauang tania sangga’ iya di’o, anna diangi Iyami’ mappiarai ise’iya."
    },
    {
      "sura": 21,
      "verse": 83,
      "text": "Anna (ingarangi curitana) Ayyub, di wattunna  me’illong lao di Puangna: “(E Puangngu), sitongangna narua’  amongeang  anna I’omo (Puang) Masarro Masayang di inggannana to masayang.”"
    },
    {
      "sura": 21,
      "verse": 84,
      "text": "Jari Iyami’  mattarima (peraunna), mane Iyami’  maalai amongeangna  iya diang di alawena anna Iyami’  mappepembali’ keluargana di sesena,  anna Iyami’ mappaliccu-liccung  (mae’dinna) bilanganna ise’iya, mesa  pammase pole di Iyami’ anna menjari pappaingarang  di inggannana to massomba (lao di Puang Allah Taala)."
    },
    {
      "sura": 21,
      "verse": 85,
      "text": "Anna (ingarangi kissana) Ismail, anna Idris, anna Dzulkifli. Diang nasangi mettama di to sa’bar."
    },
    {
      "sura": 21,
      "verse": 86,
      "text": "Anna Iyami’ mappatamai  ise’iya lalang di pammase-I. Sitongangna ise’iya mettamai to masaleh."
    },
    {
      "sura": 21,
      "verse": 87,
      "text": "Anna (ingarangi curitana) Dzun Nun (Yunus), di wattunnai mellamba (mamanya) macai’, mane nasangai  mua’ Iyami’ andiang na mappama­sussai, jari me’illongi (lalang) di pattang kapa’: “Mua’ andiang diang Puang  (iya mala disomba) selaengna I’o, Tongang mapaccingo’-O (Puang), sitongangna dianga’ mettama di to ta’lalo pagau’ bawang.”"
    },
    {
      "sura": 21,
      "verse": 88,
      "text": "Jari Iyami’  mattarima (peraunna) anna Iyami’ mappasa­la­ma’i pole di amasussang. Anna bassami di’o Iyami’ mappasalama’ to matappa’."
    },
    {
      "sura": 21,
      "verse": 89,
      "text": "Anna (ingarangi kissana) Zakaria,  di wattunnai me’illong (merau) lao di Puangna: “E Puangngu, da mupaso’na-so’naia’ tuo sisa-sisa’u anna I’omo (Puang) Warris Masarro Macoa."
    },
    {
      "sura": 21,
      "verse": 90,
      "text": "Anna Iyami’ mattarima (peraunna), anna Iyami’  mambei’i Yahya anna Iyami’  mappajari bainena (mala battang). Sitongangna ise’iya di’o to samata mappamasiga (mappogau’)  panggauang iya macoa anna mando’ai  di Iyami’  sawa’  rannunna anna rakke’na. Anna diangi ise’iya to khusu’ di Iyami’."
    },
    {
      "sura": 21,
      "verse": 91,
      "text": "Anna (ingarangi kissana Maryam) iya mappiara apaccinganna, mane Iyami’ mattuei tama di (tuwunna) nyawa pole di Iyami’ anna Iyami’  mappajari’i  anna ana’na tanda alama’ (akkusangna Puang Allah Taala) iya kaiyang di inggannana alang."
    },
    {
      "sura": 21,
      "verse": 92,
      "text": "Sitongangna (agama tauhid) di’e iyamo agamamu mie’,  agama iya mesa, anna Iyaumo Puangmu mie’, jari passombao mie’ mai di Iyau."
    },
    {
      "sura": 21,
      "verse": 93,
      "text": "Anna ise’iya sisara-sara’ lalang di  urusan (agamana) ise’iya di antarana ise’iya. Tungga-tungga’ golongan di Iyami’i na membali’."
    },
    {
      "sura": 21,
      "verse": 94,
      "text": "Jari inai-inai mappogau’ apiangan, anna memangi matappa’, jari andiangi dikaperri ammalna, anna sitongangna Iyami’  mattulis (ammalna)."
    },
    {
      "sura": 21,
      "verse": 95,
      "text": "Anna tongang andiangi mala di (pakkappung) mesa banua  iya Iyami’ pura  paaccur, sitongangna ise’iya andiangi na membali’ (di Iyami’)."
    },
    {
      "sura": 21,
      "verse": 96,
      "text": "Lambi’i mua’ di buaiangi (rindingna) Ya’juj anna Ma’juj, anna ise’iya merrawung  masiga sanna’ pole di inggannana engeang  iya malinggao."
    },
    {
      "sura": 21,
      "verse": 97,
      "text": "Anna kadeppu’mi di apoleanganna janji tongang (allo mepatiwa’as), jari tappa membulla’mi matanna  to kaper. (ise’iya ma’uang): “Adede, cila-cilakapai iyami’, sitongangna iyami’  di lalangnai tau di atakkalupang di iya di’e, mala diangi iyami’ tota’lalo pagau’ bawang."
    },
    {
      "sura": 21,
      "verse": 98,
      "text": "Sitongangna i'o mie’ (to kaper) anna anu  iya musomba saliwangna Puang Allah Taala,  paayerna (pa’andui) naraka Jahannam, i’o mie’ (tongang) na mettama di lalangna."
    },
    {
      "sura": 21,
      "verse": 99,
      "text": "Tenna’ iya di’o (barahala-barahala-o) puangi, andiangi mettama di naraka, anna mannannungan nasangi di lalangna."
    },
    {
      "sura": 21,
      "verse": 100,
      "text": "Ise’iya merrae-raengi lalang di (api naraka) anna ise’iya di lalangna andiangi mala ma’irrangngi."
    },
    {
      "sura": 21,
      "verse": 101,
      "text": "Sitongangna to di sesena pato’ macoa pole di Iyami’,  ise’iya di’o dipakaramboi pole di naraka."
    },
    {
      "sura": 21,
      "verse": 102,
      "text": "Ise’iya andiangi ma’irangngi mau nasaicco’na bambana api  naraka, anna ise’iya  mannanungan   di lalang (mappenyamangngi)  anu iya naelo’i."
    },
    {
      "sura": 21,
      "verse": 103,
      "text": "Bahaya kaiyang andiangi mappamasara nyawai ise’iya, anna ise’iya naromai para malaika’, (na ma’uang): “Iyamo di’e allomu mie’ iya di janjiango’o.”"
    },
    {
      "sura": 21,
      "verse": 104,
      "text": "(Iyamo) di allo Iyami’ mambalulu’ langi’ sitteng mambalulu’ tillambana garattas. Sitteng me’apai Iyami’ mattipo’ pappadiangan mammulang , bassami  di’o Iyami’ na mappakkullingngi. Iyamo di’o janjinna Iyami’, sitongangna diangi Iyami’  na mappogau’i."
    },
    {
      "sura": 21,
      "verse": 105,
      "text": "Anna  sitongangna purami Iyami’ mattulis (maukir) lalang di Zabur dipuranamo (Iyami’ ma’ukir di lalang) (Lauh Mahfudz), sitongangna lino di’e di  mana’i  lao di para   batua’-U iya masaleh."
    },
    {
      "sura": 21,
      "verse": 106,
      "text": "Sitongangna (anu  iya dipau) lalang (di sura’ di’e), pappaingarang  tongang lao di kaum iya massomba (Puang Allah Taala)."
    },
    {
      "sura": 21,
      "verse": 107,
      "text": "Anna andiangi Iyami’ ma’utuso’o (massio’o Muhammad)), selaengna na (menjari) pammase di inggannana alang."
    },
    {
      "sura": 21,
      "verse": 108,
      "text": "Pa’uango’o (Muhammad): “Sitongangna  anu iya diwahyukang limai di seseu iyamo: “Sitongangna Puang­mu mie’ iyamo Puang (Iya) Masarro Mesa, jari masserakang alawe bandimo’o mie’  Lao (di sese-Na)?”"
    },
    {
      "sura": 21,
      "verse": 109,
      "text": "Jari mua meppondo’i ise’iya,  jari pa’uango’o (Muhammad): “Purama’ mappalambiango’o mie’ (pe’guruang) iya sitteng (antara ita’) anna andianga’ ma’issang  anu iya napaaccangano’o mie’, kadeppu’mi iyade’ karao duai?”"
    },
    {
      "sura": 21,
      "verse": 110,
      "text": "Sitongangna Iya (Puang Allah Taala)  ma’isangi  pau iya mupannassa anna Iya to’o ma’issang  anu iya murahasiakang."
    },
    {
      "sura": 21,
      "verse": 111,
      "text": "Anna andianga’ ma’issang,  malai menjari pitina’ (paccowa) di sesemu mie’ anna asannangan lambi’ lao di mesa wattu."
    },
    {
      "sura": 21,
      "verse": 112,
      "text": "(Muhammad) ma’uang:  “E Puangngu, bei putusan iya adil (maroro) Anna Puangngi  (Puang Iya) Masarro Masayang  iya diengei merau pattulungan lao di anu iya mupau.”"
    },
    {
      "sura": 22,
      "verse": 1,
      "text": "E inggannana rupa tau, pe’atakwao mie’ lao  di Puangmu, sitongangna  atigoccanganna allo keama’ di’o mesai anu iya kaiyang."
    },
    {
      "sura": 22,
      "verse": 2,
      "text": "(Ingarangi) di allo (wattu) muitanna atigoccangan di’o, takkalupami inggannana to baine  iya mappasusu ana’na  pole di ana’ iya nasusui, anna malai nasangmi  are’na inggannana to baine  battang, anna muitai rupa tau mawo’, anna sitongangna andiangi mawo’, anna iya tia passes­sana (awala’)na Puang Allah Taala makarras sanna’."
    },
    {
      "sura": 22,
      "verse": 3,
      "text": "Anna pole di rupa  tau diang to massakka’ di Puang Allah Taala iya andiang pa’issanganna anna mappeccoe’i para setang  iya adae’ sanna’."
    },
    {
      "sura": 22,
      "verse": 4,
      "text": "(setang di’o) purai di pato’ di sesena ma’uang inai massolangi, jari sitongangna napappusai, anna na bawai lao di passessana naraka."
    },
    {
      "sura": 22,
      "verse": 5,
      "text": "E inggannana rupa tau, mua’ diango’o mie’ lalang di abata-batang) pappatiwa’asang (pole di Ku’bur), jari (issangi) sitongangna Iyami’  pura mappadiango’o mie’ pole di lita’, mane pole di satti’diang manning, mane pole di  sattekke cera’ (sakkammung),  mane pole di  sakkammungan issi iya sukku’ ajariangna anna iya andiang sukku’, malaai Iyami’ mappannassai­ango’o mie’ anna Iyami’  mappato’ lalang di are’ (di rahim), anu iya Iyami’ dipoelo’  lambi’ wattu di pattantu, mane Iyami’ mappasungo’o (menjari) nanaeke, mane sisaicco-saicco’ lambi’o (kaiyang menjari ne’imuane, anna di antaramu diang dipamate anna (diang to’o) di pamalakka ummurna lambi’i ole-ole, anna andiangi ma’issang seu-seuwa iya diolo’  naissang. Anna muitai di’e lino-e mara’e, mane mua’ Iyami’ mappaturung uai urang  di baona,  tuomi lino (lita’) anna marumbomi anna mappatuo nasangi (tuda-tuda’) sipasa-pasang na malolo."
    },
    {
      "sura": 22,
      "verse": 6,
      "text": "Iya bassa di’o, sawa’ sitongangna Puang Allah Taala, Iyamo (Puang) tongang (parua) anna sitongangna Iya (Puang) mappatuo inggannana anu mate anna sitongangna Iya (Puang) Masarro Kuasa di inggannana seu-seuwa."
    },
    {
      "sura": 22,
      "verse": 7,
      "text": "Anna sitongangna allo keama’ di’o, (tongang) na polei, andiang diang awata-watang lao, anna sitongangna Puang Allah Taala  mappatiwa’as inggan­nana to lalang  di ku’bur."
    },
    {
      "sura": 22,
      "verse": 8,
      "text": "Anna di antara rupa tau diang to massakka’ di Puang sawa’ andiangnapa diang pa’issanganna, andiang diang patiroang anna andiang diang Kitta’ (wahyu)  iya matayang,."
    },
    {
      "sura": 22,
      "verse": 9,
      "text": "Nagilingi are’na (meppondo’ taka’bor) na mappapusa tau pole di tangalalangna Puang Allah Taala. Mallolongani amatunang  di lino, anna di allo keama’ Iyami’ mappeperasai’i naraka iya metunu."
    },
    {
      "sura": 22,
      "verse": 10,
      "text": "(na dipa’uangngi): “Iya bassa di’o, nasawa’i  panggauang iya napogau’ da’dua limammu diolo’, anna sitongangna Puang Allah Taala andiang  sinalai manggau’ bawang para batuan-Na."
    },
    {
      "sura": 22,
      "verse": 11,
      "text": "Anna pole di rupa tau diang to massomba Puang Allah Taala sangga’ dio dio di biring, jari mua’ mallolongani apiangan, marioi. Anna mua’ naruai paccowa (sussa), meppondo’i. Rugimi di lino anna di ahera’. Iya bassa di’o arugiang iya ma’nyata (mannassa)."
    },
    {
      "sura": 22,
      "verse": 12,
      "text": "Ise’iya meillong lao di saliwangna Puang Allah Taala,  anu iya andiang mala mambei adaeang anna andiang toi mala  mambei akkegunang di sesena. Iya bassa di’o apusang iya karao."
    },
    {
      "sura": 22,
      "verse": 13,
      "text": "Ise’iya me’illong  lao di anu iya adaeanganna la’bi kadeppu’i dadi akkegunangna. Sitongangna  iya anu naillongngi di’o  kaminang adae’na  pattulung anna kaminang adae’na  to diposola."
    },
    {
      "sura": 22,
      "verse": 14,
      "text": "Sitongangna Puang Allah Taala na mappatama to matappa’ anna mappogau’ apiangan lalang di suruga iya dio di naungna  lolong binanga-binanga. Sitongangna Puang Allah Taala  mappogau’ iya anu napoelo’."
    },
    {
      "sura": 22,
      "verse": 15,
      "text": "Inai-inai tau massangka mua’ Puang Allah Taala  andiang sinalai mattulungi (Muhammad) di lino anna di ahera’, jari  sitinayannai mappagittir gulang dai’ di langi, mane mattoe’ (alawe), jari pikkirri (diangdi) pepagenggena di’o  mala mappalanynya’  anu iya mappamonge’ atena."
    },
    {
      "sura": 22,
      "verse": 16,
      "text": "Anna bassami di’o Iyami’ pura mappaturung (Koroang) iya aya’-aya’ ma’nyata (mannassa). Anna sitongangna Puang Allah Taala  mambei patiroang lao di to napoelo’."
    },
    {
      "sura": 22,
      "verse": 17,
      "text": "Sitongangna to matappa’, anna to Yahudi, anna to Shabiin, anna to Nasrani, anna to Majusi, anna tomappa’dua, sitongangna Puang Allah Taala na mapputusi ise’iya dio di allo keama’. Sitongangna Puang Allah Taala massa’bi  inggannana seu-seuwa."
    },
    {
      "sura": 22,
      "verse": 18,
      "text": "Apa’ andiangdi muissang, sitongangna di Puang Allah Taalai suyu’ anu iya diang di langi’, anna anu iya diang di lino, anna (suyu’ toi)  mata allo, anna bulang, anna bittoeng, anna buttu, anna ponna ayu,  anna olo’-olo’ millene’, anna sambareang mae’di pole di rupa tau? Anna mae’di rupa tau  iya sipato’ mallolongan passessa. Anna inai-inai  napamatuna Puang Allah Taala jari andiang diang mesa tau namala mappamakarayai. Sitongangna Puang Allah Taala mappogau’ anu iya napoelo’."
    },
    {
      "sura": 22,
      "verse": 19,
      "text": "Iyamo di’e da’dua golongan (to matappa’ anna to kaper)  iya sisakka’, ise’iya sisakka-sakkang masalah Puangna. Jari to kaper  na dipapiangani pakeang pole di naraka. Ditolloi uai re’de  dai’ di ulunna ise’iya."
    },
    {
      "sura": 22,
      "verse": 20,
      "text": "siola (uai re’de) dipaaccuri inggannana anu iya lalang di are’na ise’iya anna uli’na."
    },
    {
      "sura": 22,
      "verse": 21,
      "text": "Anna (dipatayangi) ise’iya cambo-cambo’ pole di  bassi."
    },
    {
      "sura": 22,
      "verse": 22,
      "text": "Tuttu melo’i messung pole di (naraka) sawa’ sussana, napominasai ise’iya dipepembali’ boi tama. (ise’iya dipa’ungngi): “Perasaimi mie’ passessa iya mattunu di’e.”"
    },
    {
      "sura": 22,
      "verse": 23,
      "text": "Sitongangna Puang Allah Taalana mappatama to matappa’ anna mappogau’ apiangan (tama) di suruga iya dinaungna lolong binanga-binanga. Di suruga di’o ise’iya di belo-beloi (dipappakei) gallang bulawang anna mutiara, anna pakaeangna ise’iya pole di sa’be."
    },
    {
      "sura": 22,
      "verse": 24,
      "text": "Anna ise’iya dibei patiroang  lao di pau-pau iya macoa anna dipatiroi (toi) lao di tangalalang (Puang Allah Taala) iya tipuyi."
    },
    {
      "sura": 22,
      "verse": 25,
      "text": "Sitongangna to kepar anna mappusara tau pole di tangalalangna Puang Allah Taala anna Masjidil haram iya Iyami’ pura pajari  di inggannana tau,  iya to mottong indio  lao-o iyade’  to pole sumbaling, anna inai mannia’ mappogau’ adaeang (manggau’ bawang) di lalangna, napominasai Iyami’ na mappeperasai lao passessa iya pemonge’."
    },
    {
      "sura": 22,
      "verse": 26,
      "text": "Anna (ingarangi), di wattu’-I  maanai di Ibrahim  dio di engeang Baitullah (na ma’uang): “da diang mupappa’duanga’ seu-seuwa anna paccingngi boya’-U di’e di sesena to mattawapa’,  anna to makkasiwiang   anna to ruku’ na suyu’."
    },
    {
      "sura": 22,
      "verse": 27,
      "text": "Anna pe’illongo’o lao di rupa tau na mahhajji, napominasai ise’iya na mappoleio mellamba, anna messawe (mapessawei unta) madokkor, pole di inggannana engeang iya karao."
    },
    {
      "sura": 22,
      "verse": 28,
      "text": "Mamoare’i ise’iya ma’itai mae’di akkegunang di sesena ise’iya anna mamoare’i ise’iya mappau (marrappe-rappe) sangana Puang Allah Taala di allo iya dipattattu pole di pappidalle’na (Puang) iya pura nabei lao ise’iya, pole di olo’-olo’ piarang. Jari andei sambareang  pole di olo-olo’ piarang dio (anna sambareang laengna) pappandeangi mie’ to masussa na pakker."
    },
    {
      "sura": 22,
      "verse": 29,
      "text": "Mane sitinayannai  ise’iya mappa’dai adaeang (anu carupu’) iya diang di alawena anna mappasukku’ tinja-tinja’na anna matta­wapa’ mengguliling dio di  boyang matoa (Baitullah)."
    },
    {
      "sura": 22,
      "verse": 30,
      "text": "Bassami di’o (parentana Puang Allah Taala). Anna inai-inai   mappakaraya  anu maraya di sesena Puang Allah Taala, jari diangi kaminang  macoa di Puangna.  Anna dihallallakangi  di sesemu mie’ olo-olo’ piarang, selaengna  iya dipannassa aharanganna di sesemu mie’, jari pe’akaraoi barahala iya najjis di’o anna pe’akaraoi toi pau losong."
    },
    {
      "sura": 22,
      "verse": 31,
      "text": "(makkasiwiang) ikhlas lao di Puang Allah Taala, andiang mappa’duangani. Inai-inai mappa’dua Puang Allah Taala, jari ingga’na le’ba’i bemme’ pole di langi’  mane nasaka manu-manu’, iyade’ naliliangi iri’ lao di engeang iya karao."
    },
    {
      "sura": 22,
      "verse": 32,
      "text": "Bassami di’o (parentana Puang Allah Taala). Anna inai-inai mappakaraya syiar-syiarna Puang Allah Taala, jari sitongangna iya di’o lattoi pole di takwana  ate."
    },
    {
      "sura": 22,
      "verse": 33,
      "text": "Di sesemu mie’ di olo’-olo’ hadyu (unta, saping, beke, gimbal), iya di’o diang akkegunang lambi’ lao di wattu iya di pattantu. Mane  engeang panggereangna iyamo dio di (alleroang) Baitul Atik (Baitullah)."
    },
    {
      "sura": 22,
      "verse": 34,
      "text": "Anna di tungga-tungga’ umma’  Iyami’ mambei sarea’  na makkorowa malaai ise’iya mattappu sanga­na Puang Allah Taala lao di pappidalle’na (Puang) lao ise’iya. Jari Puangmu iyamo Puang Masarro Mesa, jari serakangi mie’ alawemu lao di sese-Na. Anna pakarioi to tunru’ (lao di Puang Allah Taala)."
    },
    {
      "sura": 22,
      "verse": 35,
      "text": "(Iyamo) to mua’ dirappei sangana Puang Allah Taala tappa mendi’diri  atena, anna to sa’bar lao di anu iya marruai ise’iya, anna to makke’deang sambayang, anna to mappasu­lakkang  (sambareang) dalle’ iya Iyami’ bengani lao."
    },
    {
      "sura": 22,
      "verse": 36,
      "text": "Anna Iyami’ pura mappajariango’o mie’ unta samba­reang  pole di syiarna Puang Allah Taala, mae’dio mallolongan apiangan di sesena. Jari rappei sangana Puang Allah Taala (di wattu mugere’na iya mamanyai mikke’de iyade’ tituyuang lette’na). Anna mua’ tiparu’ungmi (mate), jari andei sambareangna  anna pandei  to ganna’ (iya andiang merau) anna to merau. Bassami di’o Iyami’  mappatunru’ unta  di sesemu, mamoare’o mie’ me’asukkur."
    },
    {
      "sura": 22,
      "verse": 37,
      "text": "Issi unta anna cera’na (pakkorowang) andiang sinalai na palambi’ lao di Puang Allah Taala, anna iya tia takwamudi  tia na palambi’. Bassami di’o Puang Allah Taala mappatunru’  di sesemu malaao mie’ mappaka­raya Puang Allah Taala  sawa’ patiroangna iya na beio mie’. Anna pakarioi to mappogau’ apiangan."
    },
    {
      "sura": 22,
      "verse": 38,
      "text": "Sitongangna Puang Allah Taala mattunduang to matappa’. Sitongangna Puang Allah Taala  andiang ma’elo’i tungga-tungga’ to bali’ balla’  na makka­perri pappenyamang."
    },
    {
      "sura": 22,
      "verse": 39,
      "text": "Dielorangmi (mammusu’) lao di to di musu’i, sawa’ sitongangna ise’iya digau’ bawangi. Anna sitongangna Puang Allah Taala  tongang kuasai mattulung ise’iya."
    },
    {
      "sura": 22,
      "verse": 40,
      "text": "(iyamo) todisio malai (dirimba) pole di kappungna  tania alasan tongang (parua), selaengna sawa’ ma’uangi: “Puangngi, (iyamo) Puang Allah Taala.” Anna tenna’ Puang Allah Taala andiangdi  mattola’ (amasekkeangna) sambareang tau di sambareang laengna, tongang na diropo-ropo’mi biara-biarana Nasrani, anna gerejana, anna boyang naengei ma’ibadah to Yahudi, anna masigi, iya di lalangna mae’di dirappe sangana Puang Allah Taala. Sitongangna Puang Allah Taala tongang na mattulungi  to  mattulung di (agama-Na). Sitongangna Puang Allah Taala Masarro Kua’ na Maraya Pa’ulleang."
    },
    {
      "sura": 22,
      "verse": 41,
      "text": "(Iyamo) to mua’ Iyami’ mambei onrona di lino,  ise’iya makke’deang sambayang, anna mappa­sung sakka’, anna mesio mappogau’ apiangan anna mappusara  mappogau’ adaeang. Anna di Puang Allah Taalai membali’ inggannana urusan."
    },
    {
      "sura": 22,
      "verse": 42,
      "text": "Anna mua’ ise’iya (to mappa’dua) malloso-losongano’o (Muhammad), jari sitongangna malloso-losongan toi tu’u to diandiangnapai ise’iya kaum Nuh, anna ‘Ad, anna Tsamud."
    },
    {
      "sura": 22,
      "verse": 43,
      "text": "anna kaum Ibrahim, anna kaum  Luth."
    },
    {
      "sura": 22,
      "verse": 44,
      "text": "anna pakkappung Madyan. Anna Musa pura toi diloso-losongan, jari U-papattanjengi  (passessa-U)  lao di to kaper, mane Iyau massessai ise’iya, jari (pe’itao)  me’apai marasana passessa-U."
    },
    {
      "sura": 22,
      "verse": 45,
      "text": "Jari saapami mae’dinna banua iya Iyami’  accu-accur, iya pakkapungna ta’lalo pagau’ bawang, jari ropo’i ke’deang-ke’deangna anna (mae’di toi) passauang  iya dipelei anna salassa’ iya malinggao (andiang diang ma’engei)."
    },
    {
      "sura": 22,
      "verse": 46,
      "text": "Jari apa’ andiangdi ise’iya mellamba di baona lino, jari atena mala mappahang  iyade’ maappunnai talinga  iya mala ma’irrangngi?  jari sitongangna  tania di’o mata-o buta, anna iya tia iya buta iyamo atena iya lalang di dadanna."
    },
    {
      "sura": 22,
      "verse": 47,
      "text": "Anna ise’iya merau mating di sesemu mamoare’i passessa di’o  dipamasiga, anna Puang Allah Taala tongang  andiang na mappesalai janjinna. Sitongangna sangallo di Puangmu sitteng sallessorang taung di pambilanganmu."
    },
    {
      "sura": 22,
      "verse": 48,
      "text": "Anna saapai mae’dinna  banua iya U-anna (U-pattanjeng passessa-U) di sesena, iya pakkappungna ta’lalo pagau’ bawang, mane U-sessai, anna sangga’ di sese-U membali’ (inggannana seu-seuwa."
    },
    {
      "sura": 22,
      "verse": 49,
      "text": "Pa’uango’o (Muhammad): “E inggannana rupa  tau, sitongangna iyau  mesada’ tau pappaingarang  mannassa mating di sesemu mie’.”"
    },
    {
      "sura": 22,
      "verse": 50,
      "text": "Jari to matappa’ anna mappogau’  apiangan, di sesena  ise’iya pa’dappang anna pappidalle’ iya mala’bi’."
    },
    {
      "sura": 22,
      "verse": 51,
      "text": "Anna to makkreso (iya melo’) massakka’ aya’-aya’-I, anna mappamalamma (ameloangna matappa’), ise’iyamo di’o pa’engei naraka."
    },
    {
      "sura": 22,
      "verse": 52,
      "text": "Anna Iyami’  andiangi ma’utus diandiangmupa (Muhammad) mesa suro  anna andiang to’o (diang) mesa nabi, selaengna  mua’ maappunnai mesa ameloang, setang tu’u mappatama toi paccawolo’na lao di ameloang, Puang Allah Taala mappalanynya’  anu napatama setang, anna Puang Allah Taala mappamakasau’ aya’-aya’-Na. Anna Puang Allah Taala Masarro Paissang na Maroro (Adil)."
    },
    {
      "sura": 22,
      "verse": 53,
      "text": "Malaai (Puang Allah Taala)  mappajari di anu napatama setang, menjari paccowa di to diang  amongeang  lalang di atena anna to makasar atena. Anna sitongangna to ta’lalo pagau’ bawang di’o, tongang lalangi di assimusuang iya karao."
    },
    {
      "sura": 22,
      "verse": 54,
      "text": "Anna malaai to  pura dibei pa’issangan, maatappa’i mua’ (Koroang) di’o tongang polei di Puangmu mane ise’iya matappa’ anna atena ise’iya tunru’ lao. Jari sitongangna Puang Allah Taala Pambei Patiroang  di sesena to matapa’  lao di tangalalang iya maroro."
    },
    {
      "sura": 22,
      "verse": 55,
      "text": "Anna iya di’o to kaper-o samata lalangi di abata-batang lao di (Koroang), lambi’i na polei ise’iya amateang iya  andiang napanna-panna iyade’ na polei ise’iya passessa allo keama’."
    },
    {
      "sura": 22,
      "verse": 56,
      "text": "Akkuasang di allo di’o sangga appunnanna Puang Allah Taala, Iya mambei putusan di antarana ise’iya. Jari to matappa’ anna  mappogau’ apiangan di lalangnai di suruga  iya panno pappenyamang."
    },
    {
      "sura": 22,
      "verse": 57,
      "text": "Anna to kaper  anna malloso-losongan aya’-aya’-I, jari ise’iyamo di’o na (mapperasai) passessa iya mappamatuna."
    },
    {
      "sura": 22,
      "verse": 58,
      "text": "Ana to hijrah (mellenggu’) di tangalalangna Puang Allah Taala, mane di patei  iyade’ matei, Puang Allah Taala tongang na mambei’i ise’iya  dalle’ iya macoa (suruga). Anna sitongangna Puang Allah Taala kaminang macoa Pappidalle’."
    },
    {
      "sura": 22,
      "verse": 59,
      "text": "Sitongangna Puang Allah Taala na mappatama ise’iya  di mesa engeang (suruga)  iya naelo’i. Anna sitongangna Puang Allah Taala Masarro Paissang na  Pappelomo-lomo."
    },
    {
      "sura": 22,
      "verse": 60,
      "text": "Iya bassa di’o, anna inai-inai  mambalas sittimbang apagau’bawangan iya pura naperasai mane digau’ bawang boi. Napominasai Puang Allah Taala tongang na mattulungi. Sitongangna Puang Allah Taala  Masarro Pa’dappang na Pattarima towa’."
    },
    {
      "sura": 22,
      "verse": 61,
      "text": "Iya bassa di’o, sawa’ sitongangna Puang Allah Taala (kuasai) mappepettama bongi lalang di allo anna mappepettama allo lalang di bongi anna sitongangna Puang Allah Taala Masarro Pairrangngi na Paita."
    },
    {
      "sura": 22,
      "verse": 62,
      "text": "Iya bassa di’o, sawa’ sitongangna Iya (Puang) tongang (parua) anna sitongangna  anu iya naillongngi  ise’iya selaengna Iya, iyamo di’o anu salah, anna sitongangna Puang Allah Taala, Iya (Puang) Masarro Matinggi na Kaiyang."
    },
    {
      "sura": 22,
      "verse": 63,
      "text": "Apa’ andiangdo’o ma’ita, mua’ sitongangna Puang Allah Taala mappaturung uai pole di langi’, mane jarimi lino di’o makurarra’. Sitongangna Puang Allah Taala Masarro Alus na Paissang."
    },
    {
      "sura": 22,
      "verse": 64,
      "text": "Appunnanai (Puang Allah Taala) inggannana anu diang di langi’ anna inggannana anu  diang  di lino. Anna sitongangna Puang Allah Taala Masarro Sugi’  na Tipuyi."
    },
    {
      "sura": 22,
      "verse": 65,
      "text": "Apa’ andiangdi muita mua’ sitongangna Puang Allah Taala  mappatunru’ di sesemu mie’ anu  iya diang di lino anna lopi sumombal di baona sasi’ sawa’ pesio-Na (parenta-Na). Anna Iya  (Puang) mattahangi (barang-barang) di langi’  iya na bemme’ naung di lino, selaengna sawa’ elo’-Na. Sitongangna Puang Allah Taala  lao di rupa tau Masarro Pappelomo na Makkesayang."
    },
    {
      "sura": 22,
      "verse": 66,
      "text": "Anna Iya (Puang Allah Taala) mappatuo’o mie’, mane mappamateo mie’, mane mappatuo’o mie’ (membali’). Sitongangna rupa tau di’o tongang makkaperri sanna’i pappenyamang."
    },
    {
      "sura": 22,
      "verse": 67,
      "text": "Di tungga-tungga’ umma’ Iyami’ pura mappato’ sarea’  mattantu iya napogau’, jari  da le’ba’i ise’iya massakka’o di lalangna sarea’ di’e anna sioi (illongngi)  lao di agamana Puangmu. Sitongangna i’o (Muhammad) tongang dio di tangalalang iya maroro."
    },
    {
      "sura": 22,
      "verse": 68,
      "text": "Anna mua’ ise’iya massakka’o, jari pa’uango’o: “Puang Allah Taala kaminang ma’issang di anu iya mupogau’.”"
    },
    {
      "sura": 22,
      "verse": 69,
      "text": "Puang Allah Taala na maadili di antaramu mie’ di allo keama’,  iya diango’o mie’ di lalangna  samata sisakka’i."
    },
    {
      "sura": 22,
      "verse": 70,
      "text": "Apa’ andiangdi muissang mua’ sitongangna Puang Allah Taala  ma’issangi anu iya diang di langi’ anna di lino? Sitongangna  iya bassa di’o diangi lalang di kitta’ (Lauh Mahfudz). Sitongangna iya bassa di’o tongang malammori di sesena  Puang Allah Taala."
    },
    {
      "sura": 22,
      "verse": 71,
      "text": "Anna ise’iya massomba saliwangna Puang Allah Taala, iya anu andiang napaturungan Puang, anna anu iya andiang paissanganna ise’iya lao. Anna di to ta’lalo  pagau’ bawang andiang sinalai na diang pattulungan (mau na mesana tau)."
    },
    {
      "sura": 22,
      "verse": 72,
      "text": "Anna mua’ ditaleangi (dibacangani) lao ise’iya aya’-       aya’-I  iya ma’nyata (mannassa), tongang na muitai tanda-tanda akaperang di rupanna  to kaper. Saicco’ le’bapai ise’iya mallambai to mambacangi aya’-aya’-I lao ise’iya. Pa’uango’o (Muhammad): “na upalambiangdo’o mie’ karewa iya la’bi adae’  pole iya di’o, iyamo naraka?” Puang Allah Taala manjanji (maaccangi naraka) lao di to kaper. Anna (naraka di’o) kaminang adae’na engeang membali’."
    },
    {
      "sura": 22,
      "verse": 73,
      "text": "E inggannana rupa tau, purami dipapia alarapangan, jari pe’irrangngi (di’o alarapangan-o). Sitongangna inggannana anu muperoa (muillongngi) saliwangna Puang Allah Taala andiang sinalai na mala mappapia mau na mesana lali’, maui ise’iya mimmesa na mappapiai. Anna mua’ iya di’o lali’-o maalai seu-seuwa dio ise’iya, ise’iya andiangi mala na maalai membali pole di lali’ di’o. Tongang simmalammai passomba anna anu nasomba."
    },
    {
      "sura": 22,
      "verse": 74,
      "text": "Andiangi ise’iya na’issang (mappakaraya) Puang Allah Taala sitongat-tongangna. Sitongangna Puang Allah Taala Masarro Kua’ na Maraya Pa’ulleang."
    },
    {
      "sura": 22,
      "verse": 75,
      "text": "Puang Allah Taala mappile para sioang-Na pole di malaika’ anna pole di rupa tau. Sitongangna Puang Allah Taala Masarro Pairrangngi na Paita."
    },
    {
      "sura": 22,
      "verse": 76,
      "text": "(Puang Allah Taala) ma’issang  anu iya dio di pe’oloangna ise’iya anna anu iya dio di peppondoangna. Anna sangga’ lao di Puang Allah Taala pembali’na inggannana urusan."
    },
    {
      "sura": 22,
      "verse": 77,
      "text": "E inggannana to matappa’, ruku’o mie’, anna suyu’o mie’, anna sombai Puangmu, anna pappogau’o mie’ apiangan, mamoare’o mie’ mallolongan apakalang (passaroang)."
    },
    {
      "sura": 22,
      "verse": 78,
      "text": "Anna panjiha’o mie’ di tangalalangna Puang Allah Taala,  jiha’ iya sitongat-tongangna. Iya (Puang) mappileo anna tongang andiangi na mappajari lalang di agama mesa asippiang di sesemu mie’. (peccoe’i) agamana to mabuwengmu mie’, Ibrahim. Iya (Puang Allah Taala)  massangao iyanasangna to matappa’ (muslim) diolo’ duapa. Anna (bassa toi)  lalang di (Koroang) di’e, mamoare’i Suro di’o menjari sa’bi  di alawemu anna mamoare’o  iyanasangna massa’bi  di inggannana rupa tau, jari ke’deangi mie’ sambayang, anna pasilennarangi sakka’, anna pittu’galang masse’o mie’ lao di gulangna (agamana)  Puang Allah Taala. Iyamo  (Puang) Petturundunganmu, jari Iya (Puang) Masarro Macoa Petturundungan anna Masarro Macoa Pattulung."
    },
    {
      "sura": 23,
      "verse": 1,
      "text": "Tongang sumaroi to matappa’,"
    },
    {
      "sura": 23,
      "verse": 2,
      "text": "(iyamo di’o ise’iya) to khusyu’ lalang   di sambayangna,"
    },
    {
      "sura": 23,
      "verse": 3,
      "text": "anna to  mappakarao alawena pole (di panggauang anna pau-pau) iya andiang diang gunana,"
    },
    {
      "sura": 23,
      "verse": 4,
      "text": "anna to mappasilennarang (mappasung) sakka’,"
    },
    {
      "sura": 23,
      "verse": 5,
      "text": "anna to manjagai parewana (aura’na),"
    },
    {
      "sura": 23,
      "verse": 6,
      "text": "selaengna lao di para bainena ise’iya iyade’ batua iya naapunnai ise’iya, jari sitongangna ise’iya andiangi ticalla."
    },
    {
      "sura": 23,
      "verse": 7,
      "text": "Jari inai-inai tau ma’itai di pondo’na (di laengna) di’o jari iyamo tu’u ditingo to mambulallo atorang."
    },
    {
      "sura": 23,
      "verse": 8,
      "text": "Anna (tongang maupa’i) to mappiara mana’ (iya dipabulleiangi) anna talli’na,"
    },
    {
      "sura": 23,
      "verse": 9,
      "text": "Anna ise’iya to mappiara sambayangna."
    },
    {
      "sura": 23,
      "verse": 10,
      "text": "Ise’iyamo di’o to na ma’warrissi (mammana’),"
    },
    {
      "sura": 23,
      "verse": 11,
      "text": "(Iyamo) na ma’warrissi suruga Firdaus. Ise’iya mannannungan di lalangna."
    },
    {
      "sura": 23,
      "verse": 12,
      "text": "Anna sitongangna Iyami’ pura mappadiang rupa tau pole di issi alus (madilalang) pole di lita’."
    },
    {
      "sura": 23,
      "verse": 13,
      "text": "Mane Iyami’ mapparajari-i uai manning (iya dialai) lalang di engeang iya makasau’ (peanang)."
    },
    {
      "sura": 23,
      "verse": 14,
      "text": "Mane Iyami’ mappadiang uai manning di’o menjari  cera’ tekke, mane cera’ tekke di’o Iyami’ mappadiangi menjari sakkammung issi, anna sakkamung  issi di’o Iyami’ mappadiangi menjari buku-buku, mane buku-buku di’o  Iyami’  mapputi’i issi. Mane Iyami’ mappadiang pappadiangan (mahluk iya mettokko) laeng. Jari tongang mapaccingi Puang Allah  Taala Pappadiang  Iya Kaminang Macoa."
    },
    {
      "sura": 23,
      "verse": 15,
      "text": "Mane, sitongangna i’o mie’ dipuranamo di’o, tongang na mateo mie’."
    },
    {
      "sura": 23,
      "verse": 16,
      "text": "Mane, sitongangna i’o mie’ na di patiwa’as (pole di ku’burmu) di allo keama’."
    },
    {
      "sura": 23,
      "verse": 17,
      "text": "Anna sitongangna Iyami’ pura mappadiang pitu (lapis langi’) di tondodai’mu mie’, anna Iyami’ andiangi rua  balinganga (lesan) di pappadianga’-I."
    },
    {
      "sura": 23,
      "verse": 18,
      "text": "Anna Iyami’ mappaturung uai pole di langi’ situru’ mesa ukurangna, mane Iyami’  mappajari uai di’o mottong di baona lino, anna sitongangna Iyami’ tongang na mappa­lanynya’ (mappa’dai’i)."
    },
    {
      "sura": 23,
      "verse": 19,
      "text": "Mane sawa’ (uai) di’o, Iyami’ mappatuoango’o mie’ mae’di uma kuruma anna anggur, lalang di uma di’o  mallolongano’o mie’ mae’di bua anna sambareang pole (di mae’di bua) di’o muandei mie’,"
    },
    {
      "sura": 23,
      "verse": 20,
      "text": "Anna (Iyami’ mappatuo) ponna ayu  (zaitun) iya tuo dio di buttu Sinai,  iya memminna’  anna (pappecoai ande) di sesena to maande."
    },
    {
      "sura": 23,
      "verse": 21,
      "text": "Anna sitongangna di olo’-olo’ piarang, tongang diang  pe’guruang iya patuyu di sesemu mie’. Iyami’  mambeio (uai) dundu pole di uai susu iya diang lalang di are’na. Anna di olo’-olo’ piarang to’o  di’o diang akkegunang mae’di di sesemu mie’, anna sambareangi pole (di olo’olo’ piarang) muandei."
    },
    {
      "sura": 23,
      "verse": 22,
      "text": "Anna diaya (di pondo’na olo’-olo’ piarang) anna di baona lopi  dibawao."
    },
    {
      "sura": 23,
      "verse": 23,
      "text": "Anna sitongangna Iyami’ pura ma’utusi Nuh lao di kaumna,  mane ma’uangi: “E Umma’u, sombai mie’ Puang Allah  Taala, (sawa’)  tongang andiang diang Puang di sesemu selaengna Iya. Jari mangapao anna andiango’o mie’ me’atakwa  (lao di sese-Na)?”"
    },
    {
      "sura": 23,
      "verse": 24,
      "text": "Jari ma’uangi para pangulunna to kaper  pole di kaumna: “Iya di’e taue andiang laeng sangga’ tau biasa  sittengano’o mie’, iya maakkattai (melo’i) menjari mesa to  la’bi matinggi pole i’o mie’.  Anna mua’ Puang Allah  Taala mappoelo’ ,  Iya (Puang)  tongang na ma’utus sisaapa malaika’. Andiangpai rua iyami’ ma’irrangngi (pe’illong bassa) di’e di wattunna ama-ama’i  diolo’ mai."
    },
    {
      "sura": 23,
      "verse": 25,
      "text": "Iya sangga’ mesai  tommuane iya tattarang, jari tattangai (sa’baro’o) mappe’oloi lao lambi’i mesa wattu (iya dipattattu)."
    },
    {
      "sura": 23,
      "verse": 26,
      "text": "Nuh  mando’a (merau):    “E Puangngu, tulunga’, sawa’ ise’iya malloso-losongana’.”"
    },
    {
      "sura": 23,
      "verse": 27,
      "text": "Anna Iyami’ ma’wahyukang lao di sesena: “Pappapiao lopi  me’apa tangngar anna  panunju’-I, jari mua’ parenta-I (pesio-I)  polemi anna lapurang na tumburri uai, jari pappatamamo’o di lopi di’o sappasang  pole di tungga-tungga’ (olo’-olo’) anna biyangmu (to’o), selaengna iya mendiolo dipato’ (na disessa) di antarana ise’iya. Anna da pappau limai di Iyau masaalana to ta’lalo pagau’ bawang, sawa’ sitongangna ise’iya di’o na dipatallang."
    },
    {
      "sura": 23,
      "verse": 28,
      "text": "Anna mua’ diango’o i’o  anna to massolangano’o  diaya­mi di baona lopi, jari pa’uango’o: “Inggannana pappuyi appunnana Puang Allah  Taala iya mappasalama’ iyami’ pole di kaum iya ta’lalo pagau’ bawang.”"
    },
    {
      "sura": 23,
      "verse": 29,
      "text": "Anna pa’uango’o (perauo): “E Puangngu, anna’ lao di engeang iya di barakka’i, anna I’omo (Puang) kaminang macoana pambei engeang.”"
    },
    {
      "sura": 23,
      "verse": 30,
      "text": "Sitongangna di bassa di’o tongang diang  tanda (alama’ akkusangna Puang Allah  Taala), anna diangi  Iyami’ tongang mapparuai awala’ (passessa lao di kaumna Nuh)."
    },
    {
      "sura": 23,
      "verse": 31,
      "text": "Mane (dipuranamo ise’iya), Iyami’  mappadiang umma’ laeng (kaum ‘Ad)."
    },
    {
      "sura": 23,
      "verse": 32,
      "text": "Mane Iyami’ ma’utus  lao ise’iya, mesa suro pole ise’iya toi tia (iya ma’uang): “Sombai mie’ Puang Allah  Taala, sitongangna andiang diang puang selaengna Iya, jari mangapa na andiango’o mie’ me’atakwa Lao (di sese-Na)?”"
    },
    {
      "sura": 23,
      "verse": 33,
      "text": "Anna ma’uangmi para pangulu iya kaper pole di kaumna anna iya malloso-losongan di assitangan allo keama’ anna ise’iya iya Iyami’ pura mappasannang di atuoang lino. “(iya di’e tau-e) andiang laeng sangga’ tau sittengano’o mie’, ma’andei (iya) anu iya muande,  anna mandundui anu iya mudundu.”"
    },
    {
      "sura": 23,
      "verse": 34,
      "text": "Anna sitongangna mua’ matturu’io mie’ tau  iya sittengano’o, sitongangna mua’ tipatengi di’o,  tongang na rugio."
    },
    {
      "sura": 23,
      "verse": 35,
      "text": "Apa’ na janji do’o mie’, mua’ mate mo’o  mie’ anna menjari lita’ anna buku-buku, sitongangna na dipasungo’o mie’ (pole  di ku’burmu)?"
    },
    {
      "sura": 23,
      "verse": 36,
      "text": "Karaoi, karao sanna’i (pole di atongangan) di anu iya dipaaccangano’o mie’,"
    },
    {
      "sura": 23,
      "verse": 37,
      "text": "(Atuoang di’o) andiang laeng sangga’ atuoa’i di lino di’e, iyami’ mate, anna iyami’ tuo, anna andiang tomi nadipatiwa’as (membali’)."
    },
    {
      "sura": 23,
      "verse": 38,
      "text": "Iya andiang laeng sangga’ mesa tommuane iya  mappapi-papia alosongan lao di Puang Allah  Taala, anna iyami’ andiang na maatappa’i."
    },
    {
      "sura": 23,
      "verse": 39,
      "text": "(Hud) ma’uang (merau): “E Puangngu, tulunga’ sawa’ ise’iya malloso-losongana’.”"
    },
    {
      "sura": 23,
      "verse": 40,
      "text": "(Puang Allah  Taala) ma’uang: “Andiangmi na masae tongang na manoso (alawei) ise’iya.”"
    },
    {
      "sura": 23,
      "verse": 41,
      "text": "Mane ise’iya tongang na accu-accur bamba iya mengguttur, anna Iyami’  mappayari’ ise’iya rapang roppong pangolle’, jari  abinasangannamo di sesena kaum iya ta’lalo pagau’ bawang."
    },
    {
      "sura": 23,
      "verse": 42,
      "text": "mane Iyami’  mappadiang di puranamo ise’iya  mae’di umma’ iya laeng."
    },
    {
      "sura": 23,
      "verse": 43,
      "text": "Andiang diang mau na mesana umma’ iya mala mappamasiga ajjalna, anna andiang (to’o diang  mala) mappamaene’ (mappependiboe’ ajjalna)."
    },
    {
      "sura": 23,
      "verse": 44,
      "text": "Mane Iyami’ ma’utus para suro-I siruttu-ruttung. Di tungga’-tungga’ suro pole lao di  umma’na, diangi malloso-losongani, jari Iyami’ mappasisallei ise’iya di sambareang laengna. Anna Iyami’ mappajari’i ise’iya pau-pauang (di sesena rupa tau), jari  abinasang di sesena to andiang matappa’."
    },
    {
      "sura": 23,
      "verse": 45,
      "text": "Mane Iyami’ ma’utusi Musa anna lulluare’na Harun na mambawa tanda-tanda (alama’ akaiyanga’-I), anna butti iya ma’nyata (mannassa)."
    },
    {
      "sura": 23,
      "verse": 46,
      "text": "lao di Fir’aun anna para to kaiyang  pole di kaumna, anna iya tia ise’iya taka’bori anna diangi ise’iya kaminang matingka."
    },
    {
      "sura": 23,
      "verse": 47,
      "text": "Jari ise’iya ma’uang: “Apa’ (sipato’di) iyami’  matappa’ lao di da’dua to sittengani iyami’, padahal kaumna ise’iya (Bani Israil)  iyamo to mappepebatua alawena lao di iyami?”"
    },
    {
      "sura": 23,
      "verse": 48,
      "text": "Jari ise’iya mallosongani da’dua siola, jari diangi  ise’iya mettamai di to dipabinasa."
    },
    {
      "sura": 23,
      "verse": 49,
      "text": "Anna sitongangna Iyami’ pura mambei Musa Kitta’ (Taurat), mamoare’i ise’iya (Bani Israil) mallolongan patiroang."
    },
    {
      "sura": 23,
      "verse": 50,
      "text": "Anna Iyami’ pura mappajari (Isa) ana’ tommuanena Maryam siola indona rapang mesa butti ma’nyata di (akkuasa’-I), anna Iyami’ marrundungngi’ ise’iya di mesa lita’ matinggi (iya maratte anna mae’di bua-bua) anna mata uai  (iya  lolong)."
    },
    {
      "sura": 23,
      "verse": 51,
      "text": "(Puang ma’uang): “E para suro, andei mie’ (ande) iya macoa, anna  pappogau’o mie’ apiangan. Sitongangna Iyau tongang Paissang  di anu iya mupogau’."
    },
    {
      "sura": 23,
      "verse": 52,
      "text": "Anna sitongangna (agama tauhid) di’e, iyamo agamamu mie’, agama iya mesa, anna Iyau Puangmu mie’, jari pe’atakwao mie’ Mai di Iyau.”"
    },
    {
      "sura": 23,
      "verse": 53,
      "text": "Mane ise’iya  sisara-sara’ lalang di (agamana) menjari sisaapa golongan. Mesa-mesa golongan  banggai (nasa’ding) di anu iya diang di sesena ise’iya."
    },
    {
      "sura": 23,
      "verse": 54,
      "text": "Jari pappaso’nami ise’iya  lalang di apusangna lambi’ mesa wattu (iya dipato’)."
    },
    {
      "sura": 23,
      "verse": 55,
      "text": "Apa’ nasangadi  ise’iya, mua’ sitongangna Iyami’ mambei barang anna ana’-ana’ lao ise’iya,"
    },
    {
      "sura": 23,
      "verse": 56,
      "text": "Iyami’ masiga mambei ise’iya  mae’di apiangan. Andiangi, na iya tia ise’iya andiangi nasa’ding (pangilala)."
    },
    {
      "sura": 23,
      "verse": 57,
      "text": "Sitongangna to sawa’ rakke’na (dipassessa)  Puangna, ise’iya manini’,"
    },
    {
      "sura": 23,
      "verse": 58,
      "text": "Anna ise’iya to matappa’ sawa’ tanda-tanda (akkusangna) Puangna,"
    },
    {
      "sura": 23,
      "verse": 59,
      "text": "Anna ise’iya to andiang mappa’dua di  Puangna,"
    },
    {
      "sura": 23,
      "verse": 60,
      "text": "Anna to mappebengan  anu iya pura napebei (na passulakkang), sawa’ ate  marakke’ (sawa’ naissangna ma’uang) mua’  sitongangna ise’iya na membali’ lao di Puangna,"
    },
    {
      "sura": 23,
      "verse": 61,
      "text": "Ise’iyamo di’o me’asiga-siga (na mallolongan) mae’di api­a­ngan, anna ise’iyamo di’o to masiga mallolongani."
    },
    {
      "sura": 23,
      "verse": 62,
      "text": "Anna Iyami’ andiang mappabullei mesa tau selaengna me’apai pa’ulleangna, anna di Iyami’ diang mesa Kitta’  iya mappau atongangan, anna  ise’iya andiangi digau’ bawang."
    },
    {
      "sura": 23,
      "verse": 63,
      "text": "Mala, atena ise’iya (to kaper)  di’o di lalangnai apusang pole di (namappahangi Koroang), anna ise’iya (masahoro mappogau’  panggauang adae’) iya tatta’i ise’iya  napogau’."
    },
    {
      "sura": 23,
      "verse": 64,
      "text": "Lambi’i mua’ Iyami’ mapparuai passessa to me’amarayang lino di antarana ise’iya,  ise’iya tappa me’irri’ (me’illong) merau tulung."
    },
    {
      "sura": 23,
      "verse": 65,
      "text": "Damo’o mie’ pe’irri’  merau tulung di allo di’e. Sitongangna andiango’o mie’ na mallolongan pattulung pole di Iyami’."
    },
    {
      "sura": 23,
      "verse": 66,
      "text": "Sitongangna diangi aya’-aya’-U (Koroang)  samata ditaleango’o (dibaca­ngano’o) mie’, anna diango’o mie’ samata mengngiling  lao di pondo’,"
    },
    {
      "sura": 23,
      "verse": 67,
      "text": "(siola) matte’gerang alawe anna mappau  adae’ lao (di Koroang di’o)  di wattummu sipau-pau di (wattu) bongi."
    },
    {
      "sura": 23,
      "verse": 68,
      "text": "Jari apa’ diangdi ise’iya  mappendalingai  pau-paunna (Iyami’), iyade’ na poleidami  ise’iya anu iya andiang rua pole lao di kanne-kanne’na di olo’ mai?"
    },
    {
      "sura": 23,
      "verse": 69,
      "text": "Iyade’ ise’iya andiangi ma’issang surona (Muhammad), sawa’  iyamo di’o ise’iya makkaperri’i?"
    },
    {
      "sura": 23,
      "verse": 70,
      "text": "Iyade’ ise’iya ma’uang: “Mala iya di’o tauo (Muhammad) tattarangi.” padahal (Muhammad) purami mambawa atongangan lao  ise’iya, anna iya tia mae’diangi ise’iya mambire’ atongangan."
    },
    {
      "sura": 23,
      "verse": 71,
      "text": "Anna tenna’ atongangan di’o  matturu’i nassunna ise’iya,  tongang accuri langi’ anna  lino, anna inggannana anu iya diang di lalangna. Mala Iyami’ pura mappaingarangi ise’iya, anna iya tia mae’diangi ise’iya meppondo’ pole di pappaingarang."
    },
    {
      "sura": 23,
      "verse": 72,
      "text": "Iyade’  merau tambo do’o  (Muhammad) lao ise’iya?, anna tambo iya pole di Puangmu la’bi macoai, anna Iya (Puang) Pambei dalle’ iya kaminang macoa."
    },
    {
      "sura": 23,
      "verse": 73,
      "text": "Sitongangna i’o tongang mapperoai (ma’illongngi) ise’iya lao di tangalalang iya maroro."
    },
    {
      "sura": 23,
      "verse": 74,
      "text": "Anna sitongangna to andiang matappa’ di banua ahera’ tongang mi’alesei pole di tangalalang (iya maroro)."
    },
    {
      "sura": 23,
      "verse": 75,
      "text": "Anna tenna’ Iyami’ maammasei ise’iya anna Iyami’ mappa’dai adaeang iya marruai, ise’iya  tongang tarru-tarrus na bua-buang lalang di ata’laloangna."
    },
    {
      "sura": 23,
      "verse": 76,
      "text": "Anna sitongangna  Iyami’ pura  mapparuai ise’iya passessa,  anna iya tia ise’iya andiangi tunru’ lao di Puangna, anna andiang (toi)  mappakatuna ale."
    },
    {
      "sura": 23,
      "verse": 77,
      "text": "Lambi’ mua’ Iyami’  mambuaiangi  ise’iya ba’bana iya diang passessa masanna’, ise’iya tappa silalona cappu’ rannu."
    },
    {
      "sura": 23,
      "verse": 78,
      "text": "Anna Iya (Puang) iya pura mappapia di sesemu mie’ pa’irrangngian anna pa’itangan anna ate. (anna iya tia) tongang saicco’o mie’ me’asukkur."
    },
    {
      "sura": 23,
      "verse": 79,
      "text": "Anna Iya  (Puang) mappajario siola mappapa’biyao mie’ di lino anna di sese-Nai  na dipasirumungo’o mie’."
    },
    {
      "sura": 23,
      "verse": 80,
      "text": "Anna Iya (Puang) iya mappatuo anna mappamate, anna Iya tomo (maator)  diassisalleangna bongi anna allo. Jari apa’ andiangdo’o  mie’ keakkalang?"
    },
    {
      "sura": 23,
      "verse": 81,
      "text": "Mala ise’iya mappau, pau iya sitteng  anu iya napau to diolo’ mai."
    },
    {
      "sura": 23,
      "verse": 82,
      "text": "Ise’iya ma’uang: “Apa’ tongang bandi, mua’ matemi iyami’  anna iyami’ menjari  lita’ anna buku-buku. Apa’ tongang na dipatiwa’asdi iyami’?"
    },
    {
      "sura": 23,
      "verse": 83,
      "text": "Sitongangna, iya bassa di’o purai dijanjiang lao di to diolo’i mai, iya di’e  andiang laeng sangga’ curita-curitana tappa’ to diolo’ mai.”"
    },
    {
      "sura": 23,
      "verse": 84,
      "text": "Pa’uango’o (Muhammad): “Inai to appunnang iya di’e linoe, anna inggannana anu iya diang di lalangna, mua’ diango’o mie’ ma’issangi?”"
    },
    {
      "sura": 23,
      "verse": 85,
      "text": "Ise’iya  na ma’uang: “Appunnanna Puang Allah  Taala.” Pa’uango’o: “Jari apa’ andiangdi muingarang?”"
    },
    {
      "sura": 23,
      "verse": 86,
      "text": "Pa’uango’o: “Inai to appunnang  langi’ pitu (susun) anna inai to appunnang Arasy iya maraya.”"
    },
    {
      "sura": 23,
      "verse": 87,
      "text": "Ise’iya na ma’uang: “Appunnanna Puang Allah  Taala.” Pa’uango’o: “Jari mangapa na andiango’o mie’ me’atakwa?”"
    },
    {
      "sura": 23,
      "verse": 88,
      "text": "Pa’uango’o: “Inai iya di liman-Na (diang) akkuasang di inggannana seu-seuwa anna Iya marrundungngi, anna andiang diang mala  dirundungngi pole di (passessa-Na), mua’ diango’o mie’ ma’issangi?”"
    },
    {
      "sura": 23,
      "verse": 89,
      "text": "Ise’iya na ma’uang: “Appunnanna Puang Allah  Taala”. Pa’uango’o: “(mua’ bassai di’o) jari mangapai na malao mie’  dipagengge?”"
    },
    {
      "sura": 23,
      "verse": 90,
      "text": "mala Iyami’ mappolei ise’iya mambawa atongangan,  anna sitongangna ise’iya tongang pallosong."
    },
    {
      "sura": 23,
      "verse": 91,
      "text": "Puang Allah  Taala andiang sinalai keana’, anna tongang andiang to’o diang puang (laeng) massolang-I, (tenna’ mae’didi puang), jari sambareangi puang di’o na mambawa anu iya napadiang, anna sambareang pole di puang di’o na makkalai sambareang  di laengna. Tongang mapaccingi Puang Allah  Taala pole di anu iya napassipa’iang-I ise’iya."
    },
    {
      "sura": 23,
      "verse": 92,
      "text": "Iya ma’issang inggannana anu mallinrung anna inggannana anu ma’nyata, jari Masarro Matinggi (Puang Allah  Taala)  di anu  iya napappa’duang ise’iya."
    },
    {
      "sura": 23,
      "verse": 93,
      "text": "Pa’uango’o (Muhammad): “E Puang, mua’ melo’o (Puang) mappaitaia’ (passessa) iya dipaaccangan lao ise’iya,"
    },
    {
      "sura": 23,
      "verse": 94,
      "text": "E Puangngu,  jari da mupajaria’ dio di kaum iya ta’lalo pagau’ bawang.”"
    },
    {
      "sura": 23,
      "verse": 95,
      "text": "Anna sitongangna Iyami’  tongang kuasa  na mappaitaio (Muhammad) anu  iya Iyami’ paaccangani ise’iya."
    },
    {
      "sura": 23,
      "verse": 96,
      "text": "Su’eang macoai panggauang adae’na ise’iya. Iyami’ la’bi  ma’issang anu iya  napassipang ise’iya (di Puang Allah Taala)."
    },
    {
      "sura": 23,
      "verse": 97,
      "text": "Anna Pa’uango’o: “E Puangngu, metturundunga’ mating di sese-Mu pole di pambisi-bisi’na setang,"
    },
    {
      "sura": 23,
      "verse": 98,
      "text": "Anna metturundung (toa’) mating Puang, malaai ise’iya andiang maakadeppu’ia’.”"
    },
    {
      "sura": 23,
      "verse": 99,
      "text": "(Bassami di’o to kapero), lambi’i mua’ polemi amateangna mesa tau lao ise’iya, ma’uangmi: “E Puangngu pepembalia’ (lao di lino),"
    },
    {
      "sura": 23,
      "verse": 100,
      "text": "mamoarea’ mala  mappogau’ apiangan  iya pura upelei. Tongang andiang, sitongangna  iya di’o  pau iya napau tappa’. Anna di pe’oloangna ise’iya diang barzakh lambi’i di  allo  ise’iya na dipatiwa’as."
    },
    {
      "sura": 23,
      "verse": 101,
      "text": "Mua’ sangkakala (tarompe’) ditueimi (dikumbusmi), jari andiangmo diang  assisambungan biya di antarana ise’iya di allo di’o, anna andiang tomi ise’iya sipatule’."
    },
    {
      "sura": 23,
      "verse": 102,
      "text": "Inai-inai mabe’i timbangan (acoanganna), jari  ise’iyamo di’o to mallolongan passaroang."
    },
    {
      "sura": 23,
      "verse": 103,
      "text": "Anna inai-inai maringngang  timbangan (acoanganna), jari ise’iyamo di’o to mapparugi alawena toi tia,  mannannungan lalang di naraka Jahannam."
    },
    {
      "sura": 23,
      "verse": 104,
      "text": "Rupanna ise’iya  ditunu api naraka, anna ise’iya di lalangna murrung (mellawe sala-salang)."
    },
    {
      "sura": 23,
      "verse": 105,
      "text": "Apa’ andiangdo’o mie’ pura ditaleang (dibacangan) aya’-aya’-U, (anna iya tia) diango’o mie’ samata malloso-losongani?"
    },
    {
      "sura": 23,
      "verse": 106,
      "text": "Ise’iya ma’uang: “E Puangngi, sitongangna iyami’ nakuasaimi  adaea’i, anna diangi iyami’ kaum iya pusa.”"
    },
    {
      "sura": 23,
      "verse": 107,
      "text": "E Puangngi,  pasungi iyami’ pole di  (naraka anna pepembali’i iyami’ lao di lino), anna mua’ iyami’ membali’ (membali’ duapa di akaperang), sitongangna iyami’ to ta’lalo pagau’ bawang.”"
    },
    {
      "sura": 23,
      "verse": 108,
      "text": "(Puang Allah  Taala) ma’uang:  “Mottongmo’o mie’ (siola amatunang) di lalangna, anna da mie’ pappau Mai di Iyau.”"
    },
    {
      "sura": 23,
      "verse": 109,
      "text": "Sitongangna, diang mesa golongan pole di para batua’-U ma’uang (merau): “E Puangngi’, matappa’mi iyami’, jari a’dappangani iyami’ anna ammasei  iyami’  anna I’omo (Puang) Pambei Pammase kaminang macoa.”"
    },
    {
      "sura": 23,
      "verse": 110,
      "text": "Mane mupajari ise’iya pielle-elleang, lambi’o mie’ takkalupa ma’ingaranga’, anna diango’o mie’ (samata) mappecawa-cawai ise’iya,"
    },
    {
      "sura": 23,
      "verse": 111,
      "text": "Sitongangna di allo di’e Iyau mambalasi  ise’iya, sawa’ asa’barangna ise’iya. Sitongangna ise’iyamo to pakala."
    },
    {
      "sura": 23,
      "verse": 112,
      "text": "(Puang Allah  Taala) ma’uang: “Pirang taungo’o mie’ saena  mottong di lino?”"
    },
    {
      "sura": 23,
      "verse": 113,
      "text": "Ise’iya ma’uang: “Iyami’ mottong (di lino) sangallo iyade’ sappolongallo, jari pettule’mo’o lao di to marrekeng (mambilang).”"
    },
    {
      "sura": 23,
      "verse": 114,
      "text": "(Puang Allah  Taala)  ma’uang: “Andiango’o mie’ mottong (di lino) selaengna cinappa’ le’ba’di, mua’ diango’o mie’ tongang ma’issangi.”"
    },
    {
      "sura": 23,
      "verse": 115,
      "text": "Jari apa’ musangadi, mua’ Iyami’  mappadiango mie’ mangino-ngino (tappa’), anna andiango’o mie’ na  di pepembali’ di Iyami’?"
    },
    {
      "sura": 23,
      "verse": 116,
      "text": "jari tongang matinggi Puang Allah  Taala, Mara’dia iya tongang (parua); Andiang diang Puang sangadinna Iya, Puang (Iya maappunnai) Arasy iya mala’bi’."
    },
    {
      "sura": 23,
      "verse": 117,
      "text": "Anna inai-inai massomba puang laeng, sangadinna Puang Allah  Taala, padahal andiang diang dallele di sesena tentang di’o, jari sitongangna parrekenganna sangga’ di Puangnai. Sitongangna  to kaper andiangi na sumaro."
    },
    {
      "sura": 23,
      "verse": 118,
      "text": "Anna Pa’uango’o (Muhammad): “E Puangngu, a’dappangani anna ammasei, anna I’omo (Puang) Pambei Pammase iya kaminang macoa.”"
    },
    {
      "sura": 24,
      "verse": 1,
      "text": "(Iyamo di’e)  mesa sura’  Iyami’ mappaturungi anna Iyami’ ma’wajikang (mappogau’ hukum iya diang di lalangna) anna Iyami’ mapaturung di lalangna diang aya’-aya’ iya mannassa, mamoare’o mie’ samata ma’ingarangi."
    },
    {
      "sura": 24,
      "verse": 2,
      "text": "Pappanga’ding to baine anna pappanga’ding tommuane, jari darrai (cambo’i) mie’ da’dua tau di’o sipissangatus­ang (pandarra), anna da mie’ paanna pakkesayang di sesena, (iya) mallawao na (mappogau’) agamana Puang Allah  Taala, mua’ diango’o mie’ matappa’ lao di Puang Allah Taala anna allo keama’, anna sitinayannai (pang­gauang) hukuman lao ise’iya nasa’bi  sambareang tau pole di to matappa’."
    },
    {
      "sura": 24,
      "verse": 3,
      "text": "Pappanga’ding tommuane  andiangi massialang (mallik­kai) selaengna pappanga’ding to baine, iyade’ to baine iya mappa’dua, anna pappanga’ding to baine andiang massialang selaengna  pappanga’ding tommuane iyade’ tommuane mappa’dua, anna iya bassa di’o diharangangi di sesena to matappa’."
    },
    {
      "sura": 24,
      "verse": 4,
      "text": "Anna to massanga (makkapang) to baine macoa (mappanga’ding) anna andiangi ise’iya mappapole appe’ sa’bi, jari cambo’i (darrai to massanga/makkapang di’o) pe’arua pulona pedarra, anna da mie’ rua pattarima passa’biangna situngguang lino. Anna ise’iyamo di’o to pase’,"
    },
    {
      "sura": 24,
      "verse": 5,
      "text": "Selaengna to me’atowa’ dipuranamo di’o anna mappecoai (alawena), jari sitongangna Puang Allah  Taala Masarro Pa’dappang na Makkesayang."
    },
    {
      "sura": 24,
      "verse": 6,
      "text": "Anna to massanga (makkapang) bainena (mappanga’ding), padahal andiangi maappunnai sa’bi selaengna alawena, jari passa’biangna  di’o tau-o  iyamo pe’appe’ mattunda sawa’ sangana Puang Allah  Taala, (mauang mua’) sitongangna diangi mettama di to tongang."
    },
    {
      "sura": 24,
      "verse": 7,
      "text": "Anna (tunda) malima iyamo paccalla (la’na’na) Puang Allah  Taala di sesena, mua’ diangi di lalangna to loso-losong."
    },
    {
      "sura": 24,
      "verse": 8,
      "text": "Anna bainena di’o dipesalaiangi hukum di tunda maappe’ sawa’ sangana Puang Allah  Taala, sitongangna muanena di’o tongang mettamai di to loso-losong,"
    },
    {
      "sura": 24,
      "verse": 9,
      "text": "Anna (tunda) malima: iyamo cai’na Puang Allah  Taala di sesena mua’ diangi (muanena) to tongang (parua)."
    },
    {
      "sura": 24,
      "verse": 10,
      "text": "Anna tenna’ andiang diang amalawoangna Puang Allah  Taala  anna pammase-Na di sesemu mie’. Anna sitongangna Puang Allah  Taala Masarro Pattarima towa’ na Maroro (Adil)."
    },
    {
      "sura": 24,
      "verse": 11,
      "text": "Sitongangna to mambawa karewa  losong iyamo  pole di golonganmu mie’. da passangka  ma’uang karewa  losong di’o adae’i di sesemu mie’, mala macoai di sesemu mie’. Tungga’-tungga’ mesa tau di’o, ise’iya  mallolongan balasan  pole di dosa iya napogau’. Anna inai di antarana ise’iya maala bareang  iya kaiyang di lalangna mappasamalele karewa losong di’o,  di sesena ise’iya passessa kaminang iya kaiyang."
    },
    {
      "sura": 24,
      "verse": 12,
      "text": "Mangapai tommuane matappa’ anna to baine matappa’ na andiang massangka macoa lao di alawena toi tia ise’iya, di wattunnao ma’irrangngi karewa losong anna ma’uang: “Iya di’e mesa karewa losong iya ma’nyata (mannassa).”"
    },
    {
      "sura": 24,
      "verse": 13,
      "text": "Mangapai ise’iya (to massanga di’o)  andiang  mappa­pole appe’ sa’bi? Sawa’ andiangi ise’iya mappapole sa’bi,  jari ise’iyamo di’o di sesena Puang Allah  Taala, ise’iya to loso-losong."
    },
    {
      "sura": 24,
      "verse": 14,
      "text": "Anna tenna’ tania palla’birangna Puang Allah  Taala anna pammase-Na di sesemu mie’  di lino anna di ahera’, tongang na naruao mie’ awala’ iya kaiyang, sawa’ pau-paummu mie’ di masaala (karewa losong di’o)."
    },
    {
      "sura": 24,
      "verse": 15,
      "text": "(Ingarangi) diwattummu mie’ mattarima  karewa losong pole di lila lao di lawe (karewa tassililongan) anna ma’uang di lawemu)  iya anu andiang muissang mau nasaicco’na, anna muangga’ biasa tappa’i. Padahal kaiyangi di sesena  Puang Allah  Taala."
    },
    {
      "sura": 24,
      "verse": 16,
      "text": "Anna mangapa na andiango’o mie’ ma’uang di wattummu ma’irrangngi, Andiangi sitinaya di seseta  mappau (iya bassa) di’e. Tongang mapaccingo’-O (Puang), iya di’e  alosongan  iya kaiyang.”"
    },
    {
      "sura": 24,
      "verse": 17,
      "text": "Puang Allah  Taala mappaingarango’o mie’ (da le’ba’) membali’ mappogau’  iya bassa di’o situngguang lino (mannannungan), mua’ diango’o mie’ to matappa’."
    },
    {
      "sura": 24,
      "verse": 18,
      "text": "Anna Puang Allah  Taala  mappannassa aya’-aya’-Na di sesemu mie’. Anna Puang Allah  Taala Masarro Paissang na Maroro (Adil)."
    },
    {
      "sura": 24,
      "verse": 19,
      "text": "Sitongangna to mappoelo’ malaai (karewa)  pappo­gauang iya adae’ sanna’ di’o samalelei lao di to  matappa’, di sesena passessa iya pemonge’ di lino anna di ahera’, anna Puang Allah Taala ma’issang anna i'o mie’ andiangi muissang."
    },
    {
      "sura": 24,
      "verse": 20,
      "text": "Anna tenna’ tania sawa’ palla’birangna Puang Allah  Taala anna pammase-Na di sesemu mie’, anna Puang Allah  Taala Masarro Pappelomo-lomo na Makkesayang. "
    },
    {
      "sura": 24,
      "verse": 21,
      "text": "E inggannana  to matappa’, da mie’ pappeccoe’i pelli’ana setang. Inai-inai mappeccoe’i pelli’ana setang , jari sitongangna  setang di’o  massio’o mappogau’  panggauang carupu’ anna adae’. Anna tenna’ tania sawa’ palla’birangna Puang Allah  Taala anna pammase-Na di sesemu mie’, tongang andiang diang di sesemu   mesa tau mapaccing (pole di panggauang carupu’ anna adae’) di’o mannannungan, anna iya tia Puang Allah  Taala  mappaccingngi to naelo’in-Na. Anna Puang Allah  Taala Masarro   Pairrangngi na Paissang."
    },
    {
      "sura": 24,
      "verse": 22,
      "text": "Anna dai to maappunnai palla’birang anna assagenang di antaramu  mie’ mattunda mua’ ise’iya (andiang) na makkalulu lao to sikadeppe’na, anna to kasi-asi anna to hijrah (mellenggu’)  di tangalalang­na Puang Allah  Taala, anna sitinayannai  ise’iya maa'­dap­pangan anna mappamalonggang dadanna. Apa’ andiangdo’o mie’ melo’  mua’ Puang Allah  Taala maa’­dappangano’o? Anna Puang Allah  Taala Masarro Pa’dappang na  Makkesayang."
    },
    {
      "sura": 24,
      "verse": 23,
      "text": "Sitongangna to massanga (makkapang) para to baine iya macoa, iya takkalupa anna matappa’ (massangai mappanga’ding), dila’na’i (dicallai)  ise’iya di lino anna di  ahera’, anna di sesena  ise’iya passessa iya kaiyang,"
    },
    {
      "sura": 24,
      "verse": 24,
      "text": "Di allo (wattu) lila, anna lima, anna lette’na menjari sa’bi  di sesena  ise’iya lao di anu iya diangi ise’iya pura napogau’ diolo’."
    },
    {
      "sura": 24,
      "verse": 25,
      "text": "Di allo di’o, Puang Allah  Taala mappasukku’ balasanna iya sitongangna lao ise’iya,  anna ise’iya  ma’issang mua’ Puang Allah  Taala Iya Masarro Tongang (Parua) na Masarro Mappannassa."
    },
    {
      "sura": 24,
      "verse": 26,
      "text": "To baine iya carupu’ di tommuane iya carupu’, anna tommuane iya carupu’ di to baine  iya carupu’, anna to baine iya macoa di tommuane iya macoa, anna tommuane iya macoa  di to baine iya macoa. Ise’iya di’o  mapaccingi pole di anu napassangani ise’iya. Ise’iya mallolongan pa’dappang anna dalle’  iya mala’bi’ (suruga)."
    },
    {
      "sura": 24,
      "verse": 27,
      "text": "E inggannana to matappa’,  da mie’ pappettamai boyang  iya tania boyangmu di andiangmupa merau paramisi anna ma’bare sallang  lao di to di boyangna, iya bassa di’o la’bi macoai di sesemu mie’, mamoare’o mie’ (samata) ma’ingarang."
    },
    {
      "sura": 24,
      "verse": 28,
      "text": "Anna mua’ andiango’o mie’ ma’ita mau na mesana tau di lalangna, jari da  mie’ pettama di andiagmupa  mallolongan paramisi. Anna mua’ di pa’uangngio mie’: “Pembali’o mie’, jari sitinayannao mie’ membali’. Iya di’o la’bi mapaccing di sesemu mie’ anna Puang Allah  Taala Masarro Paissang di anu iya mupogau’."
    },
    {
      "sura": 24,
      "verse": 29,
      "text": "Andiang diang dosa di sesemu mie’ mappettamai boyang iya andiang diengei, iya di lalangna diang parallummu mie’, anna Puang Allah  Taala ma’issang  anu mupa’nyata anna anu mubuniang."
    },
    {
      "sura": 24,
      "verse": 30,
      "text": "Pa’uango’o lao di tommuane iya matappa’: “Sitinayannai mattahang pe’itanna ise’iya, anna mappiara  parewana, iya bassa di’o la’bi mapaccingi di sesena. Sitongangna Puang Allah  Taala Masarro Paissang di anu iya napogau’ ise’iya."
    },
    {
      "sura": 24,
      "verse": 31,
      "text": "Anna pa’uango’o lao di to baine iya matappa’: “Sitinayannai mattahang pe’itanna ise’iya, anna mappiara parewana, anna dai mappepetiroang belo-belona, selaengna iya (biasa) paita di sesena. Anna sitinayannai ma’oppo’i lullung di dadanna  anna dai mappapalatto belo-belona selaengna lao di tommuanena, iyade’ di amanna, iyade’  amanna muanena, iyade’ ana’-ana’ tommuanena,  iyade’ ana’-ana’ tommuane pole di muanena iyade’ lulluare’ tommuanena, iyade’ ana’-ana’ tommuane lulluare’ tommuanena, iyade’ ana’-ana’  tommuane lulluare’  to bainena, iyade’ to baine-to baine sallang, iyade’  batua-batua iya naappunnai, iyade’  batua tommuane iya andiang maappunnai elo’ (lao di to baine), iyade’  nanaeke iya andiangpa  ma’issang di ura’na to baine. Anna dai  mappetta’jang  lette’na na malai dissang belo-belona (iya) na buniang. Anna towa’o mie iyanasangna lao di Puang Allah  Taala, E inggannana  to matappa’   mamoare’o mie’ sumaro."
    },
    {
      "sura": 24,
      "verse": 32,
      "text": "Anna pasialai (palikkai) to sewa-sewa (sisa-sisanna) di antaramu mie’, anna  to sitinaya (dipasiala) pole di para batuammu iya tommuane anna  para batuammu iya to baine. Mua’ kasi-asidi palakang  Puang Allah  Taala na mappasugi'i pole di palla’birang-Na. Anna Puang Allah  Taala Masarro maloang (pappidalle’na) na Paissang."
    },
    {
      "sura": 24,
      "verse": 33,
      "text": "Anna to andiangpa maka siala sitinayannai manjagai amapaccingan (alawena), lambi’i Puang Allah  Taala na mappamakai sawa’ palla’birang-Na. Anna mua’ para batua iya muappunnai maakkattai pa’janjiang (maradeka), jari sitinayannao mappapia pa’janjiang lao  di sesena, mua’ musangai diang apiang di sesena, anna bei’i sambareang pole di barang iya na beio mie’ Puang Allah  Taala. Anna da mie’ mupassai para batua to bainemu na mappanga’ding, anna diangi mappoelo’ amapaccingan, apa’ melo’o  ma’itai asumaroang atuoang lino. Anna inai-inai mappassai, jari sitongangna Puang Allah  Taala Masarro Pa’dappang na Makkesayang (lao ise’iya) dipurana ise’iya dipassa."
    },
    {
      "sura": 24,
      "verse": 34,
      "text": "Anna sitongangna Iyami’ pura mappaturungano’o mie’  aya’-aya’ iya mappannassa, anna  akkalarapangan di to madiolo di andiangmupa mie’, anna pe’guruang di to me’atakwa."
    },
    {
      "sura": 24,
      "verse": 35,
      "text": "Puang Allah  Taala (Pambei) tayang (lao) di langi’ anna lino. Akkalarapangan  tayangna Puang Allah  Taala, sittengi mesa kalo’bo iya andiang lowor (losa), iya di lalangna diang pallang (pa’jannangan) iya kaiyang. Pallang di’o lalang di kaca rapang bittoeng (iya paindo) popokilla’, iya minna’ pappatuena pole di ponna iya dibarakka’i, (iyamo) ponna zaitun iya andiang tuo dio di timo’ anna andiang toi (tuo) dio di bara’, iya minna’na duapa saiccoa’pai na ma’indo, maui andiang nadu’du’ api. Tayang di baona tayang (mallapi-lapis). Puang Allah  Taala mambei patiroang lao di tayang-Na di to napoelo’, anna   Puang Allah  Taala mappapia akkalara­pangan di rupa tau. Anna Puang Allah  Taala Paissang di inggannana seu-seuwa."
    },
    {
      "sura": 24,
      "verse": 36,
      "text": "(tayang di’o) dioi di boyang iya naengei pura napesioang Puang Allah  Taala  na dipakaraya anna dirappei sanga-Na, indio lao’o mattasa’be (mappamapaccing Puang) di lalangna, di wattu malimang anna di wattu arawiang."
    },
    {
      "sura": 24,
      "verse": 37,
      "text": "To andiang na patakkalupa di dangganganna anna sipa’balu’ sipaalli pole di na ma’ingarang Puang Allah  Taala, anna makke’deang sambayang, anna mappasilen­na­rang sakka’. Ise’iya marakke’ lao di allo (di wattu) ate anna pe’ita tigoccang (allo keama’),"
    },
    {
      "sura": 24,
      "verse": 38,
      "text": "(Ise’iya mappogau’ bassa di’o) mamoare’i Puang Allah  Taala mambalas ise’iya (balasan)  iya la’bi  macoa  pole di anu iya napogau’, anna mamoare’i (Puang) mattambai palla’birang-Na lao ise’iya. Anna Puang Allah  Taala mambei dalle’ lao di to napoelo’ andiang narekeng."
    },
    {
      "sura": 24,
      "verse": 39,
      "text": "Anna to kaper, panggauangna ise’iya rapang patamorgana (bayo-bayo uai) dio di lita’ maratte, iya nasanga uai to mamarang, lambi’ di wattunna mappolei’i di’o uai-o andiangi mallolongan seu-seuwa. Anna naitai (pato’)na Puang Allah  Taala di sesena. Mane Puang Allah  Taala mappasukku’ rekengan (panggau­angna),  anna Puang Allah  Taala tongang masiga parrekengan-Na."
    },
    {
      "sura": 24,
      "verse": 40,
      "text": "Iyade’ sittengi  pattang kapa’ dio di sasi’ malimbong, iya nalla'bangngi lembong, di tondo dai’na lembong (to’o), di baona (to’o) diang tai iri’ (awang malotong), pattang kapa’ siotto-ottongngi, mua’ mappasungi limanna, andiangi mala ma’itai, (anna) inai-inai andiang dibei tayang (patiroang) pole  di Puang Allah  Taala andiangi maappunnai tayang mau nasaicco’na."
    },
    {
      "sura": 24,
      "verse": 41,
      "text": "Apa’ andiangdi muissang (Muhammad) mua’ di Puang Allah  Taala mattasa’be  iya anu di langi’ anna anu iya di lino anna manu-manu’ (to’o) sawa’ mapperrimbangi pani’na. Inggannana, tongang naissangi (carana) massambayang (merau) anna mattasa’be, anna Puang Allah  Taala Masarro Paissang di anu iya napogau’ ise’iya."
    },
    {
      "sura": 24,
      "verse": 42,
      "text": "Anna appunnanna Puang Allah  Taala arayang langi’ anna lino anna lao di Puang Allah  Taala  membali’ (inggannana anu dipadiang)."
    },
    {
      "sura": 24,
      "verse": 43,
      "text": "Apa’ andiangdi muita mua’ Puang Allah  Taala  mappatiuya’ (mattindorri) tai iri’, mane napasirumungi,  mane napajari siotto-ottongni, mane muitami urang missung pole di alle-alle’na anna Puang Allah  Taala (to’o)  mappaturung (butiran-butiran) es pole di langi’, (iyamo)  pole (di bocco-boccona) tai iri’) sitteng buttu, jari diparuaimi (butiran-butiran) es di’o lao inai to napoelo’ anna napalea’i pole di to napoelo’. Killa’na dala’ tai iri’ saicco’ le’ba’pai na mappa’dai pe’itang."
    },
    {
      "sura": 24,
      "verse": 44,
      "text": "Puang Allah  Taala mappasisalle bongi anna allo. Sitongangna iya bassa di’o, diang pe’guruang (kaiyang) di sesena to maappunnai pe’itang."
    },
    {
      "sura": 24,
      "verse": 45,
      "text": "Anna Puang Allah  Taala mappadiang inggannana  olo’-olo’ pole di uai, sambareang pole di olo’-olo’ di’o diang mellamba diaya di are’na, sambareang mellamba di da’dua lette’na, anna sambareang (laengna) mellamba di appe’ lette’na. Puang Allah  Taala mappadiang anu  iya napoelo’. Sitongangna Puang Allah  Taala Masarro Kuasa di inggannana seu-seuwa."
    },
    {
      "sura": 24,
      "verse": 46,
      "text": "Sitongangna Iyami’ pura mappaturung  aya’-aya’ iya mappannassa. Anna Puang Allah  Taala mappatiroangi inai napoelo’ lao di tangalalang iya maroro."
    },
    {
      "sura": 24,
      "verse": 47,
      "text": "Anna ise’iya ma’uang: “Iyami’ matappa’ lao di Puang Allah  Taala anna suro (Muhammad), anna iyami’ matturu’i (di da’duanna).” Mane sambareangi pole ise’iya meppondo’ dipuranamo di’o, ise’iya di’o tania to matappa’."
    },
    {
      "sura": 24,
      "verse": 48,
      "text": "Anna mua’ diperoai (diillongngi) ise’iya lao di Puang Allah  Taala anna suro-Na, malaai (suro) mahhukungi (maadili) di antarana ise’iya, tappa diang sambareang pole ise’iya mattola’ (andiang melo’ pole)."
    },
    {
      "sura": 24,
      "verse": 49,
      "text": "anna (iya tia) mua’ atongangan polei lao ise’iya, ise’iya mappolei (suro) na tunru’."
    },
    {
      "sura": 24,
      "verse": 50,
      "text": "Apa (di andiangna ise’iya pole sawa’) lalang di atena ise’iya diang amongeang, iyade’ (sawa’) bata-batai, iyade’ (sawa’) marakke’i mua’ Puang Allah  Taala anna suro-Na manggau’ bawangi ise’iya? Sitongangna ise’iya di’o to ta’lalo pagau’ bawang."
    },
    {
      "sura": 24,
      "verse": 51,
      "text": "tongang diangi pambalinna to matappa’, mua’ ise’iya diperoa (dillongngi) lao di Puang Allah  Taala anna suro-Na malaai suro mahhukungi (maadili) di antara ise’iya, ise’iya ma’uang: “Iyami’ ma’irrangngi, anna iyami’ tunru’.” Anna ise'iyamo di’o to sumaro."
    },
    {
      "sura": 24,
      "verse": 52,
      "text": "Anna inai-inai tunru’ lao di Puang Allah  Taala anna suro-Na anna marakke’ lao di Puang Allah  Taala anna me’atakwa di sese-Na, jari ise’iyamo di’o to mallolongan apakalang."
    },
    {
      "sura": 24,
      "verse": 53,
      "text": "Anna ise’iya mattunda sawa’ sangana Puang Allah  Taala tunda kaminang masse’, mua’ musioi ise’iya mammusu’, tongang na lambai ise’iya. Pa’uango’o (Muhammad): “Da mie’ pattunda (sawa’ iya diperau iyamo) atunruang macoa. Sitongangna Puang Allah  Taala Paissang di anu iya mupogau’.”"
    },
    {
      "sura": 24,
      "verse": 54,
      "text": "Pa’uango’o: “Tunru’o mie’ lao di Puang Allah  Taala anna tunru’o lao di suro, jari mua’ meppondo’o mie’, jari sitongangna awajikangna suro (Muhammad) di’o sangga’ anu dipabawaiyangi, anna awajikangmu  mie’ iyamo  anu dipabawaiyango’o. Anna mua’ tunru’o mie’ di sesena, tongang na mallolongano’o  patiroang. Anna awajikangna suro  andiang laeng selaengna sangga’ mappalambi’ (mana’na Puang Allah  Taala) ma’nyata (mannassa).”"
    },
    {
      "sura": 24,
      "verse": 55,
      "text": "Puang Allah  Taala pura manjanji lao di to matappa’ di antaramu mie’ anna  mappogau’ apiangan mua’ Iya (Puang Allah  Taala) na mappajari ise’iya kuasa di lino, me’apai Iya  (Puang) mappajari to diandiangnapa (to diolo’) kuasa. Anna sitongangna Iya (Puang) na mappamasse’ di sesena agama iya macoa lao ise’iya, anna Iya (Puang) tongang na massallei ise’iya, dipuranamo lalang di rakke’ menjari amang (na siama’). Tatta’i ise’iya massomba’  anna andiang (toi) mappa’dua seu-seuwa di Iyau. Anna inai-inai (tatta’) kaper sitongangna dipuranamo di’o, jari ise’iyamo di’o to pase’."
    },
    {
      "sura": 24,
      "verse": 56,
      "text": "Anna ke’deangi mie’ sambayang, pasilennarangi sakka’, anna tunru’o lao di suro, mamoare’o mie’ dibei pammase."
    },
    {
      "sura": 24,
      "verse": 57,
      "text": "Da mie’ musangai  ma’uang to kaper di’o malai mappamalamma (Puang Allah  Taala na massessai) di lino, anna engeangna ise’iya mottong (di ahera’) iyamo naraka, Anna (iyamo di’o engeang) membali’ kaminang adae’."
    },
    {
      "sura": 24,
      "verse": 58,
      "text": "E inggannana  to matappa’,  sitinayannai para batua (tommuane anna to baine) iya muappunnai, anna to andiangpa massoya di antaramu, merau paramisi mating pettallung (lalang sangallo) iyamo: Di andiangnapai mas­sam­bayang suwu, di wattummu maalai pakeang (tondo saliwang)mu di tangnga allo, anna dipurana massam­bayang isya. (iyamo) di’o  tallu aura’ (wattu) di sesemu. Andiang diang dosa  di sesemu anna andiang (to’o) diang lao ise’iya selaengna pole (ditallu wattu) di’o. Ise’iya messung mettama maasaraio sambareango’o di samba­reang laeng. Bassami di’o Puang Allah  Taala  mappannassa  aya’aya’-Na di sesemu. Anna Puang Allah  Taala Masarro Paissang na Maroro (Adil)."
    },
    {
      "sura": 24,
      "verse": 59,
      "text": "Anna mua’ ana’-ana’mu  mallambi’mi umur massoya (balig), jari sitinayannai  merau paramisi, sitteng  to diolona merau paramisi. Bassami di’o Puang Allah  Taala mappannassa aya’-aya’-Na. Anna Puang Allah  Taala Masarro Paissang na Maroro (Adil)."
    },
    {
      "sura": 24,
      "verse": 60,
      "text": "Anna para to baine matoa (mabuweng) iya me’osamo (sambungan anna battang) iya andiangmo melo’ kaweng (bomo). Andiang diang di sesena dosa maalai pakeangna  sawa’ andiangi (maakkattai)  mappepetiroang belo-belo, anna menggau’ mapia la’bi macoa di sesena. Anna Puang Allah  Taala Masarro Pairrangngi na Paissang."
    },
    {
      "sura": 24,
      "verse": 61,
      "text": "Andiang diang halangan di  to buta, anna andiang (toi) di to keppa’, anna andiang (toi) di to monge’, iyade’ andiang (toi) di alawemu, iyade’ ummande (siola-ola ise’iya) di boyangmu,  iyade’ di boyangna ama-amammu, iyade’ di boyangna indomu, iyade’ di boyangna lulluare’ tommuanemu,  iyade’ di boyangna lulluare’ to bainemu,   iyade’ di boyangna lulluare’ amammu  iya tommuane  di boyang  lulluare’  amammu iya to baine, di boyang lulluare’ indomu iya tommuane di boyang lulluare’ indomu iya to baine, iyade’ di boyang iya muappunnai  koccinna iyade’  di boyang  sammuanemu. Andiang diang halangan di sesemu ummandeo siola iyade’ sisa-sisammu. Anna mua’  mappettamaio (mesa boyang pole) di  boyang (di’e) sitinayannao  ma’bare sallang lao di (to diboyangna iya sitteng) ma’bare sallang lao di alawemu. Bare sallang  iya napato’ pole di Puang Allah  Taala, iya dibarakka’i na macoa. Bassami di’o Puang Allah  Taala  mappannassa aya’-aya’-Na di sesemu, mamoare’o mie’ keakkalang."
    },
    {
      "sura": 24,
      "verse": 62,
      "text": "Sitongangna to matappa’ iyamo to matappa’ lao di Puang Allah  Taala anna suro-Na (Muhammad), anna mua’ ise’iya siola surona Puang Allah  Taala lalang di mesa urusan  siola-ola,  ise’iya andiang mappelei (Rasulullah) di andiangnapai merau paramisi lao di sesena. Sitongangna  to merau paramisi di sesemu (Muhammad) iyamo tu’u diting to matapa’ lao di Puang Allah  Taala anna suro-Na, anna mua’ merau paramisi mating di sesemu sawa’ diang paralluangna, bei’i paramisi  lao di to mupoelo’ di antarana ise’iya, anna perau a’dappangani ise’iya lao di Puang Allah  Taala. Sitongangna Puang Allah  Taala Masarro Pa’dappang na Makkesayang."
    },
    {
      "sura": 24,
      "verse": 63,
      "text": "Da mie’ pappajari pe’illongan lao di suro di antaramu mie’ sitteng peillong di sambareang lao di sambareang (laeng). Sitongangna Puang Allah  Taala  pura ma’issangi to membuni missung lamba di antaramu na metturundung lao di (solana), jari sitinayannai  to mappe’asalai parentana (suro-Na) marakke’ na narua paccowa iyade’  na narua passessa iya pemonge’."
    },
    {
      "sura": 24,
      "verse": 64,
      "text": "Issangi, sitongangna appunnanna Puang Allah  Taala iya anu di langi’ anna anu  di lino. Sitongangna naissangi (Puang Allah  Traala)  keadaanna iya diango’o di lalang­na (dite’e). Anna (naissang toi) allo (tau) dipepembali’ lao di sese-Na, mane dipannassangi lao ise’iya  anu iya pura napogau’. Anna Puang Allah  Taala Masarro Paissang di inggannana seu-seuwa."
    },
    {
      "sura": 25,
      "verse": 1,
      "text": "Tongang mapaccingi Puang Allah  Taala iya pura mappaturung Al Furqan (Koroang) lao di batuan-Na (Muhammad), mamoare’i menjari  pappaingarang di inggannana alang."
    },
    {
      "sura": 25,
      "verse": 2,
      "text": "Iya maappunnai arayang   langi’ anna lino, anna andiangi keana’, anna andiang (to’o) diang da’duanna (massittengan-I) lalang  di akkuasang(Na), anna Iya pura mappadiang di   inggannana seu-seuwa, mane napato’i (napecoai) uku-ukurangna siola naparappi atorna."
    },
    {
      "sura": 25,
      "verse": 3,
      "text": "Anna ise’iya maala mae’di puang selaengna Iya, iya di’o mae’di puango andiangi mala mappadiang seu-seuwa, mala ise’iya dipadiangi anna andiang kuasa  na mattola’ mesa adaeang di alawena anna andiang (toi na maala) mesa akkegunang anna andiang kuasa mappamate, anna andiangi mappatuo anna andiang toi (mala) mappatiwa’as."
    },
    {
      "sura": 25,
      "verse": 4,
      "text": "Anna to kaper ma’uang: “(Koroang) di’e andiang laeng selaengna alosongan tappa’ iya napapi-papiai (Muhammad), anna nakalulu  tau laeng.” Jari sitongangna purai ise’iya mappogau’ mesa apagau’ bawangan anna alosongan iya kaiyang."
    },
    {
      "sura": 25,
      "verse": 5,
      "text": "Anna ise’iya ma’uang: “(iya di’o) sangga’ curi-curitana to diolo’ mai, diperau malaai ditulis, mane ditaleangi (dibacangani) di’o curita-o lao di sesena tuttu’ malimang anna arawiang.”"
    },
    {
      "sura": 25,
      "verse": 6,
      "text": "Pa’uango’o (Muhammad): “(Koroang) di’o napaturungi (Puang Allah  Taala)  iya ma’issang rahasia di langi’ anna di lino. Sitongangna Iya (Puang)  Masarro Pa’dappang na Makkesayang.”"
    },
    {
      "sura": 25,
      "verse": 7,
      "text": "Anna ise’iya  ma’uang: “Mangapai suro (Muhammad) di’o  na maande ande  anna mellamba lao di pasar? Mangapai na andiang di paturungan lao mesa malaika’, (mamoare’i malaika’) di’o massolangi mappaingarang?,"
    },
    {
      "sura": 25,
      "verse": 8,
      "text": "Iyade’ (mangapa na andiang)  dipaturungan  lao ga’dong (asugiang), iyade’ (mangapa na andiang) diang uma di sesena iya malai maande  (hasselna)? Anna to ta’lalo  pagau’bawang di’o ma’uang: “Diango’o mie’ sangga’ mappeccoe’i mesa tommuane  iya narua seher."
    },
    {
      "sura": 25,
      "verse": 9,
      "text": "Pennassai, me’apai  ise’iya mappapia akkalarapangan tentang i’o, jari pusami ise’iya andiang mala (mallolongan) tangalalang (na massakka’ di passuroangmu)."
    },
    {
      "sura": 25,
      "verse": 10,
      "text": "Tongang mapaccingi (Puang Allah  Taala)  iya    mua’ napoelo’i, tongang na dipadiangi di sesemu iya la’bi macoa pole di bassa di’o, (iyamo) suruga  iya lolong  mae’di binanga di naungna, anna napajariang to’o salassa’ (istana)."
    },
    {
      "sura": 25,
      "verse": 11,
      "text": "Mala ise’iya mallosongani allo keama’. Anna Iyami’ mappatayangi naraka iya sundallea’ (massopa-sopa) di sesena to malloso-losongan allo keama’."
    },
    {
      "sura": 25,
      "verse": 12,
      "text": "Mua’ (naraka) ma’itai ise’iya pole di engeang karao, diangi  ise’iya ma’irrangngi sundallea’na sawa’ cai’na."
    },
    {
      "sura": 25,
      "verse": 13,
      "text": "Anna mua’ dipembuangani ise’iya lao  di engeang iya sippi’  dio di naraka siola na dipungo, ise’iya dilai’ di’o (me’irri’) marrannuang abinasang."
    },
    {
      "sura": 25,
      "verse": 14,
      "text": "(na dipa’uangngi lao ise’iya): “da mie’ parrannuang abinasang di allo di’e, anna parrannuangmo’o mie’ abinasang iya mae’di (makkulli-kulling).”"
    },
    {
      "sura": 25,
      "verse": 15,
      "text": "Pa’uango’o (Muhammad): “Apa (passessa)  iya bassa di’o macoai, iyade’ suruga iya mannannungan iya pura di janjiang  lao di to me’atakwa. Diangi menjari balasan anna engeang membali’ lao ise’iya.”"
    },
    {
      "sura": 25,
      "verse": 16,
      "text": "Di sesena ise’iya lalang di suruga di’o anu iya napoelo’, ise’iya mannannungan di (lalangna). Diangi janji pole di Puangmu  iya sitinaya diperau (Lao)."
    },
    {
      "sura": 25,
      "verse": 17,
      "text": "Anna (ingarangi) mesa allo (wattunna) Puang Allah  Taala mapasirumungi ise’iya  siola anu iya nasomba selaengna Puang Allah  Taala, mane Puang Allah  Taala ma’uang (di anu nasomba): “Apa’ i’odi mie’ mappapusa para batua’-U, iyade’ ise’iya tomodi tia pusa pole di tangalalang (iya parua)?”"
    },
    {
      "sura": 25,
      "verse": 18,
      "text": "Ise’iya (di anu nasomba di’o) ma’uang: “Tongang mappaccingo’-O, andiangi sitinaya di iyami’  maala selaengna I’o (na menjari) petturundungan. Anna iya tia puramo’o mambei ise’iya anna ama-amanna anyamangan tuo, lambi’i ise’iya maaluppei pappaingarang. Anna diangi ise’iya kaum iya binasa.”"
    },
    {
      "sura": 25,
      "verse": 19,
      "text": "Jari sitongangna iya (anu nasomba ise’iya di’o) purai  malloso-losongano’o mie’  di anu  iya mupau, jari andiango’o na mala mattola’ (passessa) anna andiang (to’o) mattulung (alawemu), anna inai-inai di antaramu iya ta’lalo pagau’ bawang, Iyami’ tongang na mappeperasai passessa  iya kaiyang."
    },
    {
      "sura": 25,
      "verse": 20,
      "text": "Anna Iyami’ andiang ma’utus para suro di andiangmupa (Muhammad), selaengna ise’iya tongang ma’andei ande anna mellamba dio di pasar. Anna Iyami’  mappajari sambareango’o paccowa di sambareang  laengna. Apa’ melo’do’o mie’ me’asa’bar? Anna diangi Puangmu Masarro Paita."
    },
    {
      "sura": 25,
      "verse": 21,
      "text": "Anna to andiang mahhara’ (mattatta-tattangai) assitang di Iyami’ ma’uang: “Mangapai na tania para malaika’ dipaturung di iyami’ iyade’ (mangapai) na (andiangi) iyami’ ma’ita Puangta?” Sitongangna ise’iya tongang mattaka’borang alawena anna mambulallo atorang, (mambulallo) iya kaiyang."
    },
    {
      "sura": 25,
      "verse": 22,
      "text": "(Ingarangi) di allo (wattu) ise’iya  ma’ita para malaika’, di allo di’o andiang diang karewa mapperio-rio di sesena to madosa anna ise’iya ma’uang: “Hijran mahjura (mamoare’i Puang Allah Taala mealaiang awala’)."
    },
    {
      "sura": 25,
      "verse": 23,
      "text": "Anna Iyami’  mappepetiroang inggannana panggauang­na ise’iya, mane Iyami’ na mappaari (ammal panggauang di’o) rapang kareamus iya melluttusang."
    },
    {
      "sura": 25,
      "verse": 24,
      "text": "Para pa’’engei suruga  di allo di’o  kaminang macoa engeangna (mottong) anna kaminang malolo (engeang­na) mappassau."
    },
    {
      "sura": 25,
      "verse": 25,
      "text": "Anna (ingarangi) di allo (wattu) langi’ poa’ (tisigi’) mappasungi tai iri’ (gaung) mapute anna dipaturungmi (mae’di) malaika’ di paturung tongang (mallimbo-limbo)."
    },
    {
      "sura": 25,
      "verse": 26,
      "text": "Arayang iya tongang (parua) di allo di’o appunnanna  (Puang Iya) Masarro Masayang. Anna diangi (di allo di’o) mesa allo masussa lao di to kaper."
    },
    {
      "sura": 25,
      "verse": 27,
      "text": "Anna (ingarangi) allo (wattu di’o) to ta’lalo pagau’ bawang mambokko da’dua limanna, na ma’uang: Adede, tenna’ iyau (diolo’) maala tangalalang siola-ola suro."
    },
    {
      "sura": 25,
      "verse": 28,
      "text": "Acilakang kaiyang di seseu, tenna’ iyau (diolo’) andiang mappajari (iyanu) sammuaneu."
    },
    {
      "sura": 25,
      "verse": 29,
      "text": "Tongang na papusa’ pole di pappaingarang (Koroang) di wattunna (Koroang) mappoleia’. Anna diangi setang hiana’ (andiang  melo’ mattulung) rupa tau.”"
    },
    {
      "sura": 25,
      "verse": 30,
      "text": "Anna suro (Muhammad) ma’uang: “E Puangngu, sitongangna umma’u mappajari Koroang di’e andiang dipendalingai.”"
    },
    {
      "sura": 25,
      "verse": 31,
      "text": "Anna bassami di’o,  Iyami’ mappadiang di tungga-tungga’ nabi, bali pole di to madosa. Anna sukku’mi Puangmu  Pambei Patiroang anna Pattulung."
    },
    {
      "sura": 25,
      "verse": 32,
      "text": "Anna to kaper ma’uang: “Mangapai Korong di’o na andiang di paturung di sesena saawusang. Bassami di’o, malaai Iyami’ mappamakasau’ atemu (Muhammad) lao (di Koroang)  anna Iyami’ mambacai  baca taratte’ (tiator anna parua)."
    },
    {
      "sura": 25,
      "verse": 33,
      "text": "Anna ise’iya (to kaper  di’o) andiangi mappoleio (mambawa) iya makkealla-alla’, selaengna Iyami’  mappapoleango’o anu iya tongang (ha’) anna kaminang  macoa tafserena (amannassanganna)."
    },
    {
      "sura": 25,
      "verse": 34,
      "text": "To di pasirumung dilelleri rupanna ise’iya tama di  naraka Jahannam, ise’iyamo di’o kaminang adae’ engeangna ana kaminang pusa tangalalangna."
    },
    {
      "sura": 25,
      "verse": 35,
      "text": "Anna sitongangna Iyami’ pura mambei Kitta’ (Taurat) lao di Musa anna Iyami’ pura mappajari Harun lulluare’na, massolangi na makkalulu."
    },
    {
      "sura": 25,
      "verse": 36,
      "text": "Mane Iyami’  ma’uang lao di (da’duanna): “Pellamba­mo’o da’dua (siola)  lao di kaum iya mallosongan aya’-aya’-I.” Jari Iyami’ mappabinasai ise’iya accur sanna’."
    },
    {
      "sura": 25,
      "verse": 37,
      "text": "Anna (Iyami’ pura mappabinasa) kaum  Nuh di wattunnai mallosongan para suro. Iyami’  mappatallangi ise’iya  anna Iyami’ mappajari (curita)na di’o pe’guruang di sesena rupa  tau. Anna Iyami’  pura  mappatayangi to ta’lalo pagau’ bawang passessa iya pemonge’."
    },
    {
      "sura": 25,
      "verse": 38,
      "text": "Anna (Iyami’ mappaaccur) kaum ‘Ad anna Tsamud anna pakkappung Rass anna mae’di (pai) di’o biya-biyanna kaum-o."
    },
    {
      "sura": 25,
      "verse": 39,
      "text": "Anna Iyami’ mappajariangi lao di tungga-tungga’ ise’iya akkalarapangan  anna tungga-tungga’i Iyami’ mappaac­cu­ri, mappaaccur tongang."
    },
    {
      "sura": 25,
      "verse": 40,
      "text": "Anna sitongangna ise’iya (pappa’dua dio di Makkah) pura mallandurri mesa banua (Sadum) iya (diolo’)  dipau­rang­ngi urang kaminang adae’ (urang batu). Jari andiangdi ise’iya ma’itai (parropoangna)? Mala diangi ise’iya andiangmi marrannuang (mappoelo’) allo dipatiwa’as."
    },
    {
      "sura": 25,
      "verse": 41,
      "text": "Anna mua’ ise’iya  ma’itao (Muhammad), ise’iya mappajari tappa’o pielle-elleang  (na ma’uang):  “Iyadi di’e taunna iya nasio Puang Allah Taala (nakke’ menjari) Suro?”"
    },
    {
      "sura": 25,
      "verse": 42,
      "text": "Sitongangna saicco’ le’ba’pai na mepappusa pole di disombangna iyami’, tenna’ andiangi tau sa’bar (massombai).” Anna naissangi ise’iya manini di wattu ise’iya ma’ita passessa,  inai kaminang  pusa tangala­-     la­ngna."
    },
    {
      "sura": 25,
      "verse": 43,
      "text": "Apa’ pura bandi mupennassai (Muhammad) to mappajari nassunna rapang puangna. Jari apa’ mala bando’o menjari parrundungna?"
    },
    {
      "sura": 25,
      "verse": 44,
      "text": "Iyade’ apa’ musangadi mua’ mae’diangi ise’iya ma’irrangngi iyade’ mappahang. Ise’iya di’o  andiang laeng sangga’ rapangi olo’-olo’ piarang, mala ise’iya la’bi pusa tangalalangna."
    },
    {
      "sura": 25,
      "verse": 45,
      "text": "Apa’ andiangdi  mupennassai  (pappadianganna) Puang­mu,  me’apai (Puang Allah Taala)  mappamalakka (anna mappamapocci’) bayo-bayo, anna mua’ napoelo’i na mappatatta’ bayo-bayo, mane Iyami’ mappajari mata allo  patiroang (di sesena)."
    },
    {
      "sura": 25,
      "verse": 46,
      "text": "Mane Iyami’ mambeso di’o (bayo-bayo-o) lao di Iyami’, sisicco-sicco’."
    },
    {
      "sura": 25,
      "verse": 47,
      "text": "Anna Iya (Puang) mappajariangano’o mie’  bongi (rapang) pakeang anna matindo (muengei) mappassau, anna Iya (Puang)  mappadiang allo (muengei) membue’ na me’uja’."
    },
    {
      "sura": 25,
      "verse": 48,
      "text": "Anna Iya (Puang) makkumbusang iri’ pambawa karewa mapperio-rio  di andiangnapa pole pammase-Na (urang), anna Iyami’ mappaturung pole di langi’ uai urang  iya mapaccing sanna’,"
    },
    {
      "sura": 25,
      "verse": 49,
      "text": "Malaai (uai di’o) Iyami’ mappatuo banua (lita’) mate (kambu’), anna Iyami’ mappadundu sambareang anu iya Iyami’ padiang, (alarapanganna) olo’-olo’ piarang, anna  tau mae’di."
    },
    {
      "sura": 25,
      "verse": 50,
      "text": "Anna sitongangna Iyami’ pura  mappaleleang (mapparuai nasang) urang di’o lao di antara rupa tau malaai ise’iya maala pe’guruang, anna iya tia mae’diangi rupa tau  andiang melo’ (sukkur), mala ise’iya makkaperri (pappenyamang)."
    },
    {
      "sura": 25,
      "verse": 51,
      "text": "Anna tenna’ Iyami’ mappoelo’, Iyami’ tongang na massio di tungga-tungga’ banua mesa  pappaingarang (suro)."
    },
    {
      "sura": 25,
      "verse": 52,
      "text": "Jari da mappeccoe’i to kaper, anna panjiha’o lao ise’iya sawa’ (Koroang) jiha’ iya   kaiyang."
    },
    {
      "sura": 25,
      "verse": 53,
      "text": "Anna Iya (Puang) mappaso’nai da’dua sasi’ lolong (siapper), iya di’e matawar na segar (marandang) anna iya laengna  masing na mapai’. Anna Iya (Puang) mappajari di alle’na (da’dua sasi’) rinding anna batas iya mappasara’i."
    },
    {
      "sura": 25,
      "verse": 54,
      "text": "Anna Iya  (Puang)  mappadiang rupa  tau pole di uai, mane Iya (Puang) mappadiang rupa  tau  di’o (maappunnai) biya anna passanganang) anna diangi Puangmu Masarro Kuasa."
    },
    {
      "sura": 25,
      "verse": 55,
      "text": "Anna ise’iya massomba selaengna Puang Allah Taala iya andiang mappapole akkegunang di sesena anna andiang (toi)  mappapole  adaeang (mudharat) di sesena. Anna diangi to kaper pattulung (setang na madoraka) lao di Puangna."
    },
    {
      "sura": 25,
      "verse": 56,
      "text": "Anna andiangi Iyami’ ma’utuso’o (Muhammad) selaeng­na pambawa karewa mapperio-rio anna pappainga­rang."
    },
    {
      "sura": 25,
      "verse": 57,
      "text": "Pa’uango’o: “Andianga’ merau tambo di sesemu mie’ mau nasaicco’na di lalangna mappalambi’ (pesioang), selaengna (mahhara’ malaai) tau melo’ ma’ola tangalalang lao di Puangna.”"
    },
    {
      "sura": 25,
      "verse": 58,
      "text": "Anna pattawakkalo’o lao di (Puang Iya) Tuo (mannan­nungan) Iya andiang mate, anna pattasa’beo sawa’ mappuyi’-I. Anna sukku’mi (Puang) Masarro pappakarewa dosa-dosa para batuan-Na,"
    },
    {
      "sura": 25,
      "verse": 59,
      "text": "Iya mappadiang langi’ anna lino anna anu diang di alle’na lalang di annang wattu, mane Iya (Puang)  istawa’ diaya di Arasy. Iya (Puang) Masarro Masayang, jari pettuleangi (Puang Allah Taala) lao di to kaminang ma’issangi (Muhammad)."
    },
    {
      "sura": 25,
      "verse": 60,
      "text": "Anna mua’ dipa’uangngi lao ise’iya: “Suyu’o mie’ lao di (Puang) Iya Masarro Masayang, ise’iya ma’uang: “Inai Masarro Masayang? Apa’ na suyu’di iyami’ lao di Puang iya  mupesioang (Muhammad)  di iyami’ (suyu’ lao di sese-Na)?” Anna ise’iya tamba karao (pole di atongangan)."
    },
    {
      "sura": 25,
      "verse": 61,
      "text": "Tongang mapaccingi Puang Allah Taala iya mappadiang di langi’  mae’di bittoeng timbocco-bocco  anna mappa­diang toi mata allo  anna bulan iya paindo."
    },
    {
      "sura": 25,
      "verse": 62,
      "text": "Anna Iya (Puang) mappadiang bongi anna allo sisalle-salle di sesena to melo’ maala pe’guruang  iyade’ to melo’ me’asukkur."
    },
    {
      "sura": 25,
      "verse": 63,
      "text": "Anna para batuanna (Puang Iya) Masarro Masayang di’o (iyamo)  to mellamba  di baona lino na mappakatuna ale anna mua’ to gengge (cangngo) maambaroangi (mattuna-tunai) ise’iya, ise’iya ma’uang “salam”."
    },
    {
      "sura": 25,
      "verse": 64,
      "text": "Anna to (cappu’) wattu bonginna makkasiwiang lao di Puangna, suyu’ anna mekke’de’."
    },
    {
      "sura": 25,
      "verse": 65,
      "text": "Anna to ma’uang: “E Puangngi, pakaraoi pole di Iyami passessa naraka Jahannam, sitongangna passessana diangi abinasang mannannungan."
    },
    {
      "sura": 25,
      "verse": 66,
      "text": "Sitongangna (naraka Jahannam) di’o kaminang adae’na engeang  me’atatta’ anna engeang mottong."
    },
    {
      "sura": 25,
      "verse": 67,
      "text": "Anna to mua’ mambalanjai (barangna), ise’iya  andiang me’ata’lalo maccappu-cappu’, anna andiang (toi) ta’lalo makikkir, anna diangi di alle’na di’o (tangnga-tangga)."
    },
    {
      "sura": 25,
      "verse": 68,
      "text": "Anna to andiang massomba puang  laeng selaengna Puang Allah Taala anna andiang  mambuno nyawa  iya naharangan Puang Allah Taala (mappatei’i) selaengna sawa’ alasan iya tongang (parua), anna andiangi mappanga’ding, anna inai mappogau’ bassa di’o, napominasai na mallolongan (pambalasan) dosana."
    },
    {
      "sura": 25,
      "verse": 69,
      "text": "Na di palliccu-liccungi passessana di allo keama’ anna mannannungani lalang di passessa, lalang di amatunang."
    },
    {
      "sura": 25,
      "verse": 70,
      "text": "Selaengna to me’atowa’ anna matappa’ anna  mappogau’ apiangan, jari adaeangna ise’iya nasallei apiangan Puang Allah Taala. Anna diangi Puang Allah Taala Masarro Pa’dappang na Makkesayang."
    },
    {
      "sura": 25,
      "verse": 71,
      "text": "Anna inai-inai me’atowa’  anna mappogau’ apiangan, jari sitongangna me’atowa’i lao di Puang Allah Taala towa’ tongang."
    },
    {
      "sura": 25,
      "verse": 72,
      "text": "Anna to andiang mappibei passa’biang palsu, anna mua’ sitai ise’iya to mappogau’ panggauang iya andiang  ma’guna, sangga’ landur (tappa’i) sawa’ na jagai apaccinganna alawena,"
    },
    {
      "sura": 25,
      "verse": 73,
      "text": "Anna to mua’ dipaingarangi sawa’ aya’-aya’na Puangna ise’iya,  andiangi ise’iya menggau’ rapang to binga anna buta."
    },
    {
      "sura": 25,
      "verse": 74,
      "text": "Anna to ma’uang: “E Puangngi,  pebengano’o mai di iyami’ para bainei  anna biya-biya’i pappasannang ate, anna pajari iyami’  pangulu di sesena to me’atakwa.”"
    },
    {
      "sura": 25,
      "verse": 75,
      "text": "Ise’iyamo di’o na di balas (onro) iya matinggi (lalang di suruga) sawa’ asa’barangna,  anna diromai ise’iya palla’birang anna pau-pau asalamakang di lalangna."
    },
    {
      "sura": 25,
      "verse": 76,
      "text": "Ise’iya  mannannungan di lalangna, suruga di’o engeang kaminang macoa  diengei me’atatta’ anna engeang mottong."
    },
    {
      "sura": 25,
      "verse": 77,
      "text": "Pa’uango’o (Muhammad, lao di to mappa’dua): “Puangngu andiangi mappindalingaio mie’, tenna’ tania pakkasiwiangmu mie’. (na iya tia me’apao mie’ na makkasiwiang lao di sese-Na),  padahal tongang purao mie’ malloso-losongani (Puang)? Sawa’ iyamo di’o tongang diango’o na narua passessa.”"
    },
    {
      "sura": 26,
      "verse": 1,
      "text": "Ṭā Sīn Mīm."
    },
    {
      "sura": 26,
      "verse": 2,
      "text": "Iyamo di’e aya’-aya’ Kitta’ (Koroang) iya ma’nyata (mannassa)."
    },
    {
      "sura": 26,
      "verse": 3,
      "text": "Malao (Muhammad) na mappabinasa alawemu, sawa’ diangi ise’iya (to Makkah) andiangi matappa’."
    },
    {
      "sura": 26,
      "verse": 4,
      "text": "Mua’ Iyami’ mappoelo’, napominasai Iyami’ na mappaturungani ise’iya mu’jizat pole di langi’, jari tondongna ise’iya tunru’  mappakatuna ale di sesena."
    },
    {
      "sura": 26,
      "verse": 5,
      "text": "Anna andiangi pole lao ise’iya  mesa pappaingarang baru pole di (Puang Iya) Masarro Pammase, selaengna diangi ise’iya samata mappeppondo’i."
    },
    {
      "sura": 26,
      "verse": 6,
      "text": "Jari sitongangna, ise’iya pura malloso-losongan (Koroang), jari na polei manini lao ise’iya  (atongangan) karewa iya pura na pappaelle-elleang ise’iya (diolo’)."
    },
    {
      "sura": 26,
      "verse": 7,
      "text": "Anna apa’ andiangdi ise’iya mappennassai lino, saapai mae’dinna Iyami’ mappatuo di baona lino di’o marrupa-rupa sipasa-pasang (mae’di  tuda-tuda’) iya macoa?"
    },
    {
      "sura": 26,
      "verse": 8,
      "text": "Sitongangna iya bassa di’o tongang diangi mesa tanda (alama’ akkuasangna Puang Allah Taala). Anna iya tia mae’diangi  ise’iya andiang matappa’."
    },
    {
      "sura": 26,
      "verse": 9,
      "text": "Anna sitongangna Puangmu Masarro Maraya Pa’ulleang na Makkesayang."
    },
    {
      "sura": 26,
      "verse": 10,
      "text": "Anna (ingarangi) di wattu Puangmu me’illong lao di Musa (Puang ma’uang): “Polei’i kaum iya ta’lalo pagau’ bawang,"
    },
    {
      "sura": 26,
      "verse": 11,
      "text": "(Iyamo) kaumna Fir’aun. Mangapai ise’iya na andiang me’atakwa?”"
    },
    {
      "sura": 26,
      "verse": 12,
      "text": "(Musa) ma’uang: “E Puangngu, sitongangna marakkea’  mua’ ise’iya  na malloso-losongana’,"
    },
    {
      "sura": 26,
      "verse": 13,
      "text": "Anna (usa’ding) sippi’i dada’u anna lilau andiangi paseh (mappau), jari utusi  Harun (na massolangana’)."
    },
    {
      "sura": 26,
      "verse": 14,
      "text": "Anna mado’sa-a' (usa’ding) lao ise’iya, jari marakkea’mua’  na napateia’ ise’iya.”"
    },
    {
      "sura": 26,
      "verse": 15,
      "text": "(Puang Allah Taala) ma’uang: “Da parakke’ (tongang andiangi ise’iya na mala mappateio), jari lambamo’o da’dua siola  siola mambawa aya’-aya’-I (mu’jizat). Sitongangna Iyami’  massolangano’o ma’irrangngi (anu iya napau ise’iya),"
    },
    {
      "sura": 26,
      "verse": 16,
      "text": "Jari polemo’o da’dua siola  lao di Fir’aun anna ma’uang: “Sitongangna iyami’ para surona Puang inggannana alang,"
    },
    {
      "sura": 26,
      "verse": 17,
      "text": "Lappasangi Bani Israil (lamba) siola iyami’.”"
    },
    {
      "sura": 26,
      "verse": 18,
      "text": "(Fir’aun) ma’uang: “Apa’ andiangdi iyami’ pura mappiarao di (keluargai), wattummu  nanaeke duapa anna mottongo’o siola iyami’ sisaapa taungna pole di ummurmu."
    },
    {
      "sura": 26,
      "verse": 19,
      "text": "Anna puramo’o (Musa) mappogau’ (asalang pole di) panggauang  iya pura mupogau’ anna mettamao golongan to kaper (andiang sukkur)."
    },
    {
      "sura": 26,
      "verse": 20,
      "text": "(Musa) ma’uang: “Purama’ mappogau’i, anna iyau di wattu di’o mettama-a' di to takkalupa."
    },
    {
      "sura": 26,
      "verse": 21,
      "text": "Mane maindonga’ mappeleio di wattu’u marakke’ mating di sesemu, mane Puang mambeia’  pa’issangan siola napajaria’ salah mesana para suro."
    },
    {
      "sura": 26,
      "verse": 22,
      "text": "Anna iyamo di’o apiangan (pappenyamang) iya pura muannaia’, na mupebatuai Bani Israil.”"
    },
    {
      "sura": 26,
      "verse": 23,
      "text": "(Fir’aun) ma’uang: “Inai di’o Puang inggannana alango?”"
    },
    {
      "sura": 26,
      "verse": 24,
      "text": "(Musa) ma’uang: “Puang (Iya mappadiang) langi’ anna lino anna  anu iya diang di alle’na (iyamo di’o Puangmu),  mua’ diango’o mie’ to mappokannyang (Puang Allah Taala).”"
    },
    {
      "sura": 26,
      "verse": 25,
      "text": "(Fir’aun) ma’uang lao di to dio di alleroangna: “Apa’ andiangdi mie’ muirrangngi (anu napau)?”"
    },
    {
      "sura": 26,
      "verse": 26,
      "text": "(Musa) ma’uang: “Puangmu mie’ anna Puangna kanne-kannemu diolo’ mai.”"
    },
    {
      "sura": 26,
      "verse": 27,
      "text": "(Fir’aun) ma’uang: “Sitongangna suromu mie’ iya di utus di sesemu mie’ tongang to tattarang.”"
    },
    {
      "sura": 26,
      "verse": 28,
      "text": "(Musa) ma’uang: “Puang iya (makkuasai) timo’ anna bara’ anna anu iya diang di alle’na (iyamo Puangmu),  mua’ diango’o mie’ keakkalang.”"
    },
    {
      "sura": 26,
      "verse": 29,
      "text": "(Fir’aun) ma’uang: “Sitongangna mua’ massombao Puang selaengna iyau, tongang na upajario salah mesana  to di tarukkung.”"
    },
    {
      "sura": 26,
      "verse": 30,
      "text": "(Musa) ma’uang: “Apa’ na (mupogau’di di’o) maua’ mappatiroio mesa (mukjizat) iya ma’nyata (mannassa)?”"
    },
    {
      "sura": 26,
      "verse": 31,
      "text": "(Fir’aun) ma’uang: “Papolemi mesa (mukjizat iya ma’nyata), mua’ diango’o to tongang (parua).”"
    },
    {
      "sura": 26,
      "verse": 32,
      "text": "Jari (Musa) mappembuangan te’engna, te’engna di’o tappa (menjari) ular iya ma’nyata (mannassa)."
    },
    {
      "sura": 26,
      "verse": 33,
      "text": "Anna mambesoi (mappasungi) limanna (lalang di bayunna), lima di’o tappa menjari mapute (manyalla’)  di sesena to ma’itai."
    },
    {
      "sura": 26,
      "verse": 34,
      "text": "(Fir’aun) ma’uang lao di para to kaiyangna (para pangulunna) iya diang dio di alleroangna: “Sitongangna (Musa) di’e  tongang passeher iya manarang,"
    },
    {
      "sura": 26,
      "verse": 35,
      "text": "melo’i na marrimbao mie’ malai   pole di banuammu sawa’ seherna, jari apamo na mupesioang?"
    },
    {
      "sura": 26,
      "verse": 36,
      "text": "Ise’iya ma’uang: “Tahangi (cinappa’) anna lulluare’na, anna sioi (tau) lao di inggannana banua  na mappasirumung (passeher),"
    },
    {
      "sura": 26,
      "verse": 37,
      "text": "(ise’iya) na mappapoleango’o inggannana passeher  iya manarang.”"
    },
    {
      "sura": 26,
      "verse": 38,
      "text": "Mane dipasirumungmi passeher di wattu (iya pura dipato’) di allo  iya pura dipahang (dipattantu),"
    },
    {
      "sura": 26,
      "verse": 39,
      "text": "Anna dipa'uangngi lao  di tau mae’di: “Pessarumungmo’o mie’ iya nasangna,"
    },
    {
      "sura": 26,
      "verse": 40,
      "text": "Malaai iyami’ mappeccoe’i  passeher, mua’ diangi ise’iya to pakala.”"
    },
    {
      "sura": 26,
      "verse": 41,
      "text": "Jari di wattu polenamo para  passeher, ise’iya ma’uang lao di Fir’aun: “Tongang bandi iyami’ na mallolongan tambo (gaji) iya  kaiyang,  mua’ diangi iyami’ pakala?”"
    },
    {
      "sura": 26,
      "verse": 42,
      "text": "(Fir’aun) mambali: “Ya, anna sitongangna diango’o mie’ (na mallolongan) onro to dipakadeppu’ (limai di iyau).”"
    },
    {
      "sura": 26,
      "verse": 43,
      "text": "(Musa) ma’uang lao ise’iya: “Pettimbianganmi anu iya melo’ mupettimbeangan (mupembuangan).”"
    },
    {
      "sura": 26,
      "verse": 44,
      "text": "Mane ise’iya mappembuangan gulang (arra-arrang petuyu’)  anna te’e-te’engna anna ma’uangi: “Sawa’ akkua­sang­na Fir’aun, sitongangna iyami’ tongang na pakala.”"
    },
    {
      "sura": 26,
      "verse": 45,
      "text": "Mane Musa mappimbuangan te’engna, tappa silalona (te’eng di’o)  maamme’  anu palsu iya napapi-papia di’o."
    },
    {
      "sura": 26,
      "verse": 46,
      "text": "Jari iya di’o passehero ru’ungi anna suyu’ lao (di Puang Allah Taala)."
    },
    {
      "sura": 26,
      "verse": 47,
      "text": "Ise’iya ma’uang: “Iyami’ matappa’ lao di Puang inggannana alang,"
    },
    {
      "sura": 26,
      "verse": 48,
      "text": "(Iyamo) Puangna Musa anna Harun.”"
    },
    {
      "sura": 26,
      "verse": 49,
      "text": "Fir’aun ma’uang: “Apa’ na matappa’ nasangdo’o mie’ (lao di Musa) di andiangmupa mie’ uelorang? Sitongangna diangi  to kaiyangmu (pangulummu) iya map­pa’­guruo seher, jari tongang na muissangi (capparanna panggauangmu). Tongang na upolongi limammu anna lette’mu (kalawar) anna na usalib nasango’o mie’.”"
    },
    {
      "sura": 26,
      "verse": 50,
      "text": "Ise’iya ma’uang: “Andiang diang  (iyami’) arakke’. Sitongangna  iyami’ na membali’ lao di Puangngi."
    },
    {
      "sura": 26,
      "verse": 51,
      "text": "Sitongangna iyami’  mappoelo’ sanna’ mua’ Puangngi  na maa’dappangan asala’i, apa’ diangi iyami’ to mammula-mula  matappa’.”"
    },
    {
      "sura": 26,
      "verse": 52,
      "text": "Anna Iyami’ ma’wahyukang (massio) Musa: “Pellambamo’o di (wattu) bongi mambawa para batua’-U (Bani Israil), sawa’ sitongangna i’o mie’ na ditinro’.”"
    },
    {
      "sura": 26,
      "verse": 53,
      "text": "Mane Fir’aun makkiring  tau lao di kota-kota (na mappasirumung joa’na)."
    },
    {
      "sura": 26,
      "verse": 54,
      "text": "(Fir’aun ma’uang): “Sitongangna ise’iya (Bani Israil)  sangga’ golongan  keccu’,"
    },
    {
      "sura": 26,
      "verse": 55,
      "text": "anna sitongangna ise’iya  tongang mappapole amacaiangta,"
    },
    {
      "sura": 26,
      "verse": 56,
      "text": "Anna sitongangna iyami tongang golongan iya samata ma’jaga-jaga.”"
    },
    {
      "sura": 26,
      "verse": 57,
      "text": "Mane Iyami’ mappasungi ise’iya (Fir’aun  siola kaumna) pole di uma anna mata uai,"
    },
    {
      "sura": 26,
      "verse": 58,
      "text": "anna (pole) di ga’dong (asugiang) anna onro iya mala’bi’,"
    },
    {
      "sura": 26,
      "verse": 59,
      "text": "Bassami di’o, anna iyami’ mammmana’i Bani Israil."
    },
    {
      "sura": 26,
      "verse": 60,
      "text": "mane (Fir’aun anna joa’na)  ma’ule’i (mattinro’i) ise’iya di wattu tidoa’na mata allo."
    },
    {
      "sura": 26,
      "verse": 61,
      "text": "Jari di wattu da’dua golongan sipeitai, ma’uangmi to mappeccoe’i Musa: “Sitongangna iyami’ tongang na dilambi’.”"
    },
    {
      "sura": 26,
      "verse": 62,
      "text": "(Musa) mambali: Tongang andiangi (tau na dilambi’). Sitongangna siola-a’ Puangngu, Iya (Puang) na mambeia’ patiroang.”"
    },
    {
      "sura": 26,
      "verse": 63,
      "text": "Mane Iyami’ ma’wahyukang  lao di Musa: “Pettuttuangi te'engmu lao di sasi’ anna tiballami (tibisa’mi di’o sasi’o) anna mesa-mesa pambisangan rapangi buttu kaiyang."
    },
    {
      "sura": 26,
      "verse": 64,
      "text": "Anna di lai’mi di’o Iyami’ mappakadeppuangi golongan (umma’) iya laeng."
    },
    {
      "sura": 26,
      "verse": 65,
      "text": "Anna Iyami’ mappasalama’i Musa anna  to massolangi iyanasangna."
    },
    {
      "sura": 26,
      "verse": 66,
      "text": "Anna Iyami’ mappatallangi golongan (umma’) laengna."
    },
    {
      "sura": 26,
      "verse": 67,
      "text": "Sitongangna iya bassa di’o tongang diang aya’ (mu’jizat), anna iya tia mae’diangi ise’iya andiang matappa’."
    },
    {
      "sura": 26,
      "verse": 68,
      "text": "Anna sitongangna Puangmu iyamo (Puang Iya) Masarro Maraya pa’ulleang na Makkesayang."
    },
    {
      "sura": 26,
      "verse": 69,
      "text": "Anna taleangi (bacangi) lao ise’iya kissana Ibrahim."
    },
    {
      "sura": 26,
      "verse": 70,
      "text": "Di wattunnai  ma’uang lao di amanna anna kaumna:  “Apa mie’ musomba?”"
    },
    {
      "sura": 26,
      "verse": 71,
      "text": "Ise’iya ma’uang: “Iyami’ massomba barahala (patung) anna iyami’  samata  manduku-dukui massombai.”"
    },
    {
      "sura": 26,
      "verse": 72,
      "text": "(Ibrahim) ma’uang: “Apa nairrangngido’o ise’iya mua’ mando’a (lao)?"
    },
    {
      "sura": 26,
      "verse": 73,
      "text": "Iyade’ (maladi) ise’iya     mambeio akkegunang  iyade’     mambei adaeang?”"
    },
    {
      "sura": 26,
      "verse": 74,
      "text": "Ise’iya ma’uang: “Andiangi, iya tia iyami’ ma’itai kanne-kanne’i mappogau’ bassa di’o.”"
    },
    {
      "sura": 26,
      "verse": 75,
      "text": "(Ibrahim) ma’uang: “Apa’  diangdo’o mie’ mappennasai anu iya samata musomba,"
    },
    {
      "sura": 26,
      "verse": 76,
      "text": "I’o  mie’ anna kanne-kannemu diolo’ mai?"
    },
    {
      "sura": 26,
      "verse": 77,
      "text": "jari sitongangna  ise’iya (iya anu musomba) di’o bali’u, sangadinna Puang inggannana alang,"
    },
    {
      "sura": 26,
      "verse": 78,
      "text": "(Iyamo Puang) iya pura mappadianga’, jari Iya (Puang) mambeia’ patiroang,"
    },
    {
      "sura": 26,
      "verse": 79,
      "text": "anna (Puangngu), Iya mappandea’ na mappadundua’. "
    },
    {
      "sura": 26,
      "verse": 80,
      "text": "anna mua’ mongea’ (magarringa’), Iya tomo mappamassaua’,"
    },
    {
      "sura": 26,
      "verse": 81,
      "text": "anna Iya na mappateia’, mane na mappatuoa’ (membali’),"
    },
    {
      "sura": 26,
      "verse": 82,
      "text": "anna Iya urannuang sanna’ na maa'dappangan asala’u di allo keama’.”"
    },
    {
      "sura": 26,
      "verse": 83,
      "text": "(Ibrahim mando’a): “E Puangngu,  beia’ hikmah anna patama’ lalang di golonganna to masaleh,"
    },
    {
      "sura": 26,
      "verse": 84,
      "text": "anna pajaria’ tulu tipau macoa di sesena tau (iya pole) diboe’,"
    },
    {
      "sura": 26,
      "verse": 85,
      "text": "anna pajaria’ mettama di to mammana’ suruga iya panno amanyamangan,"
    },
    {
      "sura": 26,
      "verse": 86,
      "text": "anna a’dappangani ama’u, sitongangna diangi mettama di to pusa,"
    },
    {
      "sura": 26,
      "verse": 87,
      "text": "anna da mupamatuna’ di allo dipatiwa’asna ise’iya,"
    },
    {
      "sura": 26,
      "verse": 88,
      "text": "(iyamo) di allo barang anna nana’eke andiang ma’guna,"
    },
    {
      "sura": 26,
      "verse": 89,
      "text": "selaengna to pole (me’olo) lao di Puang Allah Taala siola ate mapaccing,"
    },
    {
      "sura": 26,
      "verse": 90,
      "text": "anna (di allo di’o) dipakadeppu’i suruga lao di to me’atakwa."
    },
    {
      "sura": 26,
      "verse": 91,
      "text": "anna dipepetiroang mannassai  naraka Jahim lao di to pusa.”"
    },
    {
      "sura": 26,
      "verse": 92,
      "text": "anna dipa’uangngi lao ise’iya: “Innami naengei barahala (patung)  iya diango’o mie’ diolo’ samata musomba,"
    },
    {
      "sura": 26,
      "verse": 93,
      "text": "selaengna Puang Allah Taala? Apa’ maladi ise’iya mattulungo’o  mie’ iyade’ mattulung alawena?”"
    },
    {
      "sura": 26,
      "verse": 94,
      "text": "jari ise’iya (anu nasomba di’o)  dipembalittueangi (di baloliangi)  tama  di naraka siola to pusa,"
    },
    {
      "sura": 26,
      "verse": 95,
      "text": "anna bala tantara (joa’na) Iblis iyanasangna."
    },
    {
      "sura": 26,
      "verse": 96,
      "text": "Ise’iya mappau anna ise’iya sisakka-sakka’ (sialla) lalang (di naraka)."
    },
    {
      "sura": 26,
      "verse": 97,
      "text": "Sawa’ Puang Allah Taala, sitongangna iyami’ diolo’ (di lino)  lalang di apusang iya ma’nyata (mannassa),"
    },
    {
      "sura": 26,
      "verse": 98,
      "text": "sawa’ iyami’ mappasittengano’o mie’ (barahala) di Puang inggannana alang."
    },
    {
      "sura": 26,
      "verse": 99,
      "text": "Anna andiang diang iya mappapusa iyami’  selaengna to madosa."
    },
    {
      "sura": 26,
      "verse": 100,
      "text": "Jari iyami’ andiang maappunnai pambei syafaat (pattulung),"
    },
    {
      "sura": 26,
      "verse": 101,
      "text": "anna andiang to’o diang sola (sammuane) rape’ sanna’,"
    },
    {
      "sura": 26,
      "verse": 102,
      "text": "jari tenna’ maladi tau membali’ pissangpa (lao di lino) iyami’ tongang na menjari to matappa’.”"
    },
    {
      "sura": 26,
      "verse": 103,
      "text": "Sitongangna iya bassa di’o tongang diang aya’ (Mukjizat), anna iya tia mae’diangi  ise’iya andiang matappa’."
    },
    {
      "sura": 26,
      "verse": 104,
      "text": "Anna sitongangna Puangmu iyamo (Puang Iya) Masarro Maraya pa’ulleang na Makkesayang."
    },
    {
      "sura": 26,
      "verse": 105,
      "text": "Umma’na Nuh pura malloso-losongan para  suro."
    },
    {
      "sura": 26,
      "verse": 106,
      "text": "Di wattu lulluare’na (Nuh) ma’uang lao ise’iya: “Mangapa na andiango’o mie’ me’atakwa?"
    },
    {
      "sura": 26,
      "verse": 107,
      "text": "Sitongangna iyau di’e mesa suro dipokanynyang (iya disio) di sesemu mie,"
    },
    {
      "sura": 26,
      "verse": 108,
      "text": "Jari pe’atakwao mie’ lao di Puang Allah Taala anna tunru’o mie’ (mai di iyau)."
    },
    {
      "sura": 26,
      "verse": 109,
      "text": "Anna andianga na merau  tambo (gaji) di sesemu mie’ sawa’ piperoau di’e, tambou (gaji’u) andiang laeng selaengna polei di Puang inggannana alang."
    },
    {
      "sura": 26,
      "verse": 110,
      "text": "Jari pe’atakwao mie’ lao  di Puang Allah Taala anna tunru’o mie’ (mai di iyau).”"
    },
    {
      "sura": 26,
      "verse": 111,
      "text": "Ise’iya  ma’uang: “Na matappa’di iyami’ di sesemu, padahal to mappeccoe’io iyamo to matuna?”"
    },
    {
      "sura": 26,
      "verse": 112,
      "text": "(Nuh) ma’uang: “Anna andiang pa’issanga’i di anu iya napogau’ ise’iya."
    },
    {
      "sura": 26,
      "verse": 113,
      "text": "Parrekengan (panggauangna)  ise’iya  andiang laeng sangga’ di Puangngu, mua’ musa’dingi mie’."
    },
    {
      "sura": 26,
      "verse": 114,
      "text": "Anna andianga’ na marrimba (malai) to matappa’."
    },
    {
      "sura": 26,
      "verse": 115,
      "text": "Iyau (di’e)  andiang laeng selaengna (sangga’) pappaingarang  iya ma’nyata (mannassa)."
    },
    {
      "sura": 26,
      "verse": 116,
      "text": "Ise’iya ma’uang: Sitongangna mua’ andiango’o (melo’)  me’osa (E Nuh), tongang na mettamao to na dirajam (ditimbei batu lambi’ mate).”"
    },
    {
      "sura": 26,
      "verse": 117,
      "text": "(Nuh) ma’uang: “E Puangngu, Sitongangna umma’u malloso-losongana’."
    },
    {
      "sura": 26,
      "verse": 118,
      "text": "Jari putusi naung antara iyau anna ise’iya, anna pasalama-a’  anna ise’iya iya matappa’ massolangana’.”"
    },
    {
      "sura": 26,
      "verse": 119,
      "text": "Jari Iyami’ mappasalama’i (Nuh) anna to massolangani lalang di kappal iya panno rurangan."
    },
    {
      "sura": 26,
      "verse": 120,
      "text": "Mane dipuranamo di’o Iyami’ mappatallang to mottong."
    },
    {
      "sura": 26,
      "verse": 121,
      "text": "Sitongangna iya bassa di’o  tongang diang  aya’ (Mukjizat), anna iya tia mae’diangi ise’iya andiang matappa’."
    },
    {
      "sura": 26,
      "verse": 122,
      "text": "Anna sitongangna Puangmu  iyamo (Puang Iya) Masarro  Maraya Pa’ulleang na Makkesayang."
    },
    {
      "sura": 26,
      "verse": 123,
      "text": "(Kaum) ‘Ad pura malloso-losongan para suro."
    },
    {
      "sura": 26,
      "verse": 124,
      "text": "Di wattu lulluare’na ise’iya Hud ma’uang lao ise’iya: “Mangapa na andiango’o mie’ me’atakwa?"
    },
    {
      "sura": 26,
      "verse": 125,
      "text": "Sitongangna iyau di’e mesa suro dipokanynyang (iya disio) di sesemu mie’,"
    },
    {
      "sura": 26,
      "verse": 126,
      "text": "Jari pe’atakwao mie’ lao di Puang Allah Taala anna tunru’o mie’ (mai di iyau)."
    },
    {
      "sura": 26,
      "verse": 127,
      "text": "Anna andianga merau tambo (gaji) di pepero’u (di’e), tambou (gaji’u)  sangga’ polei di Puang inggannana alang."
    },
    {
      "sura": 26,
      "verse": 128,
      "text": "Apa’ mappake’de’do’o mie’ di tungga-tungga’ lita’ (engeang) malinggao ke'deangna andiang diengei (pangi-panginoang),"
    },
    {
      "sura": 26,
      "verse": 129,
      "text": "Anna mappapiao mie’ mae’di betteng mamoere’o mie’ (tuo) mannannungan?"
    },
    {
      "sura": 26,
      "verse": 130,
      "text": "Anna mua’ massessao mie’, sessai ise’iya sessa iya ta’lalo matoyo."
    },
    {
      "sura": 26,
      "verse": 131,
      "text": "Jari pe’atakwao mie’ lao di Puang Allah Taala anna tunru’o mie’ (mai  di iyau)."
    },
    {
      "sura": 26,
      "verse": 132,
      "text": "Anna pe’atakwao mie’ lao di Puang Allah Taala  iya pura mambeio mie’ anu iya muissang."
    },
    {
      "sura": 26,
      "verse": 133,
      "text": "Iya (Puang) pura mambeio  mie’ olo’-olo’ piarang, anna nana’eke,"
    },
    {
      "sura": 26,
      "verse": 134,
      "text": "anna uma-uma anna mata uai,"
    },
    {
      "sura": 26,
      "verse": 135,
      "text": "sitongangna marakkea’ na naruao mie’ passessa di allo iya kaiyang.”"
    },
    {
      "sura": 26,
      "verse": 136,
      "text": "Ise’iya ma’uang: “Sitteng bandi di iyami’, mepatuduo  iyade’ andiango’o mepatudu,"
    },
    {
      "sura": 26,
      "verse": 137,
      "text": "(Agamai) di’e andiang laeng selaengna sangga’ abiasanganna tappa’ to diolo’,"
    },
    {
      "sura": 26,
      "verse": 138,
      "text": "anna iyami’ andiangi  na disessa.”"
    },
    {
      "sura": 26,
      "verse": 139,
      "text": "Jari ise’iya malloso-losongan (Hud), mane Iyami’ mappabinasai ise’iya. Sitongangna di bassa di’o tongang diang aya’ (Mukjizat), anna iya tia mae’diangi ise’iya andiang matappa’."
    },
    {
      "sura": 26,
      "verse": 140,
      "text": "Anna sitongangna  Puangmu, iyamo (Puang Iya) Masarro Maraya Pa’ulleang na Makkesayang."
    },
    {
      "sura": 26,
      "verse": 141,
      "text": "(Kaum) Tsamud pura maloso-losongan para suro."
    },
    {
      "sura": 26,
      "verse": 142,
      "text": "Di wattu lulluare’na ise’iya, Saleh,  ma’uang lao ise’iya: “Mangapa na andiango’o mie’ me’atakwa?"
    },
    {
      "sura": 26,
      "verse": 143,
      "text": "Sitongangna iyau di’e mesa   suro dipokanynyang (iya diutus) di sesemu mie’,"
    },
    {
      "sura": 26,
      "verse": 144,
      "text": "Jari pe’atakwao mie’ lao di Puang Allah Taala anna tunru’o mie’ (mai di iyau)."
    },
    {
      "sura": 26,
      "verse": 145,
      "text": "Anna iyau tongang andiang na merau tambo (gaji) di sesemu mie’ sawa’ piperoau di’e, tambou (gaji’u) andiang laeng  sangga’ polei di Puang inggannana alang."
    },
    {
      "sura": 26,
      "verse": 146,
      "text": "Apa’ na dipappaso’na-so’nado’o mie’ mottong (di banu­ammu di’e) amang?"
    },
    {
      "sura": 26,
      "verse": 147,
      "text": "lalang di uma-uma anna mata uai,"
    },
    {
      "sura": 26,
      "verse": 148,
      "text": "anna tuda-tuda’ anna ponna kuruma  iya urewena malumu."
    },
    {
      "sura": 26,
      "verse": 149,
      "text": "Anna mupae’i mie’ sambareang pole di buttu na mupajari boyang (sawa’ masia’mu);"
    },
    {
      "sura": 26,
      "verse": 150,
      "text": "Jari pe’atakwao mie’ lao di Puang Allah Taala  anna tunru’o mie’ (mai di iyau);"
    },
    {
      "sura": 26,
      "verse": 151,
      "text": "anna da mie’ matturu’i pesiona to mambulallo atorang."
    },
    {
      "sura": 26,
      "verse": 152,
      "text": "iya mappapia adaeang di baona lino anna andiang mappapiai."
    },
    {
      "sura": 26,
      "verse": 153,
      "text": "Ise’iya ma’uang: “Sitongangna i'o salah mesana to narua seher;"
    },
    {
      "sura": 26,
      "verse": 154,
      "text": "I’o andiang laeng selaengna sangga’ mesa to sitteng iyami’. Jari papolemi mesa aya’ (mu’jizat) mua’ diango’o to tongang (parua).”"
    },
    {
      "sura": 26,
      "verse": 155,
      "text": "(Saleh) ma’uang: “Iya di’e  mesa unta baine, iya wattunnamo mandundu, anna i'o to’o mie’ maappunnai wattu mandundu di allo iya dipattattu."
    },
    {
      "sura": 26,
      "verse": 156,
      "text": "Anna da mie’ pandu’du’ (unta  baine) di’o sawa’ mesa adaeang, iya manini (na massawa’io) mie’ na narua paccalla di allo iya kaiyang.”"
    },
    {
      "sura": 26,
      "verse": 157,
      "text": "Mane ise’iya  mappatei-i, mane ise’iya manoso alawe,"
    },
    {
      "sura": 26,
      "verse": 158,
      "text": "jari ise’iya narua sessa. Sitongangna  iya bassa di’o  tongang diang aya’ (Mukjizat). Anna iya tia mae’diangi ise’iya andiang matappa’."
    },
    {
      "sura": 26,
      "verse": 159,
      "text": "Anna sitongangna Puangmu, Iyamo Tongang Masarro Maraya Pa’ulleang na  Makkesayang."
    },
    {
      "sura": 26,
      "verse": 160,
      "text": "Kaum Luth  pura  malloso-losongan para suro,"
    },
    {
      "sura": 26,
      "verse": 161,
      "text": "Di wattu lulluare’na ise’iya , Luth, ma’uang lao ise’iya: “Mangapa na andiango’o mie’ me’atakwa?”"
    },
    {
      "sura": 26,
      "verse": 162,
      "text": "Sitongangna iyau di’e mesa suro dipokanynyang (iya diutus) di sesemu mie’,"
    },
    {
      "sura": 26,
      "verse": 163,
      "text": "Jari pe’atakwao mie’ lao di Puang Allah Taala anna tunru’o mie’ (mai di iyau)."
    },
    {
      "sura": 26,
      "verse": 164,
      "text": "Anna  iyau  tongang andiang  merau tambo (gaji) di pepa­tu­du’u di’e,  tambou (gaji’u) andiang laeng  selaeng­na sangga’ polei di Puang inggannana alang."
    },
    {
      "sura": 26,
      "verse": 165,
      "text": "Mangapao na mappoleio mie’ tommuane di antara rupa tau,"
    },
    {
      "sura": 26,
      "verse": 166,
      "text": "anna mupelei para bainemu  iya napajari Puangmu di sesemu mie’,  mala i’o mie’ to mambulallo atorang.”"
    },
    {
      "sura": 26,
      "verse": 167,
      "text": "Ise’ya ma’uang: “E Luth, sitongangna mua’ andiango’o me’osa, tongang mettamao di to disio malai (dirimba).”"
    },
    {
      "sura": 26,
      "verse": 168,
      "text": "(Luth) ma’uang: “Sitongangna iyau mambire’ sanna’ lao di pangguangmu.”"
    },
    {
      "sura": 26,
      "verse": 169,
      "text": "(Luth mando’a): “E Puangngu, pasalama-a’ siola keluar­gau pole di (balasan) panggauang iya napogau’ ise’iya.”"
    },
    {
      "sura": 26,
      "verse": 170,
      "text": "Mane Iyami’ mappasalama’i siola keluargana iyanasangna,"
    },
    {
      "sura": 26,
      "verse": 171,
      "text": "Selaengna mesa to baine mabuweng (bainena)  iya mettama di golongan iya mottong,"
    },
    {
      "sura": 26,
      "verse": 172,
      "text": "Mane Iyami’ mappabinasa iya laengna."
    },
    {
      "sura": 26,
      "verse": 173,
      "text": "Anna Iyami’ mappaurangngi ise’iya (urang batu), jari tongang adae’i  urang iya marruai  to pura dipaingarang di’o."
    },
    {
      "sura": 26,
      "verse": 174,
      "text": "Sitongangna iya bassa di’o tongang diang aya’ (Mukjizat). Anna iya tia mae’diangi  ise’iya andiang matappa’."
    },
    {
      "sura": 26,
      "verse": 175,
      "text": "Anna sitongangna Puangmu, iyamo (Puang Iya) Masarro Maraya Pa’ulleang na Makkesayang."
    },
    {
      "sura": 26,
      "verse": 176,
      "text": "Pakkappung Aikah pura malloso-losongan para suro;"
    },
    {
      "sura": 26,
      "verse": 177,
      "text": "Di wattu Syu’aib ma’uang lao ise’iya: “Mangapa na andiango’o mie’ me’atakwa?”"
    },
    {
      "sura": 26,
      "verse": 178,
      "text": "Sitongangna iyau di’e mesa  suro dipokanynyang (iya diutus) di sesemu mie’,"
    },
    {
      "sura": 26,
      "verse": 179,
      "text": "Jari pe’atakwao mie’ lao di Puang Allah Taala anna tunru’o mie’ (mai di iyau);"
    },
    {
      "sura": 26,
      "verse": 180,
      "text": "Anna iyau  tongang andiang na merau tambo (gaji) di piperoau di’e,  tambou (gaji’u) andiang laeng  selaengna sangga’ polei di Puang inggannana alang."
    },
    {
      "sura": 26,
      "verse": 181,
      "text": "Pasukku’i mie’ gattang  anna da mie’ pettama di to mapparugi (tau laeng)."
    },
    {
      "sura": 26,
      "verse": 182,
      "text": "Anna timbangi mie’, di timbangan iya maroro."
    },
    {
      "sura": 26,
      "verse": 183,
      "text": "Anna da mie’ papparugi rupa tau na makkurangngi (ha’na) anna da  mie’ pe’agengge di lino na (mappogau’) adaeang;"
    },
    {
      "sura": 26,
      "verse": 184,
      "text": "Anna pe’atakwao mie’ (lao di Puang Allah Taala)  iya mappadiango-o  mie’ anna umma’-umma’ diolo’ mai.”"
    },
    {
      "sura": 26,
      "verse": 185,
      "text": "Ise’iya ma’uang: “Sitongangna i'o salah mesana to narua seher."
    },
    {
      "sura": 26,
      "verse": 186,
      "text": "Anna i’o  andiang laeng selaengna sangga’ rupa tau rapang iyami’, anna sitongangna iyami’  makanynyang mua’ tongang mettamao to losong."
    },
    {
      "sura": 26,
      "verse": 187,
      "text": "Jari pabemme’mi  mai di iyami’ sambo’ong pole di langi’, mua’ diango’o to tongang (parua).”"
    },
    {
      "sura": 26,
      "verse": 188,
      "text": "(Syu’aib) ma’uang: “Puangngu  la’bi ma’issang anu iya mupogau’ mie’.”"
    },
    {
      "sura": 26,
      "verse": 189,
      "text": "Mane ise’iya maloso-losongani (Syuaib),  mane naruai awala’ (passessa)  di allo mapattang. Sitongangna passessa (paccalla) di’o passessa allo kaiyang."
    },
    {
      "sura": 26,
      "verse": 190,
      "text": "Sitongangna iya bassa di’o diang aya’ (Mu’jizat), anna iya tia mae’diangi ise’iya andiang matappa’."
    },
    {
      "sura": 26,
      "verse": 191,
      "text": "Anna sitongangna Puangmu, iyamo (Puang Iya) Masarro Maraya Pa’ulleang na Makkesayang."
    },
    {
      "sura": 26,
      "verse": 192,
      "text": "Anna sitongangna Koroang di’e tongang napaturungi  Puang inggannana alang,"
    },
    {
      "sura": 26,
      "verse": 193,
      "text": "iya na bawai Ruhul Amin (Jibril),"
    },
    {
      "sura": 26,
      "verse": 194,
      "text": "Tipolo tama di atemu (Muhammad) mamoare’o mettama di to mappaingarang,"
    },
    {
      "sura": 26,
      "verse": 195,
      "text": "siola ma’basa Ara’ iya ma’nyata (mannassa)."
    },
    {
      "sura": 26,
      "verse": 196,
      "text": "Anna sitongangna (Koroang) di’o tongang (tirappei) lalang di  kitta’-kitta’ diolo’ mai."
    },
    {
      "sura": 26,
      "verse": 197,
      "text": "Apa’ andiangdi menjari butti lao ise’iya,  mua’ para ulama’na Bani Israil ma’issangi?"
    },
    {
      "sura": 26,
      "verse": 198,
      "text": "Anna tenna’ Koroang di’o Iyami’ mappaturungi lao di sambareang tania Ara’ (bassa ‘ajam),"
    },
    {
      "sura": 26,
      "verse": 199,
      "text": "Mane mambacangi lao ise’iya (to kaper), diangi ise’iya na andiang matappa’ lao."
    },
    {
      "sura": 26,
      "verse": 200,
      "text": "Bassami di’o Iyami’ mappatama Koroang tama di atena to madoraka (madosa),"
    },
    {
      "sura": 26,
      "verse": 201,
      "text": "Ise’iya andiangi maatappa’i, lambi’i ise’iya ma’ita passessa iya pemonge’,"
    },
    {
      "sura": 26,
      "verse": 202,
      "text": "Jari tappa polemi lao ise’iya paccalla andiang dipanna-panna, anna ise’iya andiangi pangilala (nasadari),"
    },
    {
      "sura": 26,
      "verse": 203,
      "text": "Mane ise’iya ma’uang: “Apa’ mala bandi iyami’ di papattanjeng?”"
    },
    {
      "sura": 26,
      "verse": 204,
      "text": "Jari apa’ meraudi ise’iya mamoare’i dipamasigang passessa-I?"
    },
    {
      "sura": 26,
      "verse": 205,
      "text": "Jari apa’ meraudi ise’iya mamoare’i dipamasigang passessa-I?"
    },
    {
      "sura": 26,
      "verse": 206,
      "text": "Mane polemi lao ise’iya passessa iya dipaaccangani ise’iya,"
    },
    {
      "sura": 26,
      "verse": 207,
      "text": "tongang andiangi ma’guna ise’iya anu iya samata na peanyamangngi."
    },
    {
      "sura": 26,
      "verse": 208,
      "text": "Anna Iyami’ andiang mappabinasa (mappaaccur) mesa banua, selaengna  diangmo di sesena  pappaingarang;"
    },
    {
      "sura": 26,
      "verse": 209,
      "text": "na menjari pappaingarang, anna tongang andiangi Iyami’ ta’lalo pagau’ bawang."
    },
    {
      "sura": 26,
      "verse": 210,
      "text": "Anna Koroang di’o  andiangi napaturung para setang."
    },
    {
      "sura": 26,
      "verse": 211,
      "text": "Anna andiangi sitinaya  ise’iya mappaturung (Koroang di’o), anna andiang toi na kuasa."
    },
    {
      "sura": 26,
      "verse": 212,
      "text": "Sitongangna ise’iya tongang dipakaraoi pole na ma’irrangngi (Koroang)."
    },
    {
      "sura": 26,
      "verse": 213,
      "text": "Anna da pe’illong (massomba) puang laeng mupappasiolang Puang Allah Taala,  iya massawa’io  mie’ mettama di to narua passessa (paccalla)."
    },
    {
      "sura": 26,
      "verse": 214,
      "text": "Anna bei pa’ingarangan lao di para  sangana’ (pallulluareammu) iya kadeppu’."
    },
    {
      "sura": 26,
      "verse": 215,
      "text": "Anna pakatunai alawemu lao di to matappa’ iya mappeccoe’io."
    },
    {
      "sura": 26,
      "verse": 216,
      "text": "Mane mua’ ise’iya maadorakaio jari pa’uango’o (Muhammad): “Sitongangna andianga’ tanggung jawa’ lao di anu iya mupogau’ mie’.”"
    },
    {
      "sura": 26,
      "verse": 217,
      "text": "Anna  pattawakkal mo’o  lao di (Puang Allah Taala) iya Masarro Maraya Pa’ulleang na Makkesayang."
    },
    {
      "sura": 26,
      "verse": 218,
      "text": "Iya ma’itao di wattummu  mekke’de’ (na massam­bayang),"
    },
    {
      "sura": 26,
      "verse": 219,
      "text": "Anna (ma’ita to’o) sisallena  kedo (alawemu) di to suyu’."
    },
    {
      "sura": 26,
      "verse": 220,
      "text": "Sitongangna Iya (Puang) Masarro Pairrangngi na Paissang."
    },
    {
      "sura": 26,
      "verse": 221,
      "text": "Apa’ melo’do’o mie U-pakarewai (U-pissangngi), lao di inai para setang dipaturung?"
    },
    {
      "sura": 26,
      "verse": 222,
      "text": "Ise’iya (setang) turungi lao di tungga-tungga pallosong  iya mae’di madosa,"
    },
    {
      "sura": 26,
      "verse": 223,
      "text": "Ise’iya mappalambi’ pairranginna anna mae’diangi  ise’iya pallosong."
    },
    {
      "sura": 26,
      "verse": 224,
      "text": "Anna para passa’ir di’o  napeccoe’i to pusa."
    },
    {
      "sura": 26,
      "verse": 225,
      "text": "Apa’ andiangdi muita  mua’ ise’iya mappellambai inggannana lemba,"
    },
    {
      "sura": 26,
      "verse": 226,
      "text": "Anna sitongangna ise’iya ma’uang  di anu iya andiang napogau’?"
    },
    {
      "sura": 26,
      "verse": 227,
      "text": "Selaengna tau (para passa’ir) iya matappa’ anna mappogau’ apiangan anna tulu marrappe Puang Allah Taala anna mallolongan  apakalang dipurana  dipogau’ bawang. Anna to ta’lalo pagau’ bawang di’o  na naissangi manini engeang inna na naoroi membali’."
    },
    {
      "sura": 27,
      "verse": 1,
      "text": "Ṭā Sīn. Iyamo  di’e aya’-aya’ Koroang anna (aya’aya’) kitta’  iya ma’nyata (mannassa)."
    },
    {
      "sura": 27,
      "verse": 2,
      "text": "patiroang anna karewa mapperi-rio di sesena to matappa’."
    },
    {
      "sura": 27,
      "verse": 3,
      "text": "(iyamo) to makke’deang sambayang  anna mappasilennarang sakka’ anna ise’iya makanynyang  di ahera’."
    },
    {
      "sura": 27,
      "verse": 4,
      "text": "Sitongangna to andiang matappa’ lao di ahera’, Iyami’ mappajari’  ise’iya mattangngar  macoa pangga­uangna, jari ise’iya  silolle’i (lalang di apusang),"
    },
    {
      "sura": 27,
      "verse": 5,
      "text": "Ise’iyamo di’o  to  mallolongan passessa adae’ (di lino) anna ise’iya dio di ahera’ iyamo to kaminang rugi (bangkuru’)."
    },
    {
      "sura": 27,
      "verse": 6,
      "text": "Anna sitongangna i’o (Muhammad) tongang purao dibei Koroang  pole di sesena (Puang Iya) Masarro Maroro (Adil) na Paissang."
    },
    {
      "sura": 27,
      "verse": 7,
      "text": "(Ingarangi) wattunna Musa ma’uang lao di keluargana (pallulluareangna): “Sitongangna ma’ita-a’ api. na ubawangano’o mie’ karewa, iyade’  na ubawangano’o mie’ sulo api mamoare’o mie’ mala mendarang."
    },
    {
      "sura": 27,
      "verse": 8,
      "text": "Jari di wattunna mappolei  di’o (engeang api-o), di illongngimi: “Mua’ purami dibarakka’i to dio di sikadeppe’ api anna to dio di alleroangna. Anna tongang mapaccingi Puang Allah Taala, Puang inggannana alang.”"
    },
    {
      "sura": 27,
      "verse": 9,
      "text": "(Puang Allah Taala ma’uang): E Musa, sitongangna Iyamo tu’u Puang Allah Taala, (Puang Iya) Masarro Maraya Pa’ulleang na  Maroro (Adil)."
    },
    {
      "sura": 27,
      "verse": 10,
      "text": "Anna Pettimbianganmi te’engmu.” Jari di wattu (te’eng di’o menjari ular anna) Musa ma’itai tiuya-uya’ rapang le’ba’ mesa ular  matira’ (makasau’), maindongi membali’ lao di pondo’ andiang menggiling. “E Musa, da parakke’. Sitongangna dio di olo-U, para suro andiangi marakke’,"
    },
    {
      "sura": 27,
      "verse": 11,
      "text": "Selaengna to ta’lalo pagau’ bawang,  mane nasallei (nasapi’) apiangan di purana adaeang (towa’). Jari sitongangna Iyau Masarro Pa’dappang na Makkesayang."
    },
    {
      "sura": 27,
      "verse": 12,
      "text": "Anna patamai limammu di baro bayummu, napominasai na missungi mapute (paindo), andiang diang callana (tania sawa’ amongeang). (dida’dua mu’jizat di’e) mettamai di ammessa mu’jizat (iya na dipepetiroang) lao  di Fir’aun anna kaumna, sitongangna diangi ise’iya kaum iya pase’.”"
    },
    {
      "sura": 27,
      "verse": 13,
      "text": "Jari di wattu tanda’namo mu’jizat-I lao ise’iya iya tarrang, ise’iya ma’uang: “Iya di’e seher ma’nyata (mannassa).”"
    },
    {
      "sura": 27,
      "verse": 14,
      "text": "Anna ise’iya makkperri sawa’ ata’laloangna anna ataka’­borangna ise’iya, padahal atena ise’iya mappokanynyang (atonganganna). Jari pe’itamo’o me’apai  capparangna  to mappogau’ arrusang."
    },
    {
      "sura": 27,
      "verse": 15,
      "text": "Anna sitongangna Iyami’  pura mambei pa’issangan lao di  Daud anna Sulaiman, anna (da’dua siola) ma’uang: Inggannana Pappuyi di Puang Allah Taala iya  mambei iyami’ palla’birang pole di mae’dianna para batuan-Na iya matappa’."
    },
    {
      "sura": 27,
      "verse": 16,
      "text": "Anna Sulaiman namana’i  Daud, anna ma’uangi: “E  inggannana rupa tau, purami iyami’ dipaissangngi  bamba manu-manu’ anna purami iyami’ di bei inggannana seu-seuwa. Sitongangna iya di’e, tongang palla’birang  iya  ma’nyata (mannassa).”"
    },
    {
      "sura": 27,
      "verse": 17,
      "text": "Anna dipasirumungi lao di Sulaiman joa’na pole bassa jin anna  bassa tau anna anna manu-manu’, mane ise’iya di’o tiator taratte’ (ma’barris)."
    },
    {
      "sura": 27,
      "verse": 18,
      "text": "Lambi’i ise’iya tanda’ di lembana sumarrang anna ma’uangmi mesa sumarrang: “E inggannana sumarrang, pettamao mie’ di serangmu (kalo’bo’mu), mamoare’o andiang nainda’i Sulaiman anna joa’na, anna ise’iya andiangi nasa’ding.”"
    },
    {
      "sura": 27,
      "verse": 19,
      "text": "Jari mecawa ca’berui (Sulaiman ma’irrangngi) paunna sumarrang, anna diangi ma’uang (mando’a): “E Puangngu, beia’ ilham (patiroang) na tatta’ massukkurri  pappenyamang-Mu iya pura  Mu-beia’ anna di da’dua indo ama’u anna mala-a’ na mappogaua’ apiangan iya Mu-arioi, anna patama-a’ sawa’ pammase-Mu lalang di golonganna para batuam-Mu iya masaleh.”"
    },
    {
      "sura": 27,
      "verse": 20,
      "text": "Anna (Sulaiman) mapparessa manu-manu’ mane ma’uang: “Mangapa anna andiangi uita manu-manu’ hud-hud, apa’ diangdi to iya andiang hader?"
    },
    {
      "sura": 27,
      "verse": 21,
      "text": "Tongang na usessai sessa iya makarras, iyade’ tongang na ugere’i selaengna mua’ pole tongangi mai di iyau mambawa alasang iya ma’nyata  (mannassa).”"
    },
    {
      "sura": 27,
      "verse": 22,
      "text": "Jari andiangi masae lao (polemi manu-manu’ hud-hud), mane ma’uangi: “Uisssangi seu-seuwa iya andiang muissang, anna iyau mappoleio polea’ di banua Saba’, mambawa mesa karewa dipokanynyang."
    },
    {
      "sura": 27,
      "verse": 23,
      "text": "Sitongangna marruppa’ mesa to baine (mara’dia) iya mapparettai ise’iya, anna dibei inggannana seu-seuwa anna maappunnai pe’oroang arayang  (salassa’-singgasana) iya maraya."
    },
    {
      "sura": 27,
      "verse": 24,
      "text": "Uruppa’i anna kaumna massomba mata allo, selaengna Puang Allah Taala, anna setang mappajari’i ise’iya ma’ita macoa  panggauang (adae’na) ise’iya,  mane  mapposarai ise’iya pole di tangalalangna (Puang Allah Taala), jari andiangi ise’iya mallolongan patiroang,"
    },
    {
      "sura": 27,
      "verse": 25,
      "text": "andiang (toi) ise’iya  massomba Puang Allah Taala Iya mappasung anu tialai (tiotto) di langi’ anna di lino, anna Iya ma’issang anu mubuniang anna anu iya mupa’nyata."
    },
    {
      "sura": 27,
      "verse": 26,
      "text": "Puang Allah Taala, andiang diang puang sangadinna Iya, Puang (Iya) maappunnai Arasy iya maraya."
    },
    {
      "sura": 27,
      "verse": 27,
      "text": "(Sulaiman) ma’uang: “Iyami’ na mappennassai, apa i'o  parua, iyade’  diango’o mettama di to loso-losong."
    },
    {
      "sura": 27,
      "verse": 28,
      "text": "Pellambao na (mambawa)  sura’u di’e,  mane  bemmeangi lao ise’iya, mane  meppondo’o pole ise’iya, mane pennassai anu iya nasipaui.”"
    },
    {
      "sura": 27,
      "verse": 29,
      "text": "(Mara’dia Balkis) ma’uang: “E  para to kaiyang (para pangulu), sitongangna purai di bemmeang limai di iyau  mesa sura’ iya mala’bi’.”"
    },
    {
      "sura": 27,
      "verse": 30,
      "text": "Sitongangna (sura’ di’o), polei di Sulaiman anna sitongangna (issinna): “Sawa’ sangana Puang Allah Taala, (Puang Iya) Masarro Masayang na Makkesayang,"
    },
    {
      "sura": 27,
      "verse": 31,
      "text": "Da mie’ taka’bor limai di iyau anna poleo mai di seseu, to masserakang alawe.”"
    },
    {
      "sura": 27,
      "verse": 32,
      "text": "(mara’dia Balkis) ma’uang: “E para to kaiyang (para pangulu) beia’ tangngar di urusannu (di’e), andianga’  rua mapputussi mesa masala lambi’i musa’bi mie’."
    },
    {
      "sura": 27,
      "verse": 33,
      "text": "Ise’iya ma’uang: “Iyami’ maappunnai amakasauang anna maappunnai abaraniang iya masanna’ (lalang di pammusuang), anna putusan di limammui, anna  tim­bangngi (mapiai) anu iya na mupesioang (mupa­rentang).”"
    },
    {
      "sura": 27,
      "verse": 34,
      "text": "Ise’iya ma’uang: “Sitongangna para mara’dia mua’ mettamai di mesa banua, tongang na mappaaccuri, na mapajari pa’banuanna iya maraya menjari matuna, anna bassami di’o iya  anu na pogau’ ise’iya."
    },
    {
      "sura": 27,
      "verse": 35,
      "text": "Anna sitongangna na makkiringa’ sioang lao di ise’iya na (mambawa) hadiah, anna (iyau na) ma’eppei anu iya na nabawa membali’ para sioang di’o."
    },
    {
      "sura": 27,
      "verse": 36,
      "text": "jari di wattunna sioang di’o tanda’mi lao di Sulaiman, Sulaiman ma’uang: “Apa (sitinayado’o mie’) mattulunga’ di barang?  Anu nabeia Puang Allah Taala la’bi macoai  pole di anu na beiango’o mie’, mala i’o mie’ musa’ding kaiyangi alawemu  di hadiah (pappibe­nganmu)."
    },
    {
      "sura": 27,
      "verse": 37,
      "text": "Pembali’mo’o lao ise’iya, iyami’ tongang na mappolei’i  ise’iya (anna) joa’ iya  andiang kuasa na mambalasi, anna iyami’ tongang na massioi malai (marrimbai) ise’iya messung   pole di banua di’o (Saba)  matuna  anna ise’iya menjari to keccu’.”"
    },
    {
      "sura": 27,
      "verse": 38,
      "text": "(Sulaiman) ma’uang: “E para to kaiyang (para pangulu), inai di antaramu mie’  mala mambawa pe’oroang arayangna  limai di iyau  diandiangnapai  pole mai di seseu, to masserakang alawe.”"
    },
    {
      "sura": 27,
      "verse": 39,
      "text": "Ifrit pole bassa jin ma’uang: “Iyau na mappapolengo’o di andiangmupa mekke’de’ pole di pe’oangmu, sitongangna iyau tongang kua’  na mambawai na dipokanynyang topa.”"
    },
    {
      "sura": 27,
      "verse": 40,
      "text": "Mesa to maappunnai pa’issangan pole di Kitta’ ma’uang: “Iyau na mambawa pe’oroang arayangna di’o diolo tammikkini’na matammu. Jari di wattunna (Sulaiman)  ma’itai pe’oroang arayang di’o diang di olona, ma’uangmi: “Iya di’e palla’birangna Puangngu na nacowa-a’ sukkur banda-a’ iyade’ makaperria’ (pappenya­mang-Na). Anna inai-inai massukkurri, jari sitongangna sukkuri (diacoangan) alawena toi tia anna inai-inai kaper, jari sitongangna Puangngu Masarro Sugi’ na  Mala’bi’.”"
    },
    {
      "sura": 27,
      "verse": 41,
      "text": "(Sulaiman) ma’uang: “Benru’ laengi pe’oroang arayangna, jari na ditai, apa’ naissang dua bandi iyade’ mettamai to andiang ma’issangi.”"
    },
    {
      "sura": 27,
      "verse": 42,
      "text": "Anna di wattunna polenamo (Balqis), dipatulemi (Balqis): “Sittengandi di’e pe’oroang arayangmu-e? (Balqis) ma’uang: “Ingga’na le’ba’i iya,” (anna Balqis ma’uang) anna iyami’ pura dibei pa’issangan   di andiangnapai, anna diangi iyami’  to masserakang alawe (lao di Puang Allah Taala).”"
    },
    {
      "sura": 27,
      "verse": 43,
      "text": "Anna abiasanganna massomba selaengna Puang Allah Taala, mappusarai (na mappapole asallangan), sawa’ sitongangna diangi diolo’ mettamai kaum iya kaper."
    },
    {
      "sura": 27,
      "verse": 44,
      "text": "Dipa’uangngi-i (Balqis): “Pettamamo’o lalang di boyang arayang (salassa’).” Jari di wattunnai (Balqis) ma’ita lapar boyang arayang di’o, nasangai kollang uai kaiyang,  anna napatibuai da’dua battisna. (Sulaiman) ma’uang:  “Sitongangna lapar boyang arayang (salassa’) alus di’e dipapiai pole di kaca.” (Balkis) ma’uang: “E Puangngu, sitongangna purai ugau’ bawang alaweu anna iyau masserakang alaweu siola Sulaiman lao di Puang Allah Taala, Puang inggannana alang.”"
    },
    {
      "sura": 27,
      "verse": 45,
      "text": "Anna sitongangna iyami’  pura ma’utusi  lao di (kaum) Tsamud  lulluae’na Saleh (iya me’illong): “Sombai Puang Allah Taala, mane ise’iya tappa menjari da’dua golongan iya simusu’."
    },
    {
      "sura": 27,
      "verse": 46,
      "text": "(Saleh) ma’uang: “E  umma’u, mangapao na merauo dipama­sigang  adaeang di andiangmupa (merau) apiangan? Mangapa na andiango’o mie’ merau a’dappang lao di Puang Allah Taala, mamoare’o mie’ diammasei?”"
    },
    {
      "sura": 27,
      "verse": 47,
      "text": "Ise’iya ma’uang: “Iyami’ mallolongan toto’ cilaka, sawa’ i’o anna to massolangano’o.” (Saleh) ma’uang: “Toto’mu mie’ dioi di Puang Allah Taala, (tania iyami’ massawa’i), mala i’o mie’ i’o kaum iya diuyi.”"
    },
    {
      "sura": 27,
      "verse": 48,
      "text": "Anna diangi dio di kota di’o, ammessa tommuane iya mappogau’ abinasang (adaeang) di baona lino, anna  ise’iya andiangi mappogau’ apiangan."
    },
    {
      "sura": 27,
      "verse": 49,
      "text": "Ise’iya ma’uang: “Pattundamo’o mie’ sawa’ sangana Puang Allah Taala,  iyami’ tongang  na masserangi (mallurui) siola keluargana (iya andiang napanna-panna di wattu bongi), mane dipa’uangngi warrisna (mua’) iyami’ andiang massa’bi amateangna keluargana di’o, sitongangna iyami’mo tu’u to tongang (parua).”"
    },
    {
      "sura": 27,
      "verse": 50,
      "text": "Anna ise’iya mappogau’ adaeang,  anna Iyami’ mappogau’ toi adaeang, anna ise’iya andiang nasa’ding."
    },
    {
      "sura": 27,
      "verse": 51,
      "text": "Jari pennassai me’apai di’o capparangna gau’ adae’, sitongangna mua’ iyami’ mappaaccuri ise’iya  anna kaumna ise’iya iyanasangna."
    },
    {
      "sura": 27,
      "verse": 52,
      "text": "Jari iyamo di’o boyangna  ise’iya iya ropo’ sawa’ ata’laloangna. Sitongangna iya bassa di’o (diang) pe’guruang lao di kaum iya ma’issang."
    },
    {
      "sura": 27,
      "verse": 53,
      "text": "Anna Iyami’ pura mappasalama’ to matappa’ anna diangi ise’iya me’atakwa."
    },
    {
      "sura": 27,
      "verse": 54,
      "text": "Anna (ingarangi curitana) Luth, di wattunna ma’uang lao di kaumna: “Mangapa na mappogau’o  panggauang adae’ (carupu’), anna muitai mie’?."
    },
    {
      "sura": 27,
      "verse": 55,
      "text": "Mangapa na mattanda’io mie’ tommuane (mallappa­sang) nassummu tania (mappolei) to baine. Sitongangna i'o mie’ kaum iya cangngo (andiang ma’issang boe’na panggauangmu)."
    },
    {
      "sura": 27,
      "verse": 56,
      "text": "Jari pambalinna kaumna andiang laeng selaengna ma’uang: “Sioi malai (rimbai) Luth siola keluargana (pallulluareangna) pole di banuammu, sitongangna ise’iya di’o  to (maangga’ mapaccing) alawena.”"
    },
    {
      "sura": 27,
      "verse": 57,
      "text": "jari Iyami’ mappasalama’i siola keluargana (pallullua­reangna), selaengna bainena, iyami’ mappatoto’i mettamai di to  di pamottong (dipabinasa)."
    },
    {
      "sura": 27,
      "verse": 58,
      "text": "Anna Iyami’ mappaturung urang (batu)  lao ise’iya, jari tongang adae’i  urang (iya dipapoleangani) to dipainga­rang (na andiangi mendalinga)."
    },
    {
      "sura": 27,
      "verse": 59,
      "text": "Pa’uango’o (Muhammad): “Inggannana pappuyi appunnanna Puang Allah Taala anna assagenang lao di para batuan-Na iya napile. Apa’ Puang Allah Taaladi  la’bi macoa, iyade’  anu iya na pappa’duang (ise’iya)?”"
    },
    {
      "sura": 27,
      "verse": 60,
      "text": "Apa’ inaidi mappadiang langi’ anna lino, anna mappa­tu­ru­ngano’o mie’ uai  pole di langi’, mane Iyami’ mappatuo sawa’ uai di’o  uma-uma iya mappamalolo pe’ita?  Andiango’o mala mappatuo ponnana. Apa’ diangdi (puang laeng) iya massolangi Puang Allah Taala? Mala ise’iya kaum iya mappesalai (atongangan)."
    },
    {
      "sura": 27,
      "verse": 61,
      "text": "Apa’ inaidi pura mappapia lino menjari engeang mottong, anna mappajari mai’di-binanga  di alle-alle’na, anna mappajari buttu passanna’ (mappamakasu’i) anna mappajari rinding di antara da’dua sasi’. Apa’ diangdi (puang laeng) massolangi Puang Allah Taala?  Mala mai’diangi ise’iya andiang ma’issang."
    },
    {
      "sura": 27,
      "verse": 62,
      "text": "Apa’ inaidi mappasilennarang (peraunna) to lalang di sussa, mua’ merauo lao di sese-Na, iya mappa’dai sussa anna iya mappajario (rupa tau)  khalifah (pangulu) di baona lino? Apa’ diangdi (puang laeng) massolangi Puang Allah Taala? saicco’ sanna’i (pappenyamangna Puang) iya muingarang."
    },
    {
      "sura": 27,
      "verse": 63,
      "text": "Apa’ inaidi mappatiroio mie’ lalang di apattanganna pottana anna sasi’ anna inai (to’o) mappapole iri’ (iya menjari) karewa mapperio-rio diolo (apoelangna) pammase-Na?  Apa’ diangdi (puang laeng) massolangi Puang Allah Taala?  Masarro Matinggi Puang Allah Taala  lao di anu iya napappa’duang ise’iya."
    },
    {
      "sura": 27,
      "verse": 64,
      "text": "Apa’ inaidi  mappammula mappadiang (anu dipadiang), mane napapekkullingngi (boi), anna inai (to’o) mambeio mie’ dalle’  pole di langi’ anna di lino? Apa’ diangdi (puang laeng) massolangi Puang Allah Taala? Pa’uango’o: “Pipitiroangmi mie’ butti atonganganmu mua’ diango’o mie’ to tongang (parua).”"
    },
    {
      "sura": 27,
      "verse": 65,
      "text": "Pa’uango’o (Muhammad): “Andiang diang mau na mesana tau di langi’  anna di lino iya ma’issang anu iya mallinrung, sangadinna Puang Allah Taala, anna andiangi ise’iya naissang mua’ dipirangpai ise’iya na dipatiwa’as.”"
    },
    {
      "sura": 27,
      "verse": 66,
      "text": "Mala paissanganna  ise’iya di allo ahera’  andiangi lambi’ (lao), mala ise’iya  bata-bata lao (di ahera’),  mala ise’iya butai lao (di ahera’)."
    },
    {
      "sura": 27,
      "verse": 67,
      "text": "Anna to kaper ma’uang: “Apa’ mua’ menjari lita’mi iyami’ anna (bassa toi) ama-amai, apa’ tongang na dipasungdi iyami’ (pole di ku’bur)?"
    },
    {
      "sura": 27,
      "verse": 68,
      "text": "Sitongangna iyami’ purami di bei peaccang di bassa di’e anna (lao to’o di) ama-amai diolo’, iya di’e andiang laeng selaengna sangga curi-curitana tappa’ to diolo’ mai.”"
    },
    {
      "sura": 27,
      "verse": 69,
      "text": "Pa’uango’o (Muhammad): “Pellambamo’o mie’ (di baona lino), mane  pennasai mie’ me’apai capparangna to madosa."
    },
    {
      "sura": 27,
      "verse": 70,
      "text": "Anna da  pasara nyawa lao ise’iya, anna da musa’ding sippi’ (dadammu) lao di peipagenggena ise’iya.”"
    },
    {
      "sura": 27,
      "verse": 71,
      "text": "Anna ise’iya (to kaper) ma’uang: “Pirangpai polena (di’o passessa-o), mua’ diango’o mie’ to tongang (parua).”"
    },
    {
      "sura": 27,
      "verse": 72,
      "text": "Pa’uango’o (Muhammad):  “Naulle napolei di sesemu mie’ sambareang (passessa)  iya muperau (mamoare’i) dipamasiga?”"
    },
    {
      "sura": 27,
      "verse": 73,
      "text": "Anna sitongangna Puangmu tongang maappunnai palla’birang  kaiyang (iya napebei) lao  di rupa tau , anna iya tia mai’diangi  ise’iya  andiang massukkurri."
    },
    {
      "sura": 27,
      "verse": 74,
      "text": "Anna sitongangna Puangmu,  tongang ma’issang anu iya na buniang atena ise’iya anna anu iya napa’nyata ise’iya."
    },
    {
      "sura": 27,
      "verse": 75,
      "text": "Anna andiang diang mau namesa anu mallinrung  di langi’ anna di lino, selaengna lalangi di kitta’ iya ma’nyata (Lauh Mahfudz)."
    },
    {
      "sura": 27,
      "verse": 76,
      "text": "Sitongangna iya di’e Koroang mappannassa lao di Bani Israil sambareang  mae’di  pole di (parakara) anu iya nasisakka’i ise’iya."
    },
    {
      "sura": 27,
      "verse": 77,
      "text": "Anna sitongangna (iya di’o Koroang-o) tongang menjari patiroang  anna pammase di sesena to matappa’."
    },
    {
      "sura": 27,
      "verse": 78,
      "text": "Sitongangna Puangmu  na mappattantu (parakara) antara ise’iya siola putusan-Na, anna Iya (Puang) Masarro Maraya Pa’ulleang na Paissang."
    },
    {
      "sura": 27,
      "verse": 79,
      "text": "jari pattawakkalo’o lao di Puang Allah Taala, sitongangna i’o  (Muhammad) dio-o di atongangan (aparuang) iya ma'nyata (mannassa)."
    },
    {
      "sura": 27,
      "verse": 80,
      "text": "Sitongangna andiango’o  mala mappajari to mate   ma’irrangngi anna (andiang to’o)  mala  mappajari to binga  ma’irrangngi pe’illong, mua’ menggilingi ise’iya na meppondo’."
    },
    {
      "sura": 27,
      "verse": 81,
      "text": "Anna andiango’o mala mambei patiroang to buta pole di apusangna. Andiango’o  mala mappajari (mau na mesana tau) ma’irrangngi, selaengna to matappa’ lao di aya’-aya’-I, mane ise’iya masserakang alawe."
    },
    {
      "sura": 27,
      "verse": 82,
      "text": "Anna mua’ pau attattuang (wattu accurna anu dipadiang) lao ise’iya, Iyami’ na mappasung rapang  olo’-olo’ mi’uya’ (iya kenyawa) pole di lino iya na mappau lao ise’iya, sitongangna  rupa tau (diolo’) diangi ise’iya andiang makanynyang lao di aya’-aya’-I."
    },
    {
      "sura": 27,
      "verse": 83,
      "text": "Anna (ingarangi)  allo (wattu) Iyami’ mappasirumung  pole di tungga-tungga’ umma’ sanggolongan to malloso-losongan aya’-aya’-I, mane ise’iya di bare-barei (mai’di kelompo’)."
    },
    {
      "sura": 27,
      "verse": 84,
      "text": "lambi’i mua’ polei ise’iya, Puang Allah Taala ma’uang:  “Apa’ malloso-losongando’o  mie’ aya’-aya’-U, anna pa’issanganmu mie’ andiangi mallewungngi, iyade’ diango’o mie’ pura mapogau’i?”"
    },
    {
      "sura": 27,
      "verse": 85,
      "text": "Anna dipattatntumi pau (paccalla) lao ise’iya sawa’ ata’laloangna, jari ise’iya andiang mala mappau."
    },
    {
      "sura": 27,
      "verse": 86,
      "text": "Apa’ andiangdi ise’iya  mappennassai, mua’ sitongangna Iyami’ mappajari bongi mamoare’i ise’iya mappassau anna allo iya ma’indoi, sitongangna  di bassa di’o diang tanda (alama’ akkuasangna Puang Allah Taala) di sesena kaum iya matappa’."
    },
    {
      "sura": 27,
      "verse": 87,
      "text": "Anna (ingarangi) allo (wattu) dituei (dikumbus) tarompe’ (sangkakala),  jari tibikke’i  anu di langi’ anna anu di lino, selaengna inai napoelo’ Puang Allah Taala. Anna inggannana ise’iya polei me’olo di sese-Na mappakatuna ale."
    },
    {
      "sura": 27,
      "verse": 88,
      "text": "Anna muitai mai’di buttu, musangai  tatta dio di engeangna, padahal  mellambai (mellenggu’) me’apai mellenggu’na tai iri’. (Bassami di’o) Puang Allah Taala  mappapia, (mappapia) sukku’ inggannana seu-seuwa. Sitongangna Puang Allah Taala Masarro Paissang di anu mupogau’."
    },
    {
      "sura": 27,
      "verse": 89,
      "text": "Inai-inai mambawa apiangan, jari na mallolongani la’bi macoa pole iya, anna ise’iya di’o tannang amang  pole di pappatibikke’ kaiyang di allo di’o."
    },
    {
      "sura": 27,
      "verse": 90,
      "text": "Anna inai mambawa adaeang, jari dipatiru’ungmi rupanna  ise’iya tama di naraka. Andiango’o na di balas, selaengna (sitteng, puli)  di anu mupogau’ diolo’."
    },
    {
      "sura": 27,
      "verse": 91,
      "text": "Iyau (Muhammad) sangga’ diparentada’ na masomba  Puang banua di’e (Makkah) Iya mappamapaccingi anna di sese-Nai inggannana seu-seuwa, anna diparentaia’  mamoarea’  mettama to masserakang alawe,"
    },
    {
      "sura": 27,
      "verse": 92,
      "text": "Anna mamoarea’ mambacangan Koroang (lao di rupa tau). Jari inai-inai  mallolongan patiroang jari sitongangna mallolongani patiroang (acoang) di alawena, anna inai-inai pusa  jari pa’uango’o: “Sitongangna iyau (di’e)  andiang laeng sangga’ pappaingarang.”"
    },
    {
      "sura": 27,
      "verse": 93,
      "text": "Anna pa’uango’o (Muhammad): “Inggannana pappuji appunnanna Puang Allah Taala, Iya na mappaitaio mie’ tanda-tanda (alama’ akaiyangan)-Na, jari na muissangi. Anna Puangmu andiang takkalupa pole di anu iya mupogau’.”"
    },
    {
      "sura": 28,
      "verse": 1,
      "text": "Ṭā Sīn Mīm."
    },
    {
      "sura": 28,
      "verse": 2,
      "text": "Iyamo di’e aya’-aya’ Kitta’ (Koroang)  iya ma’nyata (mannassa)."
    },
    {
      "sura": 28,
      "verse": 3,
      "text": "Iyami’ mambacangano’o  pole di (sambareang) kissana Musa anna Fir’aun  siola tongang (parua) di sesena kaum iya matappa’."
    },
    {
      "sura": 28,
      "verse": 4,
      "text": "Sitongangna Fir’aun  mappogau’i ata’laloang di baona lino anna napajari pakkappungna  sisara-sara’, ma’inda-inda’i sambareang pole ise’iya, manggere’i ana’ tommuanena anna mappaso’na-so’nai tuo ana’ to bainena. Sitongangna (Fir’aun) diangi to mappogau’ adaeang."
    },
    {
      "sura": 28,
      "verse": 5,
      "text": "Anna Iyami’ melo’ mambei palla’birang lao di to disussai dio di  lita’ (Masser), anna (melo’) mappajari ise’iya punggawa anna mappajari ise’iya to mammana’ (lino),"
    },
    {
      "sura": 28,
      "verse": 6,
      "text": "Anna Iyami’ na mappamakasau’i onrona ise’iya di baona lino anna Iyami’ na mappatiroi Fir’aun anna Haman siola joa’na (Fir’aun danna Hamam), iya ise’iya samata narakke’ pole ise’iya."
    },
    {
      "sura": 28,
      "verse": 7,
      "text": "Anna Iyami’ ma’wahyukang (mambei patiroang) lao  indona Musa: “Pasusui, anna mua’ mupaarakkeangi jari anusangi dio di binanga (Nil). Anna da parakke’ anna da to’o pasara nyawa, sitongangna Iyami’ na mappepem­bali’i mating di sesemu, anna dipajari-i (salah mesana) para suro."
    },
    {
      "sura": 28,
      "verse": 8,
      "text": "Jari naduru’mi keluargana Fir’aun, iya (manini) menjari bali anna amasarang nyawa di sesena. Sitongangna Fir’aun anna Haman siola joa’na diangi pasalah."
    },
    {
      "sura": 28,
      "verse": 9,
      "text": "Anna bainena Fir’aun ma’uang: (Iya di’e nana’eke) pappamarandang mata ate di seseu anna di sesemu. Da mupatei-i, mamoare’i ma’guna lao di seseta iyade’ dialai menjari ana’ta, anna ise’iya andiangi nasa’ding."
    },
    {
      "sura": 28,
      "verse": 10,
      "text": "Anna menjari suppumi atena indona Musa. Sitongangna saicco’ le’bapai na napaui (liwang rahasiana Musa), tenna’  andiangi Iyami’ mappamakasau’ atena, malaai mettama to matappa’."
    },
    {
      "sura": 28,
      "verse": 11,
      "text": "Anna (indona Musa) ma’uang  lao di lulluare’ (to bainena Musa): “Ule’i lao.” Jari naitai (Musa) pole karao, anna ise’iya andiangi nasa’ding."
    },
    {
      "sura": 28,
      "verse": 12,
      "text": "Anna Iyami’ mapposarai  (Musa) sumusu lao di para to baine iya melo’ mappasusui di andiangnapa di’o, jari ma’uangmi (lulluare’ to bainena Musa): “Melo’do’o mie’ ujolloang keluarga iya mala na mappiarai di sesena anna ise’iya menggau’ macoa di sesena?”"
    },
    {
      "sura": 28,
      "verse": 13,
      "text": "Jari Iyami’ mapppepembali-i (Musa) lao di indona, mamoare’i sannang atena anna andiang masara nyawa anna mamoare’i naissang mua’ janjinna Puang Allah Taala tongang (parua), anna iya tia mai’diangi  ise’iya andiang ma’issang."
    },
    {
      "sura": 28,
      "verse": 14,
      "text": "Anna di wattunna (Musa) ganna’  ummur anna sukku’ akkalangna. Iyami’ mambei-i lao hikmah (anabiang) anna pa’issangan. Anna bassami di’o Iyami’ mambalas lao di to mappogau’ apiangan."
    },
    {
      "sura": 28,
      "verse": 15,
      "text": "Anna (Musa) mettama di kota (Memphis) di wattu pakkappungna salendoang (balinganga), jari naruppa’i lalang di kota di’o da’dua tau tommuane sialla, mesa pole di golongan (Bani Israil) anna mesana pole di balinna (kaumna Fir’aun). Jari to pole di golonganna  merau tulungi lao di (Musa), na mappekalai to pole di balinna mane Musa manjangguri, anna balinna di’o matei. Musa ma’uang: “iya di’e panggauang setang, sitongangna iya di’o setang-o bali  mappapusa na ma’nyata (mannassa).”"
    },
    {
      "sura": 28,
      "verse": 16,
      "text": "(Musa) mera (mando’a): “E Puangngu, sitongangna pura’ manggau’ bawang alaweu sawa’ iyamo di’o a’dappangana’.” Jari Puang Allah Taala maa'dappa­ngani. Sitongangna Iya (Puang) Masarro Pa’dappang na Makkesayang."
    },
    {
      "sura": 28,
      "verse": 17,
      "text": "Musa ma’uang: “E Puangngu, sawa’ pappenyamang iya pura mubeia’, jari andiang sinala-a’ na menjari pattulung  di sesena to madosa.”"
    },
    {
      "sura": 28,
      "verse": 18,
      "text": "sawa’ iyamo di’o, (Musa) marakke’i nasa’ding dio di kota di’o na tatta-tattanga (di capparang panggauangna), jari  andiang na panna-panna to merau tulung dionging  meirri’i merau tulung di sesena. Musa ma’uang lao: “Sitongangna i’o tongang to pusa iya  ma’nyata (mannassa apusangna).”"
    },
    {
      "sura": 28,
      "verse": 19,
      "text": "Jari di wattunna (Musa) melo’ mattuttu’ (makkarrassi) to menjari balinnai, (balinna) ma’uang: “E Musa, apa’ melo’do’o mappateia’, me’apao dionging  pura mappatei mesa tau? Sangga’ melo’o menjari to pagau’ bawang di banua di’e, anna andiango’o melo’ mappajari mesa to mappadiang assiama-amangan.”"
    },
    {
      "sura": 28,
      "verse": 20,
      "text": "Anna polemi mesa tommuane pole di biring kota me’asiga-siga na ma’uang: “E Musa, sitongangna para to kaiyang (pangulu)  banua sipau-pau (samaturu’)  na mappateio, sawa’ iyamo di’o pessungmo’o (pole di banua di’e) sitongangna  mettama-a’ di to mappatuduo.”"
    },
    {
      "sura": 28,
      "verse": 21,
      "text": "Jari messungmi (Musa) pole di kota (banua) di’o sawa’ marakke’ na tatta-tattanga (mua’ tappa diang na massakai),  (Musa) mando’a: “E Puangngu, pasalama-a’ pole di kaum iya ta’lalo pagau’ bawang.”"
    },
    {
      "sura": 28,
      "verse": 22,
      "text": "Anna di wattunna me’olo lao di tujunna kappung Madyan mando’a (bomi): “Mamoare’i Puangngu  mam­beia' patiroang lao di  tangalalang iya tongang (parua).”"
    },
    {
      "sura": 28,
      "verse": 23,
      "text": "Anna di wattunna (Musa)  tanda’ di peppokoangna (mata) uai dio di banua Madyan ma’itami di lai’ sarrumung to mamanya mappadundu  (olo’-olo’na), anna ma’itai dio di pondo’na tau mai’di di’o, da’dua to baine  mamanya mattuyuang (mappasara’ olo’-olo’na). (Musa) ma’uang:  “Apa akkattamu mappogau’ (bassa di’o). (Da’dua to baine di’o) ma’uang:  “andiangpai iyami’ mala mappadundu (olo’-olo’i), diolo tammalain­napa para paambi (olo’-olo’na) di’o, anna ama’i to mabuweng (iya matoamo ummurna).”"
    },
    {
      "sura": 28,
      "verse": 24,
      "text": "Jari (Musa) mappadundu olo’-olo’ na (mattulung) da’dua to baine. Mane membali’-i lao di engeang maullung mane mando’a: “E Puangngu, sitongangna iyau mappa­ral­luang sanna’ apiangan iya Mu-paturung mai di seseu.”"
    },
    {
      "sura": 28,
      "verse": 25,
      "text": "Mane polemi lao di Musa salah mesana di da’dua to baine di’o mellamba masiri-siri’, ma’uangi: “Sitongangna ama’u  ma’illongngio malaai mambalas (acoanganmu) mappadundu (olo’-olo’i).” Jari di wattunna Musa mappesitai amanna (Syu’aib) anna na curitai lao (alawena). Syu’aib ma’uang: “Da parakke’, salama’mo’o  pole di kaum iya ta’lalo pagau’ bawang di’o.”"
    },
    {
      "sura": 28,
      "verse": 26,
      "text": "Salah mesana tau pole  di da’dua to baine di’o  ma’uang: “E ama’u, alai rapang to me’uya’ (siola tau), sawa’ sitongangna to kamenang macoa iya muala pe’uya’  iyamo to magassing na dipokanynyang.”"
    },
    {
      "sura": 28,
      "verse": 27,
      "text": "Ma’uangmi (Syu’aib): “Sitongangna meloa’ na mappasialao salah mesana di da’dua ana’u di’e,  iya tia me’uya’o di seseu arua taung anna mua’ mupaganna’i sappulo taung jari iya di’o (mesa apiangan) pole di sesemu, jari andianga’  na mappamabe’io. Anna insya Allah (mua’ napoelo’i Puang) na muita’  na mettama di to macoa.”"
    },
    {
      "sura": 28,
      "verse": 28,
      "text": "(Musa) ma’uang: “Iyamo di’o (pa’janjiang) antara iyau anna i’o. Mau inna naengei di da’dua wattu dipattantu iyamo na upasukku’, jari andiang diang pattamba  di seseu. Anna Puang Allah Taala massa’bi di anu iya di pau.”"
    },
    {
      "sura": 28,
      "verse": 29,
      "text": "Jari di wattu Musa  mappasukku’ wattunna iya dipattantu anna me’akke’mi siola keluargana, ma’itami api dio di biring buttu, ma’uangmi lao di keluargana: “Eppeia’ mie’ (indinie), sitongangna ma’ita-a’ api, mamoarea’ mala mambawa karewa  pole (di engeang) api di’o iyade’ (mambawa) saaloting  api, mamoare’o mie’ mala mendarang.”"
    },
    {
      "sura": 28,
      "verse": 30,
      "text": "Jari di wattunna Musa tanda’ (di engeang) api di’o, diillongngimi pole di biring lemba iya dibarakka’i, pole di sappong ponna ayu, iyamo: “E Musa, sitongangna Iyau di’e Puang Allah Taala, Puang inggannana alang.”"
    },
    {
      "sura": 28,
      "verse": 31,
      "text": "Anna pettimbiangi te’engmu.” Jari di wattunnai (Musa) ma’itai tiuya-uya’  ingga’na le’ba’ ular (magassing tiuya’na), maindongmi lao di pondo’ andiang menggiling. (mane Puang ma’uang): “E Musa, maio (alai) anna da parakke’. Sitongangna mettamao di to amang."
    },
    {
      "sura": 28,
      "verse": 32,
      "text": "Patamai limammu di baro bayummu, tongang na messung mapute andiang diang caca’na (sala-salanna) tania sawa’ amongeang, anna annai da’dua limammu (di dadammu)  mua’ marakke’o, jari iya bassa di’o da’dua mu’jizat  pole di Puangmu (iya namupepeolo lao di  Fir’aun anna para to kaiyangna). Sitongangna diangi ise’iya kaum iya pase’.”"
    },
    {
      "sura": 28,
      "verse": 33,
      "text": "(Musa) ma’uang: “E Puangngu, sitongangna pura-a’ mappatei mesa tau  pole di golonganna ise’iya, jari marakkea’ lao ise’iya mua’ na napateia’."
    },
    {
      "sura": 28,
      "verse": 34,
      "text": "Anna lulluare’u Harun la’bi pasei lilana dadi iyau, jari sioi  massolanga’ na mattulunga’  na mappaparua (pau’u). Sitongangna marakkea’ mua’ ise’iya na malloso-losongana’.”"
    },
    {
      "sura": 28,
      "verse": 35,
      "text": "(Puang Allah Taala) ma’uang: “Iyami’ na mappakua’o sawa’ lulluare’mu, anna Iyami’ mambeio  da’dua siola  akkuasang kaiyang, jari andiangi ise’iya na mala mallambi’o. (pe’akke’mo’o da’dua siola) mambawa mu’jizat-I, i’o da’dua siola anna to mappeccoe’io  iyamo na pakala (pabeta).”"
    },
    {
      "sura": 28,
      "verse": 36,
      "text": "Jari di wattunna Musa pole lao ise’iya na (mambawa) mu’jizat-I iya ma’nyata, ise’iya ma’uang: “Iya di’e tania laeng selaengna sangga’ seher dipapi-papia anna iyami’ andiangpa rua ma’irrangngi (pe’illong bassa) di’e di kanne-kanne’i diolo’ mai.”"
    },
    {
      "sura": 28,
      "verse": 37,
      "text": "Anna (Musa) mambali: “Puangngu la’bi ma’issang to (sipato’) mambawa patiroang  pole di sese-Na anna inai na mallolongan acappuang (macoa) di banua ahera’. Sitongangna  andiangi na mallolongan apakalang to ta’lalo pagau’ bawang.”"
    },
    {
      "sura": 28,
      "verse": 38,
      "text": "Anna Fir’aun ma’uang: “E to kaiyang (pangulu) kaumnu, andianga’ ma’issang (mua’ diang) puang di sesemu selaengna iyau. Jari tunuanga’ lita’ mapuli’, E Haman, mane mupapiangana’  ke’deang iya malinggao mamoarea’ mala mindai’ ma’ita Puangna Musa, anna sitongangna iyau makanynyang tonganga’ mua’ mettamai di to pallosong.”"
    },
    {
      "sura": 28,
      "verse": 39,
      "text": "Anna (Fir’aun) siola joa’na taka’bor,  dio di lino tania alasang iya tongang (parua) anna ise’iya  massanga mua’ andiangi na dipepembali’i lao di Iyami’."
    },
    {
      "sura": 28,
      "verse": 40,
      "text": "Jari Iyami’ massessai (Fir’aun anna joa’na), mane Iyami’ mappettimbiangani ise’iya naung di sasi’. Jari pe’itamo’o me’apai balasanna to ta’lalo pagau’ bawang."
    },
    {
      "sura": 28,
      "verse": 41,
      "text": "Anna Iyami’ mappajari ise’iya  para pangulu iya massio (tau) tama di naraka anna di allo keama’ ise’iya andiangi na ditulung."
    },
    {
      "sura": 28,
      "verse": 42,
      "text": "Anna Iyami’ mappatindorri ise’iya la’nat (paccalla) di lino di’e, anna dio di allo keama’ mettamai ise’iya to di pakarao (pole di pammasena Puang Allah Taala)."
    },
    {
      "sura": 28,
      "verse": 43,
      "text": "Anna sitongangna Iyami’ pura mambei lao di Musa Kitta’ (Taurat)  di purana Iyami’  mappaaccur umma’-umma’ diolo’ mai, na menjari tayang di sesena rupa tau anna patiroang  anna pammase, mamoare’i ise’iya paingarang."
    },
    {
      "sura": 28,
      "verse": 44,
      "text": "Anna andiango’o (Muhammad)  dio di bara’ di wattu’-I  mappalambi’ parenta (pesioang) lao di Musa, anna andiang to’o mettama di to massa’bi."
    },
    {
      "sura": 28,
      "verse": 45,
      "text": "anna iya tia iyami’ pura mappajari sisaapa umma’, anna lalomi lao ise’iya wattu iya malakka (masae), anna andiango’o mottong siola pakkappung Madyan na mambacangi aya’-aya’-I  lao ise’iya, anna iya tia diangi Iyami’ pura ma’utus para suro."
    },
    {
      "sura": 28,
      "verse": 46,
      "text": "Anna andiango’o (Muhammad) dio sikadeppu’ buttu Thur di wattunna Iyami’ me’illong (lao di Musa),  anna iya tia (Iyami’  mappissangngio pammase pole di Puangmu, mamoare’o  mappaingarang (kaum Kuraisy)  iya tongang andiangpa napolei pappaingarang di andiangmupa, mamoare’i ise’iya paingarang. "
    },
    {
      "sura": 28,
      "verse": 47,
      "text": "Anna mamoare’i ise’iya  andiang  ma’uang di wattu awala’ marruai sawa’ anu iya pura napogau’ ise’iya: “E Puangngi, mangapa na andiango’o  (Puang) ma’utus mesa suro  lao di Iyami’, mane iyami’ mappeccoe’i aya-aya’-Mu anna diangi iyami’  mettama di to matappa’.”"
    },
    {
      "sura": 28,
      "verse": 48,
      "text": "Jari di wattunna polemo lao ise’iya atongangan (Koroang) pole di Iyami’, ise’iya ma’uang: “Mangapai anna andiang dibei (Muhammad) sitteng iya pura  dibei Musa diolo’ mai? Apa’ andiangdi ise’iya di’o la’bi makkaperri di anu iya pura dibei Musa diolo’ mai?  Ise’iya diolo’ ma’uang: “(Musa anna Harun) da’dua passeher iya sikalulu.” Anna ise’iya (to’o) ma’uang: “Sitongangna iyami’ andiang mappokanynyangi mesa-mesa tau ise’iya di’o.”"
    },
    {
      "sura": 28,
      "verse": 49,
      "text": "Pa’uango’o (Muhammad): “Jari pappapolemo’o mie’ mesa Kitta’ pole di sesena Puang Allah Taala iya di’o kitta’o  la’bi (malai) mambei patiroang dadi iya da’dua di’o (Taurat anna Koroang) iyau na mappocce’i, mua’ diango’o mie’ to  tongang (parua).”"
    },
    {
      "sura": 28,
      "verse": 50,
      "text": "Jari mua’ andiangi ise’iya mappabali (di petenamu) mie’, jari issangi mua’  sitongangna ise’iya sangga’ mappeccoe’i nassunna.  Anna inai kaminang pusa  pole di to mappec­coe’i nassunna sawa’ andiangi mallolongan patiroang pole di Puang Allah Taala mau na saicco’na. Sitongangna Puang Allah Taala andiangi mambei patiroang  lao di kaum iya ta’lalo pagau’ bawang."
    },
    {
      "sura": 28,
      "verse": 51,
      "text": "Anna sitongangna Iyami’ pura  mappalambi’ iya di’e paue (Koroang) lao ise’iya, mamoare’i ise’iya mallolongan pe’guruang."
    },
    {
      "sura": 28,
      "verse": 52,
      "text": "To Iyami’ pura mappapoleangi ise’iya  Kitta’ di andiangnapa Koroang, ise’iya matappa’ lao di (Koroang)."
    },
    {
      "sura": 28,
      "verse": 53,
      "text": "Anna mua’ dibacangani ise’iya  (Koroang), ise’iya ma’uang:  “Iyami’ matappa’ lao, sitongangna  (Koroang di’o) atongangan (aparuang) pole di Puangngi, sitongangna iyami’  di andiangnapai di’o iyamo to sallang.”"
    },
    {
      "sura": 28,
      "verse": 54,
      "text": "Ise’iyamo di’o dibei appalang dualliccung (matappa’i lao di Taurat anna Koroang) sawa’  asa’barangna ise’iya, anna ise’iya massu’eang adaeang (lao di) apiangan, anna ise’iya mappasulakkang pole di dalle’ iya Iyami’ bei lao."
    },
    {
      "sura": 28,
      "verse": 55,
      "text": "Anna mua’ ise’iya ma’irrangngi pau  iya adae’, ise’iya mappeppondo’i anna ise’iya ma’uang: “Di iyami’ ammalna iyami’ anna di sesemu ammalmu mie’, assagenang di alawemu, iyami’ andiang  melo’ siola to jahel (cangngo na gengge).”"
    },
    {
      "sura": 28,
      "verse": 56,
      "text": "Sitongangna andiango’o na  mala mambei patiroang  lao di to muelo’i, anna iya tia Puang Allah Taala mambei patiroang  lao di to napoelo’, anna Puang Allah Taala la’bi ma’issang to mattarima patiroang."
    },
    {
      "sura": 28,
      "verse": 57,
      "text": "Anna ise’iya  ma’uang: “Mua’ iyami’ mappeccoe’i massolangano’o, napominasai na dirimba (disio malai) pole di banua’i. Apa’  andiangdi Iyami’  mappamasse’ onrona ise’iya dio di lita’ haram (lita’ mapaccing) iya amang, iya dipapoleangan lao di engeang di’o mae’di bua pole  di inggannana rupa-rupanna (tuda-tuda’) na menjari dalle’ (di sesemu) pole di Iyami’. Anna iya tia mai’diangi ise’iya andiang ma’issang."
    },
    {
      "sura": 28,
      "verse": 58,
      "text": "Anna saapa mae’dinna tau (pakkappung)  banua  iya me’asanna-sannang lalang di atuoangna Iyami’ mappaccuri, jari iyamo di’o engeangna  ise’iya mottong  iya andiangmo naengei diboe’na ise’iya, selaengna sambareang keccu’. Anna diangi Iyami’  ma’warrissi-i.”"
    },
    {
      "sura": 28,
      "verse": 59,
      "text": "Anna Puangmu andiang na mappaccur kota-kota, di andiangnapai (Puang) ma’utus lao di indona kota di’o mesa suro iya mambacang aya’-aya’-I lao ise’iya. Anna andiang toi Iyami’ rua mappaaccur kota-kota selaengna pakkappungna ta’lalo pagau’ bawang."
    },
    {
      "sura": 28,
      "verse": 60,
      "text": "Anna apa topa pole iya dibengano’o mie’, jari iya di’o anyamangan  atuoang lino anna belo-belona, anna anu di Puang Allah Taala la’bi macoai anna la’bi mannan­nungan. Jari apa’ andiangdo’o mie’ keakkalang?"
    },
    {
      "sura": 28,
      "verse": 61,
      "text": "Jari  apa’ sittengandi to Iyami’  manjanjiangi mesa janji iya macoa (suruga) mane nalolongani, anna  to  Iyami’ mambei anyamangan atuoang lino, mane  ise’iya di allo keama’  mettamai to dipara’besoang (tama di naraka)?"
    },
    {
      "sura": 28,
      "verse": 62,
      "text": "Anna (ingarangi) allo (di wattu) Puang Allah Taala  me’illong lao ise’iya na ma’uang: “Innami naengei para sola-U iya diolo’ musanga?”"
    },
    {
      "sura": 28,
      "verse": 63,
      "text": "Ma’uangmi to pura di pattattu hukumanna: “E Puangngi’, ise’iyamo di’e  to mappapusa iyami’, iyami’ mappapusai ise’iya me’apai iyami’  pusa, iyami’ mappalappas alawei  (pole ise’iya) mating di sese-Mu. Sitongangna diangi ise’iya andiang massomba iyami’.”"
    },
    {
      "sura": 28,
      "verse": 64,
      "text": "anna di pa’uangngi (lao ise’iya): “Illongngimi para solamu mie’, mane ise’iya ma’illongngi-i, anna to naillongngi andiangi mambali-i,  anna ise’iya ma’ita passessa. (ise’iya mappoelo’) mamoare’i diangi ise’iya diolo’ mallolongan patiroang."
    },
    {
      "sura": 28,
      "verse": 65,
      "text": "Anna (ingarangi) allo (di wattu) Puang Allah Taala ma’illongngi ise’iya, anna ma’uang: “Apa pambalimmu  mie’ lao di para suro?”"
    },
    {
      "sura": 28,
      "verse": 66,
      "text": "Jari mapattangmi di sesena ise’iya inggannana alasan di allo di’o, sawa’ iyamo di’o andiangi ise’iya sipatule’."
    },
    {
      "sura": 28,
      "verse": 67,
      "text": "Jari to me’atowa’ anna matappa’, anna mappogau’ apiangan, jari malaai  mettama di to sumaro."
    },
    {
      "sura": 28,
      "verse": 68,
      "text": "Anna Puangmu mappadiang  anna mappile anu iya napoelo’. Lao ise’iya (rupa tau) andiangi mala mappile. Tongang mapaccingi Puang Allah Taala anna maraya  pole di anu iya napappa’duang ise’iya."
    },
    {
      "sura": 28,
      "verse": 69,
      "text": "Anna Puangmu ma’issang  anu iya na buniang (lalang) di dadanna  ise’iya anna anu iya napa’nyata."
    },
    {
      "sura": 28,
      "verse": 70,
      "text": "Anna Iya Puang Allah Taala, andiang diang puang sangadinna Iya. Di sese-Nai inggannana pappuji di lino anna di ahera’, anna di sese-Nai inggannana attattuang, anna sangga’ lao di sese-Na di pepembali’o mie’."
    },
    {
      "sura": 28,
      "verse": 71,
      "text": "Pa’uango’o (Muhammad): “Me’apai tangngarmu mie’, mua’ Puang Allah Taala mappajari bongi tarru-tarrus lambi’ allo keama’, inai puang selaengna Puang Allah Taala  iya na mala mappapoleango’o mie’ tayang paindo (tarrang)? Jari apa’ andiangdo’o mie’ ma’irrangngi?”"
    },
    {
      "sura": 28,
      "verse": 72,
      "text": "Pa’uango’o (Muhammad): “Me’apai tangngarmu mie’, mua’ Puang Allah Taala mappajari allo tarru-tarrus  lambi’ allo keama’, inai puang selaengna Puang Allah Taala iya na mappaoleango’o mie’ bongi iya namuengei mappassau. Jari apa’ andingdo’o mie’ mappennassai?”"
    },
    {
      "sura": 28,
      "verse": 73,
      "text": "Anna sawa’ pammase-Na, Iya (Puang) mappadiang di sesemu bongi anna allo, mamoare’o  mie’ mappassau di (wattu) bongi anna mamoare’o mie’ ma’itai sambareang pole di palla’birang-Na (di allona) anna mamoare’o mie’ me’asukkur lao di sese-Na."
    },
    {
      "sura": 28,
      "verse": 74,
      "text": "Anna (ingarangi) allo (di wattu) Puang Allah Taala me’illong lao ise’iya, na ma’uang: “Inna naengei para sola-U iya diolo’  musanga?”"
    },
    {
      "sura": 28,
      "verse": 75,
      "text": "Anna iyami’ mappapole di tungga-tungga’ umma’ mesa sa’bi, mane Iyami’ ma’uang: “Papolei butti atongangan­mu mie’, jari naissangmi ise’iya mua’ anu iya tongang (parua)  appunnana Puang Allah Taala anna lanynya’mi pole ise’iya anu iya diolo’ napapi-papia."
    },
    {
      "sura": 28,
      "verse": 76,
      "text": "Sitongangna Karun  mettamai di kaum (umma’na) Musa, mane pagau’ bawangi lao ise’iya, anna Iyami’ mambei’i ga’dong (asugiang barang-barang) iya kocci-koccinna tongang mabe’i  nasoppo sisaapa to magassing. (Ingarangi) di wattu umma’na ma’uang lao: “Da ta’lalo matingka. Sitongangna Puang Allah Taala andiang ma’elo’i to ta’lalo mappamatingka alawena.”"
    },
    {
      "sura": 28,
      "verse": 77,
      "text": "Anna itai (tuntu’i) banua ahera’ di anu iya pura nabeio Puang Allah Taala, anna da mualuppei  bareangmu  di lino, anna penggau’ macoao lao (di tau laeng)  me’apai Puang Allah Taala  menggau’ macoa mating di sesemu, anna da mappogau’ adaeang di (baona) lino. Sitongangna Puang Allah Taala andiangi ma’elo’i  to mappogau’ arrusang."
    },
    {
      "sura": 28,
      "verse": 78,
      "text": "(Karun) ma’uang: “Sitongangna iyau sangga’  di bei  tappa’ (barang), sawa’ pa’issangan iya diang di alaweu.” Anna andiangdi naissang, mua’ Puang Allah Taala  mappa­accur  umma’-umma’  iya la’bi  makasau’ di andi­ang­napai, anna la’bi  mae’di mappasirumung barang-barang? Anna to madosa andiangi parallu di patule’ dosa-dosana ise’iya."
    },
    {
      "sura": 28,
      "verse": 79,
      "text": "Jari messungmi Karun lao di kaumna lalang di amarayang lino (matingka). To ma’elo’i atuoang lino ma’uang: “Mamoare’i iyami’ maappunnai sitteng anu  pura na bei (Puang lao di) Karun. Sitongangna tongang maappunnai-i asumaroang iya maraya.”"
    },
    {
      "sura": 28,
      "verse": 80,
      "text": "Anna to dibei pa’issangan ma’uang: “Acilakang kaiyang di sesemu, (issangi) appalang pole di Puang Allah Taala  la’bi macoai  di sesena to matappa’ anna mappogau’ apiangan, anna andiangi dilolongan (appalang) selaengna di to sa’bar.”"
    },
    {
      "sura": 28,
      "verse": 81,
      "text": "Jari Iyami’ mappatallang Karun siola boyangna tama  di lita’. Jari andiang diang mau na mesana golongan di sesena  iya na mattulungi selaengna Puang Allah Taala anna andiangi  mettama to (mala) mattulung (mattunduang alawena)."
    },
    {
      "sura": 28,
      "verse": 82,
      "text": "Anna diangi to diongin maakkattai onrona (Karun) di’o, ma’uang: “Adede, Puang Allah Taala tongang mappamalonggang dalle’na inai napoelo’ para batuan-Na anna mappasippi’i (Iya napoelo’), tenna’ Puang Allah Taala andiang  mattolloang pammase-Na di iyami’, na mepatallang (toi). Adede, tongang andiangi sumaro to  makkaperri (pappenyamangna Puang Allah Taala).”"
    },
    {
      "sura": 28,
      "verse": 83,
      "text": "Iya di’o banua ahera’-o, Iyami’  mappajari  di to  andiang melo’ mappamatingka alawena anna mappogau’ adaeng di (baona) lino. Anna capparang (macoa) iyamo di sesena  to me’atakwa."
    },
    {
      "sura": 28,
      "verse": 84,
      "text": "Inai-inai pole siola (mambawa) apiangan, jari di sesena (appalang) iya la’bi macoa pole di apianganna di’o, anna inai-inai pole siola (mambawa) adaeang,  jari andiangi dibalas lao di to mappogau’ adaeang, selaengna (sittimbangi) anu iya pura diolo’ napogau’ ise’iya."
    },
    {
      "sura": 28,
      "verse": 85,
      "text": "Sitongangna (Puang Allah Taala) ma’wajikango’o (Muhammad) na mappogau’ attattuangna (Puang Allah Taala)  Koroang, tongang na mappepembali’o lao di engeang membali’. Pa’uango’o (Muhammad): “Puangngu ma’issang  to mambawa patiroang anna to  lalang di apusang iya ma’nyata (mannassa).”"
    },
    {
      "sura": 28,
      "verse": 86,
      "text": "Anna andiango’o (Muhammad) rua mahhara’  mamoare’i Koroang dipaturung  mating di sesemu, iya tia (diparturungi) kitta’ pammase  pole di Puangmu. Sawa’ iyamo di’o da le’bao menjari pattulung  di sesena to kaper."
    },
    {
      "sura": 28,
      "verse": 87,
      "text": "Anna da le’ba’i  ise’iya na mappusarao  pole (di na mappalambi’)  aya’-aya’na Puang Allah Taala, dipuranamo aya’-aya’ di’o dipaturungano’o, anna illongngi (peroai) ise’iya lao di (tangalalangna) Puangmu, anna da le’ba’o mie’ mettama di to mappa’dua (Puang)."
    },
    {
      "sura": 28,
      "verse": 88,
      "text": "Anna da massomba puang laeng selaengna Puang Allah Taala. Andiang diang puang sangadinna Iya. Inggannana seu-seuwa na accuri sangadinna wajah (Puang Allah Taala). Di sese-Nai inggannana attattuang anna sangga’ di sese-Nai diango’o mie’ dipepembali’."
    },
    {
      "sura": 29,
      "verse": 1,
      "text": "Alif Lām Mīm."
    },
    {
      "sura": 29,
      "verse": 2,
      "text": "Apa’ nasangadi di’o rupa tau-o na dipaso’na-so’na (tappa’i) ma’uang: “Matappa’mi Iyami’, anna ise’iya andiangmi na diuyi?"
    },
    {
      "sura": 29,
      "verse": 3,
      "text": "Anna sitongangna Iyami’ pura ma’uyi to di andiangnapai ise’iya, jari sitongangna Puang Allah Taala  ma’issangi to parua anna sitongangna Iya (Puang Allah Taala) ma’issang to loso-losong."
    },
    {
      "sura": 29,
      "verse": 4,
      "text": "Iyade’ to mappogau’ adaeang di’o massangai mua’  na lappasi (pole di paccallana) Iyami ? Adae’ sanna’i anu iya napato’ ise’iya di’o."
    },
    {
      "sura": 29,
      "verse": 5,
      "text": "Inai-inai mahhara’ asitangan di Puang Allah Taala, jari sitongangna wattu (iya na janjiangi) Puang Allah Taala di’o, tongang na polei. Anna Iya  (Puang) Masarro Pairrangngi na Paissang."
    },
    {
      "sura": 29,
      "verse": 6,
      "text": "Anna inai-inai manjiha’, jari sitongangna jiha’na di’o di alawena toi tia. Sitongangna Puang Allah Taala  Tongang Sugi’i (andiangi mapparalluang seu-seuwa) pole di inggannana alang."
    },
    {
      "sura": 29,
      "verse": 7,
      "text": "Anna to matappa’  anna mappogau’ apiangan, Iyami’ tongang na maapus di sesena dosa-dosana ise’iya  anna Iyami’ tongang na mambalasi ise’iya balasan iya la’bi macoa pole di anu iya napogau’ ise’iya."
    },
    {
      "sura": 29,
      "verse": 8,
      "text": "Anna Iyami’ mappawaji’ di rupa tau (mappogau’) acoang lao di da’dua tau (indo amanna). Ana mua’ da’dua siola mappassao na mappa’dua’ di anu andiang diang pa’issanganmu, jari da pappiccoe’i (da’dua siola). Sangga’ di sese-U mo  pembali’mu, mane Iyau makkarewaio mie’ di  anu iya pura mupogau’."
    },
    {
      "sura": 29,
      "verse": 9,
      "text": "Anna to matappa’  anna mappogau’ apiangan, Iyami’ tongang na mappatamai ise’iya di to masaleh."
    },
    {
      "sura": 29,
      "verse": 10,
      "text": "Anna pole  di rupa tau diang tau ma’uang: “Iyami’ matappa’ lao di Puang Allah Taala. Anna mua’ di pamonge’i (sawa’ matappa’i) lao di Puang Allah Taala, nasangai mua’ paccowana rupa tau di’o rapangi passessana Puang Allah Taala. Anna mua’ pole tongangi pattulung pole di Puangmu, napominasai ise’iya na ma’uang: “Sitongangna diangi iyami’ massolangano’o mie’. “Apa’ taniadi Puang Allah Taala la’bi  ma’issang anu iya lalang di dadanna inggannana tau?”"
    },
    {
      "sura": 29,
      "verse": 11,
      "text": "Anna Puang Allah Taala tongang  ma’issang to matappa’. Anna Iya (Puang) tongang ma’issang to munape’."
    },
    {
      "sura": 29,
      "verse": 12,
      "text": "Anna to kaper ma’uang lao di to matappa’: “Peccoe’i mie’ tangalala’i, anna iyami’ manini na mambulle dosa-dosamu.” Padahal ise’iya andiangi (naulle) mambulle dosa-dosana mau na saicco’na. Sitongangna ise’iya tongang pallosong."
    },
    {
      "sura": 29,
      "verse": 13,
      "text": "Anna sitongangna ise’iya na mambullei bawang (dosa)na toi tia, anna dosa-dosa  laengna siola dosa-dosana ise’iya. Anna ise’iya tongang na dipatule’ di allo keama’  di anu iya tulu napapi-papia ise’iya. "
    },
    {
      "sura": 29,
      "verse": 14,
      "text": "Anna sitongangna Iyami’ ma’utus (massio) Nuh lao di kaumna,  jari mottongi dio siola ise’iya  sallessorang taung kurang limappulo taung. Mane ise’iya narua pangolle’ kaiyang, anna ise’iya ta’lalo pagau’ bawang."
    },
    {
      "sura": 29,
      "verse": 15,
      "text": "Jari Iyami’ mappasalama’i (Nuh) anna ruranganna di’o lopio anna Iyami’ mappajari-i tanda (pe’guruang) di inggannana alang."
    },
    {
      "sura": 29,
      "verse": 16,
      "text": "Anna (ingarangi) Ibrahim, di wattunnai ma’uang lao di kaumna: “Sombai mie’ Puang Allah Taala anna pe’atakwao  di sese-Na. Iya bassa di’o la’bi macoai di sesemu mie’, mua’ diango’o mie’ ma’issang."
    },
    {
      "sura": 29,
      "verse": 17,
      "text": "Sitongangna anu musomba selaengna Puang Allah Taala di’o iyamo barahala, anna mappapiao mie’ alosongan. Sitongangna  anu musomba  selaengna Puang Allah Taala andiangi mala mambeio mie’ dalle’. Jari perauo mie’ dalle’  lao di Puang Allah Taala, anna sombai mie’ anna sukkuro’o lao di sese-Na. Di sese-Nai diango’o mie’ dipepembali’."
    },
    {
      "sura": 29,
      "verse": 18,
      "text": "Anna mua’ i’o (to kaper) malloso-losongan, jari  umma’ iya di andiangmupa mie’ malloso-losongan toi. Anna awajikangna suro andiang laeng selaengna sangga’ mappalambi’ (agamana Puang Allah Taala) iya ma’nyata (mannassa).”"
    },
    {
      "sura": 29,
      "verse": 19,
      "text": "Apa’ andiangdi ise’iya mappennassai me’apai Puang Allah Taala  mappadiang (tau)  di pammulangna, mane  na pakkullingngi (membali’). Sitongangna iya bassa di’o mallammori di sesena Puang Allah Taala."
    },
    {
      "sura": 29,
      "verse": 20,
      "text": "Pa’uango’o: “Pellambamo’o mie’ di (baona) lino,  jari pennasai me’apai Puang Allah Taala  mappammula pappara’bueangna, mane Puang Allah Taala mappapia papiangan laeng. Sitongangna Puang Allah Taala Masarro Kuasa di inggannana seu-seuwa."
    },
    {
      "sura": 29,
      "verse": 21,
      "text": "Puang Allah Taala massessa inai napoelo’ anna mambei pammase lao inai napoelo’. Anna di sese-Nai diango’o mie’ na dipepembali’."
    },
    {
      "sura": 29,
      "verse": 22,
      "text": "Anna tongang andiango’o mie’ na mala mallappasang  alawe pole (di passessana Puang Allah Taala) di lino anna andiang (toi) di langi’ anna tongang andiang diang di sesemu petturundungan anna pattulung selaengna Puang Allah Taala."
    },
    {
      "sura": 29,
      "verse": 23,
      "text": "Anna to kaper lao di aya’-aya’na Puang Allah Taala anna assitanganna (Puang), ise’iya cappu’ rannu pole di pammase-U, anna ise’iya di’o mallolongan passessa iya pemonge’."
    },
    {
      "sura": 29,
      "verse": 24,
      "text": "Jari andiang diang pambalinna kaumna (Ibrahim), selaengna ma’uang: “Patei’i iyade’ tunui.” Mane Puang Allah Taala mappasalama’i pole di api. Sitongangna iya bassa di’o tongang diang tanda (alama’ akaiyanganna Puang Allah Taala) di sesena kaum iya matappa’."
    },
    {
      "sura": 29,
      "verse": 25,
      "text": "Anna (Ibrahim) ma’uang: “Sitongangna barahala iya musomba selaengna Puang Allah Taala iyamo na mappapole  pakkesayang  di antaramu lalang di atuoang lino di’e mane di allo keama’ sambareango’o makkaperri sambareang (laengna) anna sambareango’o mattunda-tunda sambareang (laengna). Anna engeang membali’­mu mie’ iyamo naraka, anna andiang diang pattulung di sesemu mie’."
    },
    {
      "sura": 29,
      "verse": 26,
      "text": "Jari Luth mappattongang (anabiangna Ibrahim). Anna (Ibrahim) ma’uang:  “Sitongangna na millenggua’ lao di (engeang iya naparentang) Puangngu. Sitongangna Iya (Puang) Masarro Maraya Pa’ulleang na Maroro (Adil).”"
    },
    {
      "sura": 29,
      "verse": 27,
      "text": "Anna Iyami’ mambei lao di Ibrahim, anna Ishak, anna Ya’kub, anna Iyami’ mappajari anabiang anna Kitta’ lao di biya-biyangna, anna Iyami’ mambei (mambalasi) di lino. Anna sitongangna di ahera’ tongang mettamai di to saleh."
    },
    {
      "sura": 29,
      "verse": 28,
      "text": "Anna (ingarangi) di wattu Luth ma’uang lao di kaumna: “Sitongangna  mappogau’o mie’ panggauang  carupu sanna’ (merissi-rissi’) iya andiangpa rua napogau’ mau mesa tau pole di umma-umma’ di andiangmupa mie’ (diolo’)."
    },
    {
      "sura": 29,
      "verse": 29,
      "text": "Apa’ sipato’do’o mie’ mappolei tommuane, anna massawung, anna mappogau’ adaeang di engeang asitanganmu. Jari pambalinna kaumna andiang laeng selaengna sangga’ ma’uang: “Papolemi di iyami’ awala’ (passessa)na  Puang Allah Taala, mua’ diango’o to tongang (parua).”"
    },
    {
      "sura": 29,
      "verse": 30,
      "text": "(Luth) ma’uang (mando’a): ”E Puangngu, tulunga’ pole di kaum iya mappogau’ arrusang."
    },
    {
      "sura": 29,
      "verse": 31,
      "text": "Anna di wattunna sioa’-I (para malaika’) pole lao di Ibrahim mambawa karewa mapperio-rio, ise’iya ma’uang: “Sitongangna iyami’ na mappaaccuri pakkap­pungna kota (Sodom) di’e, sitongangna pakkappungna diangi ta’lalo pagau’ bawang.”"
    },
    {
      "sura": 29,
      "verse": 32,
      "text": "(Ibrahim) ma’uang: “Sitongangna dio di kota di’o diang Luth.” (para malaika’) ma’uang: “Iyami’ pura ma’issang inai dio di kota di’o. Iyami’ tongang  na mappasalama’i anna to mappeccoe’i selaengna bainena, diangi mettama di to dipamottong (dipabinasa).”"
    },
    {
      "sura": 29,
      "verse": 33,
      "text": "Anna di wattunna  utusa’-I (para malaika’) pole lao di Luth, masussai nasa’ding sawa’ (apoleangna) ise’iya, anna nasa’dingi andiang maappunnai  gassing na  marrundungngi’i anna  (para malaika’) ma’uang: “Da parakke’ anna da (to’o) masara nyawa. Sitongangna iyami’ na mappasalama’o anna to mappeccoe’io, selaengna bainemu, diangi mettama di to dipamottong (dipabinasa).”"
    },
    {
      "sura": 29,
      "verse": 34,
      "text": "Sitongangna Iyami’ na mappaturung awala’ (passessa)  pole di langi’ lao di pakkappungna di’e kota-e  sawa’ diangi ise’iya pase’."
    },
    {
      "sura": 29,
      "verse": 35,
      "text": "Anna sitongangna Iyami’ maannangani (mappamot­tongangi) mesa tanda (alama’) ma’nyata di sesena kaum iya keakkalang."
    },
    {
      "sura": 29,
      "verse": 36,
      "text": "Anna (Iyami’ pura ma’utus) lao di pakkappung Madyan, lulluare’na Syu’aib, jari ma’uangi: “E  kaumnu, sombai mie’ Puang Allah Taala, rannuangi (appalang) allo ahera’, anna da mie’ pellamba lomeang di baona lino mappogau’ arrusang.”"
    },
    {
      "sura": 29,
      "verse": 37,
      "text": "Jari ise’iya malloso-losongani (Syu’aib). Mane ise’iya narua ninor kaiyang, anna menjarimi ise’iya bakke iya siasembur di engeang amottongangna ise’iya."
    },
    {
      "sura": 29,
      "verse": 38,
      "text": "Anna (ingarangi)  kaum ‘Ad anna Tsamud, anna tongang ma’nyatami di sesemu (atiaccurangna ise’iya) pole di (bate) engeangna ise’iya mottong. Anna setang mappajari ise’iya ma’ita macoa di panggauangna, mane mappusarai di tangalalangna (Puang Allah Taala), anna diangi ise’iya to matadang pe’itanna."
    },
    {
      "sura": 29,
      "verse": 39,
      "text": "Anna Karun anna Fir’aun anna Haman. Anna tongang polemi Musa lao ise’iya (mambawa butti) katarangan iya mannassa. Iya tia ise’iya taka’bor  di (baona) lino, anna andiangi ise’iya lappas (pole di passessa)."
    },
    {
      "sura": 29,
      "verse": 40,
      "text": "Jari tungga-tungga’ (ise’iya) di’o Iyami’ massessai sawa’ dosana, anna pole ise’iya diang Iyami’ mapparuai urang batu anna pole ise’iya diang iya diparuai bamba makarras (mengguttur) anna pole ise’iya diang dianna naung di lita’ anna pole ise’iya  diang dipatallang, anna  Puang Allah Taala tongang andiang melo’ manggau’ bawangi ise’iya, anna iya tia diangi ise’iya manggau’ bawang alawena  toi tia."
    },
    {
      "sura": 29,
      "verse": 41,
      "text": "Akkalarapanganna to maala petturundungan selaengna Puang Allah Taala iyamo sitteng akkalarapa­ngan lawa’-lawa’ iya mappapia boyang. Anna sitongangna boyang kaminang malamma  iyamo boyangna lawa’-lawa’, tenna’ diangi ise’iya ma’issangi."
    },
    {
      "sura": 29,
      "verse": 42,
      "text": "Sitongangna Puang Allah Taala ma’issang apa topa pole’ iya nasomba ise’iya selaengna Iya. Anna Iya  (Puang) Masarro Maraya Pa’ulleang na Maroro (Adil)."
    },
    {
      "sura": 29,
      "verse": 43,
      "text": "Anna akkalarapangan di’e Iyami’  mappapiangani di rupa tau, anna andiang diang na mappahangi selaengna to diang pa’issanganna."
    },
    {
      "sura": 29,
      "verse": 44,
      "text": "Puang Allah Taala mappadiang langi’ anna lino siola tongang (parua). Sitongangna di bassa di’o tongang diang tanda (alama’) akkuasangna  Puang Allah Taala di sesena to matappa’."
    },
    {
      "sura": 29,
      "verse": 45,
      "text": "Tale’i (bacai) iya pura nawahyukang mating di sesemu, iyamo Kitta’ (Koroang) anna ke’deangi sambayang. Sitongangna sambayang   di’o mappusarai pole (dipang­ga­uang) merissi-rissi’ anna carupu’. Anna sitongangna  ma’ingarang  Puang Allah Taala (massambayang) iyamo la’bi kaiyangi (palla’birangna pole di pakkasiwiang laeng) anna Puang Allah Taala ma’issang anu iya mupogau’."
    },
    {
      "sura": 29,
      "verse": 46,
      "text": "Anna da mie’ sisakka’ pakkitta’, selaengna (sisakka’) sawa’ cara iya kaminang macoa, selaengna to pagau’ bawang pole ise’iya, anna pa’uango’o: “Iyami’ pura matappa’ lao di (kitta’-kitta’) iya dipaturung  di iyami’ anna anu dipaturungano’o mie’, Puangngi anna Puangmu mie’ mesai, anna iyami’ sangga’ di sese-Nai masserakang alawe.”"
    },
    {
      "sura": 29,
      "verse": 47,
      "text": "Anna bassami di’o Iyami’ mappaturungano’o Kitta’ (Koroang), jari to pura Iyami’ mambengani Kitta’ (Taurat) matappa’i lao di (Koroang), anna di antarana ise’iya (to kaper Makkah) diang to’o  matappa’ lao (di Koroang). Anna andiang diang makkaperri aya’-aya’-I selaengna to kaper."
    },
    {
      "sura": 29,
      "verse": 48,
      "text": "Anna andiango’o  (Muhammad) rua mambaca (mesa kitta’) diolo’  di andiangnapa  diang (Koroang) anna andiangpai  rua lima kananmu manulis mesa kitta’, tenna’  (ruado’o mambaca anna manulis), napominasa  bata-batai to makkaperri-i."
    },
    {
      "sura": 29,
      "verse": 49,
      "text": "Sitongangna  iya di’o Koroang-o aya’-aya’ iya mannassa lalang di dadanna  to dibei pa’issangan. Anna andiang diang makkaperri aya’-aya’-I selaengna to ta’lalo pagau’ bawang."
    },
    {
      "sura": 29,
      "verse": 50,
      "text": "Anna ise’iya (to kaper Makkah) ma’uang: “Mangapa na andiang dipaturungan mu’jizat-mu’jizat pole di Puangna?” Pa’uango’o (Muhammad): “Sitongangna mu’jizat-mu’jizat di’o di sesena Puang Allah Taala,  anna sitongangna iyau sangga’ pappaingarang iya ma’nyata (mannassa).”"
    },
    {
      "sura": 29,
      "verse": 51,
      "text": "Anna andiangdi  sukku’ di sesena ise’iya mua’ Iyami’ pura mappaturungano’o di sesemu Kitta’ (Koroang) anna ditaleangi (dibacangani) lao ise’iya? Sitongangna lalang  di (Koroang) di’o diang pammase anna pappaingarang di sesena to matappa’."
    },
    {
      "sura": 29,
      "verse": 52,
      "text": "Pa’uango’o (Muhammad): “Sukku’mi Puang Allah Taala menjari sa’bi di seseu anna di sesemu. Iya (Puang) Ma’issang anu di langi’ anna anu di lino. Anna to makanynyang di anu salah anna kaper lao di Puang Allah Taala, ise’iyamo di’o to rugi (bangkuru’).”"
    },
    {
      "sura": 29,
      "verse": 53,
      "text": "Anna ise’iya merau mating di sesemu mamoare’i masigai dipaturung passessa (awala’). Tenna’ tania sawa’ wattu iya pura dipato’, tongang polemi passessa (awala’) lao ise’iya, anna passessa  di’o  tongang  na polei  lao ise’iya andiang napanna-panna anna ise’iya andiangi nasa’ding."
    },
    {
      "sura": 29,
      "verse": 54,
      "text": "Ise’iya merau  mating di sesemu mamoare’i masigai dipaturung passessa (paccalla). Anna sitongangna (naraka)  Jahannam tongang mallebuangi to kaper,"
    },
    {
      "sura": 29,
      "verse": 55,
      "text": "Di allo ise’iya naoppo’i paccalla (passessa) di tondo dai’na anna tondo naung lette’na anna Puang Allah Taala mappa’uangngi ise’iya: “Perasai (pambalasan di (panggauang) iya pura mupogau’.”"
    },
    {
      "sura": 29,
      "verse": 56,
      "text": "E para batua’-U iya matappa’, sitongangna  lino-U  maloang,  jari somba-a’ (Iyau tappa’)."
    },
    {
      "sura": 29,
      "verse": 57,
      "text": "Inggannana anu makkenyawa na marrasai nasangi amateang. Mane sangga’ di Iyami’ i’o mie’ dipepembali’."
    },
    {
      "sura": 29,
      "verse": 58,
      "text": "Anna to matappa’ anna mappogau’ apiangan, sitongangna  Iyami’ na maannai ise’iya dio di engeang maraya lalang di suruga, iya lolong binanga-binanga  di naungna, ise’iya mannannungan di lalangna. Iyamo di’o pambalasan kaminang macoa di sesena to mappogau’ apiangan."
    },
    {
      "sura": 29,
      "verse": 59,
      "text": "(Iyamo) to sa’bar anna mattawakkal lao di Puangna."
    },
    {
      "sura": 29,
      "verse": 60,
      "text": "Anna saapa mae’dinna olo’-olo’ iya (andiang mala) mambawa (ma’urus) dalle’na toi tia. Puang Allah Taala mo tu’u mappedalle’-i anna i’o mie’, anna Iya (Puang Allah Taala) Masarro Pairrangngi na Paissang."
    },
    {
      "sura": 29,
      "verse": 61,
      "text": "Anna sitongangna mua’  mettule’o lao ise’iya: “Inaidi mappadiang langi’ anna lino anna mappatunru’ mata allo anna bulang?” Tongang diangi ise’iya na ma’uang: “Puang Allah Taala,” jari mangapai ise’iya (na mala) dipepeppondo’ (pole di tangalalang tongang)."
    },
    {
      "sura": 29,
      "verse": 62,
      "text": "Puang Allah Taala mappamalonggang dalle’ di inai  napoelo’ di antara para batuan-Na anna  Iya (Puang Allah Taala) mappasippi’-i. Sitongangna Puang Allah Taala Masarro Paissang di inggannana seu-seuwa."
    },
    {
      "sura": 29,
      "verse": 63,
      "text": "Anna sitongangna mua’ mettule’o lao ise’iya: “Inaidi mappaturung uai pole di langi’ mane mappatuoi lino dipurana mate sawa’ (uai di’o)?” Tongang diangi  ise’iya  na ma’uang: “Puang Allah Taala,” Pa’uango’o: “Inggannana pappuyi  appunnanna Puang Allah Taala, iya tia mae’diangi ise’iya andiang keakkalang."
    },
    {
      "sura": 29,
      "verse": 64,
      "text": "Anna andiang diang atuoang di lino di’e selaengna rio tamma’guna anna pangi-panginoang tappa’. Anna sitongangna banua ahera’ iyamo atuoang tongang, mua’ diangi ise’iya  ma’issang."
    },
    {
      "sura": 29,
      "verse": 65,
      "text": "Jari  mua’ mendai’i ise’iya di kappalna, (ise’iya) merau lao di Puang Allah Taala na paihlasi atunruangna lao di (Puang Allah Taala). Jari di wattunna ise’iya napasalama’i  (Puang Allah Taala) lambi’ lao di pottana, ise’iya tappa (membali’) mappa’dua (Puang Allah Taala),"
    },
    {
      "sura": 29,
      "verse": 66,
      "text": "So’naimo lao   ise’iya makkaperri  pappenyamangngi  iya pura di bengani anna so’naimo lao ise’iya (tuo) me’asanna-sannang (lalang di akaperang).  Na naisangi manini balasanna (acapparangna panggauangna)."
    },
    {
      "sura": 29,
      "verse": 67,
      "text": "Mangapai ise’iya na andiangi mappennassai, mua’ sitongangna  Iyami’ pura mappajari (banua) lita’ mapaccing iya amang anna  rupa tau di alleroangna sirampo-rampo’. Jari mangapai (dimannassanamo aparuang) ise’iya makanynyang duapai lao di anu iya sala  anna kaperi lao di pappenyamangna Puang Allah Taala?"
    },
    {
      "sura": 29,
      "verse": 68,
      "text": "Anna inaidi la’bi pagau’ bawang pole to mappadiang alosongan lao di Puang Allah Taala, iyade’ malloso-losongan anu ha’ (parua) di waktu anu parua di’o mappolei’-i? Apa’ taniadi lalang di naraka Jahannam diang engeangna to kaper?"
    },
    {
      "sura": 29,
      "verse": 69,
      "text": "Anna to manjiha’ iya (ma’itai rio-I), Iyami’ tongang na manjolloangi tangalalang di sese-I. Anna sitonanganna Puang Allah Taala siolai to mappogau’ apiangan."
    },
    {
      "sura": 30,
      "verse": 1,
      "text": "Alif Lām Mīm."
    },
    {
      "sura": 30,
      "verse": 2,
      "text": "Dikalami bassa Romawi,"
    },
    {
      "sura": 30,
      "verse": 3,
      "text": "Di  banua iya kaminang kadeppu’, anna ise’iya dipuranamo dikala, napakalai."
    },
    {
      "sura": 30,
      "verse": 4,
      "text": "Di sisaapapai taung. Appunnanna Puang Allah Taala urusan di andiangnapa anna dipuranai (ise’iya pakala). Anna di allo (apakalangna bassa Romawi) di’o mariomi to matappa’,"
    },
    {
      "sura": 30,
      "verse": 5,
      "text": "Sawa’ pattulungna Puang Allah Taala. Iya (Puang Allah Taala ) mattulung inai napoelo’. Anna Iya (Puang Allah Taala ) Masarro Maraya Pa’ulleang na Makkesayang."
    },
    {
      "sura": 30,
      "verse": 6,
      "text": "(iyamo) di’o jannjinna Puang Allah Taala. Puang Allah Taala  andiangi na mappesalai janjin-Na, anna iya tia mae’diangi rupa tau andiang ma’issang."
    },
    {
      "sura": 30,
      "verse": 7,
      "text": "Ise’iya sangga’ ma’issang (tappa’) anu laher pole di atuoang lino, anna ise’iya pole di atuoang ahera’, ise’iya takkalupa."
    },
    {
      "sura": 30,
      "verse": 8,
      "text": "Apa’ mangapai ise’iya na andiang mappikkirri (ajariangna) alawena? Puang Allah Taala andiangi mappadiang langi’ anna lino anna anu iya diang di alle’na selaengna sawa’ akkatta iya tongang anna wattu iya dipattattu. Anna sitongangna mae’diangi pole di rupa tau tongang makkaperri assitang di Puangna ise’iya."
    },
    {
      "sura": 30,
      "verse": 9,
      "text": "Apa’ andiangdi ise’iya mappadiang pellambang  di baona lino anna mappennassai me’apai boe’na (iya naperasai) to di andiangnapai ise’iya. Iya di’o tauo la’bi magassingi  pole ise’iya anna purai ise’iya ma’jama lino (lita’) anna  mappaamang (mappa­ma’muri) la’bi mae’di tia dadi anu iya pura napama’mur ise’iya. Anna polemi lao ise’iya para surona mambawa butti iya mannassa. Jari Puang Allah Taala tongang andiangi ta’lalo pagau’ bawang lao ise’iya. Anna iya tia ise’iyadi tia manggau’ bawang alawena toi tia."
    },
    {
      "sura": 30,
      "verse": 10,
      "text": "Mane diboe’na, passessa iya la’bi adae’ paccaparangna to mappogau’ adaeang, sawa’ diangi ise’iya malloso-losongan aya’-aya’na Puang Allah Taala anna diangi ise’iya samata ma’elle-ellei."
    },
    {
      "sura": 30,
      "verse": 11,
      "text": "Puang Allah Taala mappammula mappadiang (rupa tau), mane napepembali’i (napatuoi) membali’, mane di sessa-Nai  i’o mie’ dipepembali’."
    },
    {
      "sura": 30,
      "verse": 12,
      "text": "Anna di allo menjarinna keama’, to madosa makko’ cappu’ rannu."
    },
    {
      "sura": 30,
      "verse": 13,
      "text": "Anna andiang sinala diang pambei syafaat lao ise’iya pole di barahala (patung-patungna) anna diangi  ise’iya makkaperri barahala (patung-patungna) di’o."
    },
    {
      "sura": 30,
      "verse": 14,
      "text": "Anna di allo menjarinna keama’, di allo di’o ise’iya (rupa tau) sisara-sara’i."
    },
    {
      "sura": 30,
      "verse": 15,
      "text": "Anna to matappa’ anna mappgau’ apiangan, jari ise’iya lalangi di (uma) suruga na mario."
    },
    {
      "sura": 30,
      "verse": 16,
      "text": "Anna to kaper anna malloso-losongan aya’-aya’-I (Koroang) anna (malloso-losongan) toi asitangan allo ahera’, jari ise’iya tatta’i lalang di passessa (naraka)."
    },
    {
      "sura": 30,
      "verse": 17,
      "text": "Jari pattasa’beo lao di Puang Allah Taala di wattu diomu di arawiang anna di wattu diomu di malimang (wattu suwu)."
    },
    {
      "sura": 30,
      "verse": 18,
      "text": "Anna di sesena (Puang Allah Taala) inggannana pappuyi di langi’ anna di lino anna di wattu diomu di arawiang anna di wattu diomu di lohor."
    },
    {
      "sura": 30,
      "verse": 19,
      "text": "Iya (Puang)  mappasungi anu tuo pole di anu mate, anna mappasung anu mate pole di anu tuo, anna mappatuo lino di purana mate. Anna bassami di’o na dipasungo’o mie’ pole (di ku’bur)."
    },
    {
      "sura": 30,
      "verse": 20,
      "text": "Anna di antara tanda-tanda (alama’ akkuasangna Puang Allah Taala), iyamo Iya  mappadiango’-o mie’ pole di lita’, mane tappa menjario mie’ rupa to ma’biya-biya."
    },
    {
      "sura": 30,
      "verse": 21,
      "text": "Anna di antara tanda-tanda (alama’ akkuasangna Puang Allah Taala), iyamo Iya mappadiang di sesemu pa’baliang (para baine) pole di alawemu mie’, mamoare’o patottongo’o anna musa’ding sannango’o lao, anna napajari di sesemu mie’ sayang anna makkesayang. Sitongangna di bassa di’o tongang diang tanda (alama’ akkuasangna Puang Allah Taala) di sesena kaum iya mappikkir."
    },
    {
      "sura": 30,
      "verse": 22,
      "text": "Anna di antara tanda-tanda (alama’ akkuasangna Puang Allah Taala), iyamo Iya mappadiang langi’ anna lino anna sillae-laengan mie’ basamu, anna sillae-laengan bulu (uli’mu). Sitongangna iya bassa di’o tongang diang tanda (alama’ akkuasangna Puang Allah Taala) di sesena to ma’issang."
    },
    {
      "sura": 30,
      "verse": 23,
      "text": "Anna di antara tanda-tanda (alama’ akkuasangna Puang Allah Taala), iyamo tindomu mie’ di wattu bongi anna wattu allo, anna usahamu ma’itai sambare palla’birang (pappidalle’-Na). Sitongangna di bassa di’o tongang diang tanda (alama’ akkuasangna Puang Allah Taala) di sesena kaum iya ma’irrangngi."
    },
    {
      "sura": 30,
      "verse": 24,
      "text": "Anna di antara tanda-tanda (alama’ akkuasangna Puang Allah Taala), iyamo Iya mappatiroiango’o mie’ killa’ na (mappapole) arakkeang anna  rannu, anna Iya mappaturung uai urang pole di langi’, mane mappatuoi lino dipurana mate. Sitongangna di bassa di’o diang tanda (alama’) di sesena kaum iya keakkalang)."
    },
    {
      "sura": 30,
      "verse": 25,
      "text": "Anna di antara tanda-tanda (alama’ akkuasangna Puang Allah Taala), iyamo mekke’de’na langi’ anna lino sawa’ elo’ (pesio-Na). Mane mua’ Iya  ma’illongngio mie’ pissang pe’illong di lino, di wattu  di’o tappa messungo’o mie’ (pole di ku’bur)."
    },
    {
      "sura": 30,
      "verse": 26,
      "text": "Anna appunnannai (Puang Allah Taala) anu iya diang di langi’ anna di lino. Inggannana sangga’ di sese-Nai tunru’."
    },
    {
      "sura": 30,
      "verse": 27,
      "text": "Anna Iya (Puang Allah Taala) mappamula mappadiang rupa  tau, mane mappepembali’ (mappatuoi) membali’, anna mappatuo membali’ la’bi malammori di sese-Na (Puang Allah Taala). Anna di sese-Nai sipa’ Iya Masarro Matinggi di langi’ anna di lino. Anna Iya (Puang) Masarro Maraya Pa’ulleang na Maroro (Adil)."
    },
    {
      "sura": 30,
      "verse": 28,
      "text": "Iya (Puang) mappapia akkalarapangan di sesemu mie’ di alawemu toi i’o mie’. Diangdi di antara batua matuna iya naappunnai lima kananmu, massolango’o lalangna   maappunnai dalle’ iya Iyami’ pura dibeio, jari sittengo’o ise’iya lalang ha’ (mappapa’guna di’o dalle’o), marakke’o mie’ lao  ise’iya me’apao marakke’ di alawemu. Bassami di’o  Iyami’ mappannassa aya’-aya’ di sesena kaum iya keakkalang."
    },
    {
      "sura": 30,
      "verse": 29,
      "text": "Anna iya tia to pagau’ bawang  mappeccoe’i hawa nassunna. Andiang diang pa’issanganna. Jari inaidi na manjolloangi to pura napapusa Puang Allah Taala? Anna andiang diang ise’iya mau na mesa tau pattulung."
    },
    {
      "sura": 30,
      "verse": 30,
      "text": "Jari pepeolo maroroi rupammu lao di agamana (Puang Allah Taala). (Peatatta’o di) pitrahna Puang Allah Taala  iya pura mappapia rupa  tau me’apai  fitrah di’o. Andiang diang tokko (benru’) laeng pole di pitrahna Puang Allah Taala. (Iyamo) agama maroro, anna iya tia mae’diangi  rupa tau andiang ma’issang,"
    },
    {
      "sura": 30,
      "verse": 31,
      "text": "siola membali’ me’atowa’ lao (di Puang)  anna me’atakwa  lao di sese-Na, anna ke’deangi mie’ sambayang, anna da mie’ pettama’ di to mappa’dua (Puang Allah Taala)."
    },
    {
      "sura": 30,
      "verse": 32,
      "text": "Iyamo to  mappasisara-sara’  agamana, anna ise’iya menjari sisaapa golongan. Tungga’-tungga’ golongan nasa’ding banggai di anu naappunnai golonganna."
    },
    {
      "sura": 30,
      "verse": 33,
      "text": "Anna mua’ rupa  tau  naruai mesa awala’, ise’iya me’illongi lao di Puangna, siola membali’ (me’atowa’) di sese-Na, anna mua’ Puang Allah Taala mapparuai ise’iya (saicco’)  pammase-Na, tappa (diangi)  sambareang ise’iya mappa’dua (Puang Allah Taala)."
    },
    {
      "sura": 30,
      "verse": 34,
      "text": "Paso’nami ise’iya  makkaperri pammase-I iya pura dibei lao ise’iya.  Jari pe’asannango’o mie’, jari manini na muissangi mie’ (boe’na panggauangmu)."
    },
    {
      "sura": 30,
      "verse": 35,
      "text": "Iyade’ ruadi Iyami’ mappaturung lao ise’iya katarangan, iya mappannassa (mappattongang) iya diangi ise’iya samata  napappa’duang (Puang)?"
    },
    {
      "sura": 30,
      "verse": 36,
      "text": "Anna mua’ Iyami’  mapperasai pammase lao di rupa tau, napominasai ise’iya mario sawa’ iya di’o pammaseo. Anna mua’ ise’iya narua awala’ sawa’ asalang iya pura napogau’ limanna ise’iya toi tia, ise’iya tappa cappu’ rannu."
    },
    {
      "sura": 30,
      "verse": 37,
      "text": "Apa’ andiangdi ise’iya mappennassai mua’ sitongangna Puang Allah Taala mambei dalle’ lao di to napoelo’-Na, anna Iya (Puang) to’o mappasippi’ (dalle’). Sitongangna di bassa di’o tongang diang tanda (alama’  akkuasangna Puang Allah Taala) di sesena kaum iya matappa’."
    },
    {
      "sura": 30,
      "verse": 38,
      "text": "Jari bei’i ha’na sangana’ iya kaminang kadeppu’, bassa topa  di to pakker (kasi-asi) anna to lalang di pellambang. Iyamo di’o la’bi macoa di sesena to ma’itai riona Puang Allah Taala, anna ise’iyamo di’o to sumaro."
    },
    {
      "sura": 30,
      "verse": 39,
      "text": "Anna mesa panggauang riba (mappalappi) iya mupibengan malaai iya di’o barango mallappi di sesena Puang Allah Taala. Anna anu iya mupibei borong sakka’ iya musanga na mappapole riona Puang Allah Taala, jari ise’iyamo di’o mappaliccu-liccung (appalangna)."
    },
    {
      "sura": 30,
      "verse": 40,
      "text": "Puang Allah Taala mappadiango’-o mie’, mane mappidalle’io mie’, mane mappamateo mie’, mane mappatuo’o mie’ (membali’). Diangdi to mupappa’duang di Puang Allah Taala di’o iya mala mappogau’ seu-seuwa iya bassa di’o? Masarro Mapaccingi (Puang Allah Taala) anna Masarro Matinggi pole di anu  iya na pappa’duang ise’iya."
    },
    {
      "sura": 30,
      "verse": 41,
      "text": "Mannassa lattomi adaeang (arrusang) dio di pottana anna dio di sasi’ sawa’ panggauang limanna rupa tau. (Puang Allah Taala melo’) malaai ise’iya marrasai sambareang pole di panggauangna, mamoare’i ise’iya membali’ lao (di tangalalang iya tongang)."
    },
    {
      "sura": 30,
      "verse": 42,
      "text": "Pa’uango’o (Muhammad): “Pellambamo’o mie’ di baona lino anna pennassai  me’apai capparangna  to diolo’. Mae’diangi ise’iya to mappa’dua (Puang Allah Taala)."
    },
    {
      "sura": 30,
      "verse": 43,
      "text": "Jari  tipatengnamo di’o, pepeoloi rupammu lao di agama iya maroro (Sallang) di andiangnapa pole di Puang Allah Taala mesa allo iya andiang mala dipusara (disu’eang apoleanganna), di allo di’o ise’iya sisara-sara’."
    },
    {
      "sura": 30,
      "verse": 44,
      "text": "Inai-inai kaper, jari iyatomo tia na mattanggung (akiba’) akaperangna. Anna inai-inai mappogau’ apiangan, jari dialawena toi tia ise’iya mappataya (engeang iya mappamasannang),"
    },
    {
      "sura": 30,
      "verse": 45,
      "text": "Mamoare’i Puang Allah Taala mambei appalang lao di to matappa’ anna mappogau’ apiangan pole di palla’birang-Na. Sitongangna Iya (Puang) andiangi ma’elo’i to kaper."
    },
    {
      "sura": 30,
      "verse": 46,
      "text": "Anna di antara tanda-tanda (alama’  akkuasangna Puang Allah Taala), iyamo makkiringi angin pambawa karewa mapperio-rio anna mapperasai di sesemu sambareang pole di pammase-Na anna mamoare’i kappal malai sumombal sawa’ parenta-Na anna  malaao mie’ ma’itai palla’birang-Na,  anna mamoare’o mie’ me’asukkur."
    },
    {
      "sura": 30,
      "verse": 47,
      "text": "Anna sitongangna Iyami’ pura ma’utus di andiangmupa sisaapa suro lao di kaumna. Ise’iya pole lao di sesena sawa’ mambawa  katarangan (iya sukku’), mane  Iyami’ mappogau’ pambalasan lao di to madosa. Anna diangi awajika’i na’ mattulung to matappa’."
    },
    {
      "sura": 30,
      "verse": 48,
      "text": "Puang Allah Taala, Iya makkiring angin (iri’), mane iri’ di’o  mappatiuya’ (mappalenggu’) tai iri’ anna Puang Allah Taala mamballari di langi’ me’apai elo’-Na, anna natokkoi membocco-bocco, mane ma’itao (uai)  urang messung, jari mua’ (uai) urang di’o messung pole di alle-alle’na marrua para batuan-Na Iya napoelo’, tappa silalona ise’iya  mario."
    },
    {
      "sura": 30,
      "verse": 49,
      "text": "Padahal di wattu andiangnapai dipaturung (uai) urang lao ise’iya, ise’iya tongang cappu’ rannu."
    },
    {
      "sura": 30,
      "verse": 50,
      "text": "Jari pennassai lao pa’bateangna pemmasena Puang Allah Taala, me’apai Puang Allah Taala mappatuo lino iya matemo. Sitongangna iya bassa di’o, Iya Puang (kuasa) mappatuo anu mate. Anna Iya (Puang) Masarro Kuasa di inggannana seu-seuwa."
    },
    {
      "sura": 30,
      "verse": 51,
      "text": "Anna sitongangna, mua’ Iyami’ makkiring iri’ (lao di tuda-tuda’) mane ise’iya ma’itai (tuda-tuda’ di’o) menjari mariri (mara’e), napominasai ise’iya di puranamo di’o tatta’i kaper."
    },
    {
      "sura": 30,
      "verse": 52,
      "text": "Jari sitongangna andiango’o na mala mappajari  to mate mala ma’irrangngi, anna mappajari to binga mala ma’irrangngi pe’illong (pesioang), mua’ ise’iya menggiling meppondo’."
    },
    {
      "sura": 30,
      "verse": 53,
      "text": "Anna andiango’o na mala mambei patiroang lao di to buta (mata atena) pole di apusangna. Anna andiango’o mala mappepe’irrangan (patiroangna Puang) selaengna di to matappa’ di aya’-aya’-I. Ise’iyamo di’o to massera­kang alawena (lao di Iyami’)."
    },
    {
      "sura": 30,
      "verse": 54,
      "text": "Puang Allah Taala, Iya mappadiango’-o mie’ pole di malamma, mane Iya  mappajari di malamma di’o menjari kua’ (magassing), mane Iya mappajario dipurana kua’ (magassing) malamma (membali’) anna mane uangan. Iya mappajari anu iya napoelo’ anna Iya (Puang) Masarro Paissang na Kuasa."
    },
    {
      "sura": 30,
      "verse": 55,
      "text": "Anna di allo menjarinna keama’, mattundami to madosa, ise’iya  andiang makko’ (lalang di ku’burna) selaengna cinappa’ (le’ba’). Bassami di’o ise’iya tulu dipepeppondo’ (pole di atongangan)."
    },
    {
      "sura": 30,
      "verse": 56,
      "text": "Anna ma’uangi to dibei pa’issangan anna tappa’ (lao di to kaper): “Sitongangna makko’mo'o (lalang di ku’bur) me’apa pato’na Puang Allah Taala, lambi’ allo di patiwa’asna to mate. Jari iyamo di’e allo dipatiwa’as. Anna iya tia diango’o mie’ samata andiang ma’issangi (maatappa’i)."
    },
    {
      "sura": 30,
      "verse": 57,
      "text": "jari di allo di’o andiangmo diang gunana perau  (a’dappangna) to ta’lalo pagau’ bawang, anna ise’iya andiang tomi  dibei wattu me’atowa’."
    },
    {
      "sura": 30,
      "verse": 58,
      "text": "Anna sitongangna Iyami’ pura  mappannassa lao di rupa tau mae’di akkalarapangan lalang di Koroang. Anna sitongangna mua’ mambawao mesa aya’ lao ise’iya, to kaper di’o tongang na ma’uang: “I’o mie’  andiang laeng selaengna sangga’ to mappapia anu pasala.”"
    },
    {
      "sura": 30,
      "verse": 59,
      "text": "Bassami di’o Puang Allah Taala makkocci mate atena to andiang (melo’) ma’issang."
    },
    {
      "sura": 30,
      "verse": 60,
      "text": "Jari pe’sa’barmo’o, sitongangna janjinna Puang Allah Taala tongang (parua) anna da le’ba’i to andiang maatappa’i (atonganganna  aya’-aya’-Na Puang Allah Taala) di’o mappabalisao."
    },
    {
      "sura": 31,
      "verse": 1,
      "text": "Alif Lām Mīm."
    },
    {
      "sura": 31,
      "verse": 2,
      "text": "Iyamo di’e aya’-aya’ Kitta’ (Koroang) iya mattambu’ (panno) hikmah,"
    },
    {
      "sura": 31,
      "verse": 3,
      "text": "(menjari)  patiroang anna pammase di sesena to mappogau’ apiangan,"
    },
    {
      "sura": 31,
      "verse": 4,
      "text": "(Iyamo’) to makke’deang sambayang, mappasilen­na­rang sakka’ anna ise’iya maatappa’i di adianganna allo ahera’."
    },
    {
      "sura": 31,
      "verse": 5,
      "text": "Ise’iyamo  di’o to tatta’ mallolongan patiroang pole di Puangna anna ise’iyamo di’o to sumaro."
    },
    {
      "sura": 31,
      "verse": 6,
      "text": "Anna di antara rupa tau (diang) to mappapa’guna pau-pau lo’bang (andiang ma’guna napake) mappapusa (tau) pole di tangalalangna Puang Allah Taala andiang pa’issanganna anna mappajari tangalalangna Puang Allah Taala di’o pielle-elleang. Ise’iya di’o to na mallolongan passessa iya matuna."
    },
    {
      "sura": 31,
      "verse": 7,
      "text": "Anna mua’ ditaleangi (dibacangani) aya’-aya’-I, ise’iya  meppondo’ sawa’  mattaka’borangi alawena ingga’na le’ba’i andiang­­­pa ma’irrangngi, ingga’na le’ba’i diang mattippingngi da’dua  talinganna, jari bei’i  ise’iya karewa mapperio-rio  sawa’ passessa iya pemonge’."
    },
    {
      "sura": 31,
      "verse": 8,
      "text": "Sitongangna to matappa’ anna mappogau’ apiangan, di sesena ise’iya suruga iya panno anyamangan."
    },
    {
      "sura": 31,
      "verse": 9,
      "text": "ise’iya mannannungan di lalangna, janjinna Puang Allah Taala tongang (parua). Anna Iya (Puang) Masarro Maraya Pa’ulleang na Maroro (Adil)."
    },
    {
      "sura": 31,
      "verse": 10,
      "text": "Iya  (Puang) mappadiang langi’ andiang diang ariangna iya mala muita anna Iya (Puang)  maanna buttu (di baona) lino  mamoare’i lino di’o andiangi  marroyongo’o mie’ anna mappapa’biya inggannana olo’-olo’. Anna Iyami’ mappaturung uai urang  pole di langi’, mane Iyami’  mappatuo di sesena inggannana tuda-tuda’ iya macoa."
    },
    {
      "sura": 31,
      "verse": 11,
      "text": "Iyamo di’e pappapianganna Puang Allah Taala, jari patiroima’ mai anu iya pura napajari anu musomba selaengna Puang Allah Taala. Mala to pagau’ bawang di’o diangi di  lalangna apusang iya ma’nyata (mannassa)."
    },
    {
      "sura": 31,
      "verse": 12,
      "text": "Anna sitongangna Iyami’ pura mambei hikmah lao di Lukman, iyamo: “Pe’asukkuro’o lao di Puang Allah Taala. Anna inai me’asukkur lao di (Puang Allah Taala), jari sitongangna ise’iya me’asukkuri lao di alawena toi tia, anna inai-inai andiang me’asukkur, jari sitongangna Puang Allah Taala Masarro Sugi’ na Tipuyi.”"
    },
    {
      "sura": 31,
      "verse": 13,
      "text": "Anna (ingarangi) di wattu Lukman ma’uang lao di ana’na, di wattunnai mambei pe’guruang lao: “E ana’u (E kambe’), da pappa’dua  (Puang Allah Taala), sitongangna mappa’dua (Puang Allah Taala) tongang apagau’bawangan iya kaiyang.”"
    },
    {
      "sura": 31,
      "verse": 14,
      "text": "Anna Iyami’  massioi (mapparentai) lao di  rupa  tau (meng­gau’ macoa) di indo amanna, indona mambatta­ngani malamma anna tamba malamma, anna mappasusui duattaung. Pe’asukkuro’o di sese-U anna di da’dua indo amammu, sangga’ di sese-U pembali’mu."
    },
    {
      "sura": 31,
      "verse": 15,
      "text": "Anna mua’ di da’duana (indo amammu) mappassao na mappa’dua di Iyau di seu-seuwa, iya andiang pa’issangan­mu lao, jari da mupeccoe’i (indo amammu) anna solang bandi tia lao, pe’acoao lao di lino, anna peccoe’i tangalalangna to membali’ di sese-U, mane sangga’ di sese-U pembali’mu mie’, jari U-pakarewaio mie’ anu iya pura mupogau’."
    },
    {
      "sura": 31,
      "verse": 16,
      "text": "(Lukman ma’uang): “E ana’u ( E kambe’), sitongangna mua’ diang (mesa panggauang) simbe’i tulang sawi, anna diangi lalang di batu iyade’  diangi di langi’ iyade’ lalang di lino (lita’), Puang Allah Taala tongang na mappapolei (mambalasi). Sitongangna Puang Allah Taala Masarro Alus na Paissang."
    },
    {
      "sura": 31,
      "verse": 17,
      "text": "E ana’u (E kambe’), ke’deangi sambayang anna sioi (tau) mappogau’ anu iya macoa anna pusarai pole di panggauang iya adae’ anna pe’asa’baro’o di anu marruao. Sitongangna iya bassa di’o mettamai di urusan anu iya na wajikang (Puang Allah Taala)."
    },
    {
      "sura": 31,
      "verse": 18,
      "text": "Anna da mupepengngilingi rupammu pole di rupa tau (sawa’ taka’bor) anna da pellamba di baona lino taka’bor (melo’ disanga). Sitongangna Puang Allah Taala andiangi ma’elo’i to taka’bor na to  maakke’ (maangga’) alawena."
    },
    {
      "sura": 31,
      "verse": 19,
      "text": "Anna pasitappa’i pellambamu anna pamalumui bambamu. Sitongangna kaminang adae’na bamba iyamo bamba himar.”"
    },
    {
      "sura": 31,
      "verse": 20,
      "text": "Apa’ andiangdi mupennassai, sitongangna Puang Allah Taala pura mappatunruango’o mie’ anu di langi’ anna anu di lino anna mappasukku’ di sesemu mie’ pappenyamang-Na laher anna bateng. Anna pole di rupa tau diang  massakka’ di (amesanganna) Puang Allah Taala, andiang diang pa’issanganna iyade’ patiroang anna andiang diang Kitta’ iya mambengan annassang."
    },
    {
      "sura": 31,
      "verse": 21,
      "text": "Anna mua’ dipa’uanngngi lao ise’iya: “Peccoe’i anu iya napaturung Puang Allah Taala.” Ise’iya mambali: “(Andiang), mala iyami’ (sangga’) mappeccoe’i  anu iya iyami’ lolongan (iya napogau’) ama-ama’i. Anna apa ise’iya (na mappeccoe’i ama-amanna) maui setang  di’o ma’illongngi ise’iya tama di passessana api iya sundallea’ (naraka)?"
    },
    {
      "sura": 31,
      "verse": 22,
      "text": "Anna inai-inai masserakang alawena lao di Puang Allah Taala, anna mappogau’i apiangan, jari sitongangna iyamo  mettu’galang lao di buhul (gulang) iya makasau’. Anna sangga’ lao di Puang Allah Taala acapparangna inggannana urusan."
    },
    {
      "sura": 31,
      "verse": 23,
      "text": "Anna inai-inai kaper, jari akaperang di’o dai mappasara nyawao. Sangga’ di Iyami’i ise’iya membali’, mane Iyami’ mappakarewai ise’iya anu iya pura napogau’. Sitongangna Puang Allah Taala Masarro Paissang di inggannana issi ate."
    },
    {
      "sura": 31,
      "verse": 24,
      "text": "Iyami’ mappaso’na-so’nai ise’iya me’asanna-sannang cinappa’, mane Iyami’ mappassa ise’iya (mettama) lalang di passessa iya makarras."
    },
    {
      "sura": 31,
      "verse": 25,
      "text": "Anna sitongangna mua’ mettule’o (Muhammad) lao ise’iya: “Inaidi mappadiang langi’ anna lino?” Ise’iya tongang na ma’uang: “Puang Allah Taala.” Pa’uango’o : “Inggannana pappuyi appunnanna Puang Allah Taala,” iya tia mae’diangi ise’iya andiang ma’issang."
    },
    {
      "sura": 31,
      "verse": 26,
      "text": "Appunnanna Puang Allah Taala iya anu di langi’ anna anu di lino. Sitongangna Puang Allah Taala, Iya (Puang) Masarro Sugi’ na Tipuyi."
    },
    {
      "sura": 31,
      "verse": 27,
      "text": "Anna tenna’ inggannana ponna ayu di lino menjari  polopeng (pena) anna (uai) sasi’ (menjari dawa’na), anna ditambai (boi) pitu sasi’ di purana (mara’e), tongang andiangi na cappu’ (ditulis) pau-paunna Puang Allah Taala. Sitongangna Puang Allah Taala Masarro Maraya Pa’ulleang na Maroro (Adil)."
    },
    {
      "sura": 31,
      "verse": 28,
      "text": "Andiangdi (Puang Allah Taala) mappadiang anna mappatiwa’aso’o mie’ (pole lalang di ku’bur) selaengna sangga’ sitteng (mappadiang anna mappatiwa’as) mesa tappa’ nappas. Sitongangna Puang Allah Taala Masarro Pairrangngi na Paita."
    },
    {
      "sura": 31,
      "verse": 29,
      "text": "Apa’ andiangdi mupennassai, mua sitongangna Puang Allah Taala mappatama bongi di allo anna mappatama allo di bongi, anna Iya (Puang) mappatunru’i mata allo anna bulang iya sare mellamba me’apai wattu iya dipattantu. Anna sitongangna Puang Allah Taala Masarro Pakkarewa di anu  iya mupogau’."
    },
    {
      "sura": 31,
      "verse": 30,
      "text": "Bassami di’o, sawa’ sitongangna Puang Allah Taala, Iya (Puang) tongang (parua) anna sitongangna apa topa pole’ napeillongan ise’iya selaengna Puang Allah Taala iyamo diting iya pasala. Anna sitongangna Puang Allah Taala Iya Masarro Matinggi  na Kaiyang."
    },
    {
      "sura": 31,
      "verse": 31,
      "text": "Apa’ andiangdi mupennassai mua’ sitongangna kappal di’o sumombali dio di baona sasi’ sawa’ pappenyamang­na Puang Allah Taala, tongang napatiroio mie’ sambareang tanda-tanda (alama’ akkuasang-Na). Sitongangna di bassa di’o tongang diang tanda (alama’ akkusangna Puang Allah Taala) di inggannana to sa’bar anna mae’di sukkurna."
    },
    {
      "sura": 31,
      "verse": 32,
      "text": "Anna mua’ ise’iya narua (nasamboi) lembong kaiyang sitteng buttu, ise’iya me’illong lao di Puang Allah Taala sawa’  mappamapaccingi atunruangna lao di sese-Na. Jari di wattu Puang Allah Taala  mappasalama’i ise’iya lambi’ lao di pottana, mane sambareangi ise’iya tatta’ di tangalalang maroro. Anna andiang diang makkaperri aya’-aya’-I selaengna to andiang masusun (bali’ balla’) na kaper."
    },
    {
      "sura": 31,
      "verse": 33,
      "text": "E inggannana rupa tau, pe’atakwao mie’ lao di Puangmu anna parakke’o mie’ di mesa allo (iya di allo di’o) mesa to mabuweng andiang mala mattulung ana’na anna mesa ana’ andiang mala mattulung amanna (to mabuwengna) mau nasaicco’na, Sitongangna janjinna Puang tongang (parua), jari da le’ba’  atuoang lino mappagenggeo  mie’ anna da le’ba’o mie’ na pagengge pappagengge (setang) di na (matturu’i) Puang Allah Taala."
    },
    {
      "sura": 31,
      "verse": 34,
      "text": "Sitongangna Puang Allah Taala, sangga’ di sese-Na tappa’i pa’issangan allo keama’. Anna Iya (Puang Allah Taala) mappaturung (uai) urang, anna ma’issang anu iya diang lalang di are’. Anna andiang diang tau mau na mesana mala ma’issang mannassa anu iya na akkaresoi madondong. Anna andiang diang tau mala ma’issang di lino inna na naengei mate. Sitongangna Puang Allah Taala Masarro Paissang na Pakkarewa."
    },
    {
      "sura": 32,
      "verse": 1,
      "text": "Alif Lām Mīm."
    },
    {
      "sura": 32,
      "verse": 2,
      "text": "Diaturunganna Koroang iya andiang diang abata-batang di sesena, (iyamo) pole di Puang inggannana alang."
    },
    {
      "sura": 32,
      "verse": 3,
      "text": "Tapi’ mangapai na mae’di (to kaper) ma’uang: “Iya (Muhammad) tu’u mappapi-papiai.” Sitongangna Koroang di’o atongangan iya (pole) di Puangmu, malaao mappaingarang lao ise’iya  iya  andiangnapa napolei pappaingarang di andiangmupa, mamoare’i ise’iya mallolongan patiroang."
    },
    {
      "sura": 32,
      "verse": 4,
      "text": "Puang Allah Taala Iya mappadiang langi’ anna lino anna anu iya diang di alle’na, (napadiang lalangna) annang wattu, mane Iya (Puang) istawa’ diaya di Arasy. Andiang diang di sesemu selaengna anu pole di sese-Na mesa pattulung, anna andiang (to’o) diang mesa pambei syafaat. Jari mangapa na andiango’o mie’ mappennassai?"
    },
    {
      "sura": 32,
      "verse": 5,
      "text": "Iya (Puang) maator urusan pole di langi’  lao di lino. Mane (urusan) di’o dai’i di sese-Na di lalangna sangallo (saena) iya saena diangi sallessorang taung (me’apai) pambilangmu."
    },
    {
      "sura": 32,
      "verse": 6,
      "text": "Iya bassa di’o, iyamo (Puang  Iya) ma’issang anu malinrung anna ma’nyata. Iya (Puang) Masarro Maraya Pa’ulleang na Makkesayang,"
    },
    {
      "sura": 32,
      "verse": 7,
      "text": "(Puang Iya) mappadiang inggannana seu-seuwa, Iya (Puang) mappadiang kaminang macoa anna Iya  mattipo’ mappadiang rupa tau   pole di lita’,"
    },
    {
      "sura": 32,
      "verse": 8,
      "text": "Mane Iya  (Puang) mappajari biyangna pole di issi alus (issi madilalangna) uai iya matuna (manning)."
    },
    {
      "sura": 32,
      "verse": 9,
      "text": "Mane Iya (Puang) mappasukku’ anna makkumbusangi tama (di tuwunna) nyawa (pappapia-Na) anna Iya (Puang) mappadiang di sesemu mie’ pa’irrangiang, anna pe’itang anna ate, (iya tia)  saicco’ sanna’o mie’ me’asukkur."
    },
    {
      "sura": 32,
      "verse": 10,
      "text": "Anna ise’iya ma’uang: “Apa mua’ iyami’ lanynya’mi (accurmi) lalang di lita’, iyami’ tongang na dipadiang iya baru. Anna (sitongangna) ise’iya makkaperri assitang di Puangna."
    },
    {
      "sura": 32,
      "verse": 11,
      "text": "Pa’uango’o: “Malaika’ paala nyawa (malakul maut) iya disio na (maala nyawamu) anna mappateio mie’, mane sangga’ di Puangmu mie’ dipepembali’o.”"
    },
    {
      "sura": 32,
      "verse": 12,
      "text": "Anna (tongang mengingngi-ngingngiri), tenna’ muitadi di wattu to madosa di’o  mappendukuangi ulunna lao di olona Puangna, (ise’iya ma’uang): “E Puangngi,  iyami’ pura ma’ita anna ma’irrangngi, jari pepembali’i iyami’ (lao di lino), iyami’ na mappogau’ apiangan. Sitongangna iyami’ to matappa’.”"
    },
    {
      "sura": 32,
      "verse": 13,
      "text": "Anna mua’ Iyami’  mappoelo’, Iyami’ tongang na mambei’i lao di tungga’-tungga’ nyawa patiroang (di sesena), anna iya tia tatta’mi pau (atattuang) pole di sese-U. sitongangna na U-pannoi’i naraka Jahannam di’o pole di bassa jin anna bassa rupa tau iyanasangna."
    },
    {
      "sura": 32,
      "verse": 14,
      "text": "Jari perasaimi (iya di’e passessa-e) sawa’ mualuppei di asitangan di allomu di’e (allo keama’). Sitongangna Iyami’  maaluppeio mie’ anna perasai mie’ passessa iya mannannungan, nasawa’i anu iya samata mupogau’."
    },
    {
      "sura": 32,
      "verse": 15,
      "text": "Sitongangna to matappa’ di aya’-aya’-I, iyamo to mua’ dipaingarangi sawa’ aya’-aya’-I, ise’iya me’opang suyu’ anna mattasa’be na mappuyi Puangna, anna ise’iya andiangi  mattaka’borang alawe."
    },
    {
      "sura": 32,
      "verse": 16,
      "text": "Ba’babuana ise’iya  karao pole di patindoangna, anna ise’iya merau lao di Puangna siola rakke’ anna mahhara’ (marannu). Anna ise’iya mappasulakkang sambareang dalle’ iya Iyami’ bei’i  lao."
    },
    {
      "sura": 32,
      "verse": 17,
      "text": "Jari andiang diang mesa tau ma’issang anu na buniang  ise’iya iyamo (marrupa-rupa  mappenyamang) iya mappasannang pe’itanna mata, pambalasan di anu iya pura napogau’ ise’iya."
    },
    {
      "sura": 32,
      "verse": 18,
      "text": "Jari apa’ sittengandi to  matappa’ anna to pase’ (kaper)? Andiangi sitteng."
    },
    {
      "sura": 32,
      "verse": 19,
      "text": "Anna to matappa’ anna mappogau’ apiangan, jari di sesena ise’iya suruga engeang amottongangna, menjari  appalang di anu iya pura napogau’ ise’iya."
    },
    {
      "sura": 32,
      "verse": 20,
      "text": "Anna to pase’ (kaper), jari engeangnna iyamo naraka. Tungga-tungga’i ise’iya pole di lalangna melo’i messung, ise’iya dipepembali’ (boi) anna dipa’uangngi: “Perasai passessa naraka iya diango’o mie’ (diolo’) muloso-losongani.”"
    },
    {
      "sura": 32,
      "verse": 21,
      "text": "Anna sitongangna Iyami’ mapperasaiangi lao ise’iya sambareang paccalla (passessa) iya kadeppu’ (di lino) diandiangnapa passessa iya la’bi kaiyang (di ahera’), mamoare’i ise’iya membali’ (di tangalalang iya tongang)."
    },
    {
      "sura": 32,
      "verse": 22,
      "text": "Anna inaidi la’bi pagau’ bawang  pole di to pura dipaingarang sawa’ aya’-aya’na Puangna, mane iya mappeppondo’i? Sitongangna Iyami’ na mambei balasan lao di to madosa."
    },
    {
      "sura": 32,
      "verse": 23,
      "text": "Anna sitongangna Iyami’ pura mambei lao di Musa Kitta’ (Taurat), jari da (Muhammad) bata-bata mattarima (Koroang) anna Iyami’ mappajari Kitta’ (Taurat) patiroang di sesena Bani Israil."
    },
    {
      "sura": 32,
      "verse": 24,
      "text": "Anna Iyami’  mappajari’i ise’iya di’o para pangulu  iya mambei patiroang sawa’ pesio-I (parenta-I) di wattunnai sa’bar. Anna diangi ise’iya maatappa’i aya’-aya’-I."
    },
    {
      "sura": 32,
      "verse": 25,
      "text": "Sitongangna Puangmu Iyamo mambei putusan di antarana ise’iya di allo keama’ pole di anu iya samata nasisalai ise’iya."
    },
    {
      "sura": 32,
      "verse": 26,
      "text": "Apa’ andiangdi menjari patiroang di sesena ise’iya, saapa mae’dinna umma’-umma’ di andiangnapai ise’iya iya Iyami’  mappabinasai (mappaaccuri) anna ise’iya toi tia mellambai di engeang amottongangna di’o. Sitongangna di bassa di’o diang tanda-tanda  (alama’ akkuasangna Puang). Jari andiangdi ise’iya mairrangngi (mappennassai)?"
    },
    {
      "sura": 32,
      "verse": 27,
      "text": "anna andiangdi ise’iya mappennassai, mua’ sitongangna Iyami’ ma’irimg (tai iri’ iya mattambu’) uai lao di lino (lita’) iya kambu’, mane Iyami’ mappatuoi sawa’ uai urang tuda-tuda’ iya di’o  nande olo’-olo’ piarangna anna ise’iya mala toi maandei. Jari andiangdi ise’iya mappennassai?"
    },
    {
      "sura": 32,
      "verse": 28,
      "text": "Anna ise’iya  mettule’: “Pirangpai di’o (pole) apakalango,  mua’ diango’o mie’ to tongang (parua)?”"
    },
    {
      "sura": 32,
      "verse": 29,
      "text": "Pa’uango’o: “Di allo apakalang di’o andiang diang gunana di sesena to kaper tappa’na ise’iya anna andiang (to’o) diang ise’iya dibei teppo (mattanjeng).”"
    },
    {
      "sura": 32,
      "verse": 30,
      "text": "jari peppondo’o pole ise’iya anna eppeimi, sitongangna ise’iya mitteppe toi."
    },
    {
      "sura": 33,
      "verse": 1,
      "text": "E nabi, pe’atakwao lao di Puang Allah Taala anna da  patturu’i (elo’na) to kaper anna to munape’. Sitongangna Puang Allah Taala Masarro Paissang na Maroro (Adil),"
    },
    {
      "sura": 33,
      "verse": 2,
      "text": "Anna peccoe’i anu iya nawahyukang Puangmu mating di sesemu. Sitongangna Puang Allah Taala, Diangi Masarro Pakkarewa di anu iya mupogau’."
    },
    {
      "sura": 33,
      "verse": 3,
      "text": "Anna pattawakkalo’o lao di Puang Allah Taala. Anna sukku’mi  Puang Allah Taala Pappiara."
    },
    {
      "sura": 33,
      "verse": 4,
      "text": "Puang Allah Taala tongang andiangi mappajari di mesa tau da’dua ate lalang di ronggana. Anna Iya andiangi mappajari para bainemu iya muzihar di’o menjari indomu, anna Iya andiangi mappajari ana’ piaramu menjari ana’ tongangmu (di alawe). Iya bassa di’o sangga’ pau tappa’ di lawemu. Anna Puang Allah Taala mappau  iya sitongangna anna Iya (Puang) mambei patiroang lao di tangalalang   (iya parua)."
    },
    {
      "sura": 33,
      "verse": 5,
      "text": "Illongngi ise’iya (ana’-ana’ piarangmu iya muakke’) siola (mappake) sanga amanna. Iyamo di’o la’bi adil (maroro) di sesena Puang Allah Taala, anna mua’ andiangi muissang ama-amanna ise’iya, jari (illongngi ise’iya sitteng) para lulluare’ si’agamamu anna to muala ana’ mie’. Anna andiang dosa di sesemu di anu mupogau’ (iya) mualuppei,  anna iya tia (diang dosana) iya na butungan atemu mie’. Anna diangi Puang Allah Taala Masarro Pa’dappang na Makkesayang."
    },
    {
      "sura": 33,
      "verse": 6,
      "text": "Nabi  di’o la’bi mala’bi’i di sesena to matappa’ pole di alawena toi tia anna para bainena iyamo para indona. Anna to diang assisambungan cera’na mesa tau anna di laengna la’bi sipato’i (siwarrissi) lalang di Kitta’na Puang Allah Taala pole di to matappa’ anna to Muhajirin, selaengna mua’ melo’o menggau’ macoa lao di para lulluare’mu (siagama). Iya bassa di’o diangi titulis lalang di Kitta’na (Puang Allah Taala)."
    },
    {
      "sura": 33,
      "verse": 7,
      "text": "Anna (ingarangi)  di wattu Iyami’  maala talli’ pole di para nabi anna pole i’o (to’o), pole di Nuh, anna Ibrahim, anna Musa, anna Isa ana’ tommuanena Maryam, anna Iyami’ pura maala pole ise’iya talli’ iya masse’ (makasau’)."
    },
    {
      "sura": 33,
      "verse": 8,
      "text": "Malaai mappettuleangi lao di to  parua pole di aparuanganna ise’iya, anna Iya (Puang) mappataya  di to kaper passessa iya pemonge’."
    },
    {
      "sura": 33,
      "verse": 9,
      "text": "E inggannana to matappa’, ingarangi pappenya­mangna Puang Allah Taala (iya pura na beio mie’) di wattu polena di sesemu para joa’, mane Iyami’ makkiringani lao ise’iya anging kaccang (talipurrus) anna joa’ iya andiang mala muita. Anna diangi Puang Allah Taala Masarro Paita di anu iya mupogau’."
    },
    {
      "sura": 33,
      "verse": 10,
      "text": "(Iyamo) di wattunna ise’iya mappoleio mie’ pole diaya anna pole di tondo naungmu, anna di wattu andiangna tatta’ pe’itangmu anna atemu musa’ding sippi’ lambi’ di ngarro’ anna makkapa-kapango’o mie’ lao di Puang Allah Taala mae’di kapa-kapang."
    },
    {
      "sura": 33,
      "verse": 11,
      "text": "Indiomi tu’u ditingo  to matappa’ di uyi anna dipatigoccang (atena) siola goccangan (makarras) sanna’."
    },
    {
      "sura": 33,
      "verse": 12,
      "text": "Anna (ingarangi) di wattu to munape’ anna diang amongeang lalang di atena ma’uang: “Puang Allah Taala anna Suro-Na andiang manjanji lao di iyami’ selaengna pepagengge.”"
    },
    {
      "sura": 33,
      "verse": 13,
      "text": "Anna (ingarangi) di wattu mesa golongan di antarana ise’iya ma’uangi: “E pakkappung Yatsrib (Madinah), andiang diang engeang di sesemu, jari pembali’mo’o.” Anna sambareang ise’iya merau paramisi  lao di nabi (na membali’ malai) na ma’uang:  “sitongangna boyangna iyami’  tibuai (andiang diang pa’jaga). Anna boyang di’o tongang andiangi tibua, andiang laeng selaengna ise’iya sangga’ melo’i maindong."
    },
    {
      "sura": 33,
      "verse": 14,
      "text": "Anna mua’ (Yastrib) dimusu’i pole di inggannana oroang, anna ise’iya diperaui malaai mappapole roca’, napominsai ise’iya na mappogau’i, anna cipappa’ le’ba’di ise’iya metteppe."
    },
    {
      "sura": 33,
      "verse": 15,
      "text": "Anna sitongangna ise’iya diandiangnapai di’o pura ma’janji lao di Puang Allah Taala, andiangi na meppondo’ lao diboe’ (soro-soro’ pondo’). Anna diangi talli’na Puang Allah Taala na diperaui tanggung jawa’na."
    },
    {
      "sura": 33,
      "verse": 16,
      "text": "Pa’uango’o (Muhammad): “Maindong, tongang andiang diang gunana di sesemu mie’, mua’ maindongo’o pole di amateang iyade’ pambunoang, anna mua’ (tipasara’o pole di amateang) andiang to’o tu’u na marrasai asannangan selaengna cinappa’ le’ba’di.”"
    },
    {
      "sura": 33,
      "verse": 17,
      "text": "Pa’uango’o: “inaidi mala marrundungngio mie’ pole  di (dipepatoto’na) Puang Allah Taala mua’ Iya  (Puang) mappoelo’ awala’ di sesemu mie’ iyade’ mappoelo’i pammase di sesemu? Anna to munape’ di’o andiangi mallolongan di sesena  petturundungan anna pattulung selaengna Puang Allah Taala."
    },
    {
      "sura": 33,
      "verse": 18,
      "text": "Sitongangna Puang Allah Taala ma’issang to mappusarao di antaramu mie’ anna to ma’uang lao di lulluare’na: “Maimo’o di iyami’.” Anna ise’iya andiang mappolei pammusuang selaengna cinappa’di,"
    },
    {
      "sura": 33,
      "verse": 19,
      "text": "Ise’iya makkikkirrio mie’, mua’ polei amarakkeang (awala’), muitai ise’iya di’o  me’ita mating (pe’ita) mata iya tibali-bali’ sitteng to tialuppe sawa’ na matei, anna mua’  pa’dami amarakkeang, ise’iya mallossoio siola lila matadang, anna ise’iya makikkiri  na mappogau’ acoangan. Ise’iya di’o andiangi matappa’, jari Puang Allah Taala maapus (appalang) ammalna ise’iya. Anna iya bassa di’o diangi malammor di Puang Allah Taala."
    },
    {
      "sura": 33,
      "verse": 20,
      "text": "Ise’iya massanga (mua’)  golongan-golongan (iya massiolangi) di’o andiangpai lamba, anna mua’ golongan-golongan (iya massiolangi) di’o pole membali’, napominasai ise’iya melo’ lao di kappung siola to Ara’ Badwi, anna mettu-mettule’ me’apai karewamu  mie’. Anna tenna’ diangi ise’iya di’o siolao mie’, andiangi ise’iya na mammusu’, selaengna cinappa’ le’ba’di."
    },
    {
      "sura": 33,
      "verse": 21,
      "text": "Sitongangna diangmi di (alawena) Rasulullah di’o akkacoerang iya macoa di sesemu (iyamo) di sesena to mahhara’ (pammasena) Puang Allah Taala anna (apoleangna) allo keama’ anna mae’di marrappe (ma’ingarang) Puang Allah Taala."
    },
    {
      "sura": 33,
      "verse": 22,
      "text": "Anna di wattu to matappa’ ma’itai golongan-golongan (iya massiolangi) di’o, ise’iya ma’uang: “Iyamo di’e napa’janjiang Puang Allah Taala anna Suro-Na di seseta. Anna tongangi Puang Allah Taala anna Suro-Na. Anna iya tipatengan di’o andiangi mattambai lao ise’iya selaengna tappa’ anna atunruang."
    },
    {
      "sura": 33,
      "verse": 23,
      "text": "Pole di to matappa’ di’o diang to mappasilennarang anu pura napa’janjiang lao di Puang Allah Taala, jari di antarana ise’iya  diang mate. Anna di antarana (to’o) ise’iya diang mette-metteppe anna ise’iya mau nasaicco’na andiangi mambenru’ (pa’janjiangna),"
    },
    {
      "sura": 33,
      "verse": 24,
      "text": "malaai Puang Allah Taala mambengani balasan lao di to parua sawa’ atonganganna, anna massessai to munape’ mua’ napoelo’i, iyade’ mattarimai towa’na. Sitongangna Puang Allah Taala Masarro Pa’dappang na Makkesayang."
    },
    {
      "sura": 33,
      "verse": 25,
      "text": "Anna Puang Allah Taala ma’iring to kaper di’o iya panno pe’awireang, (iya topa) ise’iya andiang le’ba’i mallolongan saro. Anna Puang Allah Taala mappasara’ to matappa’ pole di pammusuang. Anna diangi Puang Allah Taala Masarro Kua’ na Maraya Pa’ulleang."
    },
    {
      "sura": 33,
      "verse": 26,
      "text": "Anna Iya (Puang) mappaturung pakkitta’ lao di (Bani Kuraizah) iya mattulung (golongan-golongan iya massiolangi) pole di bentengna, anna Iya (Puang) mappatamai rakke’ di atena ise’iya. Sambareangi ise’iya mupatei anna sambareang laengna musaka."
    },
    {
      "sura": 33,
      "verse": 27,
      "text": "Anna Iya  (Puang) mammana’ di sesemu mie’ lita’, anna  boyang anna barang-barangna ise’iya, anna (bassa toi) lita’  iya andiangpa muinda’i. Anna diangi Puang Allah Taala Masarro Kuasa di inggannana seu-seuwa."
    },
    {
      "sura": 33,
      "verse": 28,
      "text": "E nabi, pa’uango’o lao di para bainemu: “Mua’ diango’o mie’  mappoelo’ atuoang lino anna belo-belona, jari maimo’o na ubeio mie’ mut’ah anna  upissarangano’o (pissarang) iya macoa.”"
    },
    {
      "sura": 33,
      "verse": 29,
      "text": "Anna mua’ diango’o mie’ mappoelo’ (riona) Puang Allah Taala anna suro-Na anna (asannangan) dio di banua ahera’. Jari sitongangna Puang Allah Taala mappatayang di sesena to mappogau’ acoangan di antaramu mie’ appalang iya maraya."
    },
    {
      "sura": 33,
      "verse": 30,
      "text": "E para bainena nabi, inai-inai di antaramu mie’ mappogau’ panggauang  adae’ (merissi-rissi’) iya ma’nyata, tongang na dipalliccu-liccungi passessana di sesemu dualliccung. Anna iya bassa di’o diangi malammor di sesena Puang Allah Taala. "
    },
    {
      "sura": 33,
      "verse": 31,
      "text": "Anna inai-inai di antaramu mie’ (para bainena nabi) tatta’ tunru’ lao di Puang Allah Taala anna suro-Na anna mappogau’ apiangan, Iyami’ tongang  na mambei’i appalang  dualliccung anna Iyami’ mappatayangi di sesena dalle’ iya mala’bi’."
    },
    {
      "sura": 33,
      "verse": 32,
      "text": "E para bainena nabi, andiango'o mie’ sitteng  to baine laeng, mua’ me’atakwao mie’. Jari da mie’ penduku mua’ mappauo  lambi’ to diang amongeang lalang di atena mappoelo’, anna paui pau  iya macoa."
    },
    {
      "sura": 33,
      "verse": 33,
      "text": "Anna sitinayannao mie’ tatta’  dio di boyangmu anna da me’abelo-belo anna menggau’ sitteng  panggauangna Jahiliyah diolo’ anna ke’deangi sambayang, pasungi sakka’  anna turu’i Puang Allah Taala anna suro-Na. Sitongangna Puang Allah Taala  melo’ mappa’dai dosa  di alawemu mie’, E ahlul bait  anna mappaccingngio mie’ (mapaccing) tongang."
    },
    {
      "sura": 33,
      "verse": 34,
      "text": "Anna ingarangi anu iya dibacangan dio di boyangmu mie’ pole di aya’-aya’na Puang Allah Taala anna hikmah (sunnah nabimmu). Sitongangna Puang Allah Taala  Masarro Pallomo-lomo na Paissang."
    },
    {
      "sura": 33,
      "verse": 35,
      "text": "Sitongangna tommuane anna to baine  iya sallang, anna tommuane anna to baine iya matappa’,  anna tommuane anna to baine iya tatta’ lalang di atunruangna, anna tommuane anna to baine iya tongang (parua), anna  tommuane anna to baine iya sa’bar, anna tommuane anna to baine iya khusyu’, anna tommuane anna to baine iya massulakka, anna tommuane anna to baine iya mappuasa, anna tommuane anna to baine  iya mappiara  amapaccingan alawena, tanna tommuane anna to baine iya mae’di marrappe (sangana) Puang Allah Taala. Puang Allah Taala mappatayangi ise’iya  pa’dappang anna appalang iya kaiyang."
    },
    {
      "sura": 33,
      "verse": 36,
      "text": "Anna andiangi sitinaya di sesena tommuane  iya matappa’ anna andiang (toi) di sesena to baine iya matappa’, mua’ Puang Allah Taala anna suro-Na purai mappato’  mesa pato’, na diang bomo  di sesena  pappileang (laeng) di urusanna. Anna inai-inai maadorakai Puang Allah Taala anna suro-Na,  jari tongang pusai di apusang iya ma’nyata (mannassa)."
    },
    {
      "sura": 33,
      "verse": 37,
      "text": "Anna (ingarangi), di wattummu ma’uang  lao di to pura na bei pappenyamang Puang Allah Taala anna i’o mambei to’o pappenyamang: Tahang tarrusi bainemu anna pe’atakwao lao di Puang Allah Taala, anna i’o mambuniang di atemu anu napa’nyata Puang Allah Taala, anna marakke’o lao di rupa tau, anna Puang Allah Taala la’bi sipato’ muarakke’. Jari di wattu Zaid  maccap­pu’i parallunna di bainena (mappissarangi), Iyami’ mappasialao mamoare’i andiang diang massaka’ di to matappa’ na (massialangi) para baine ana’ piarang­na ise’iya. Anna mua’ ana’ piarang di’o purami  maccappu’i parallunna pole di bainena (mappissarangi). Anna iyamo pato’na Puang Allah Taala na tipateng."
    },
    {
      "sura": 33,
      "verse": 38,
      "text": "Andiang diang  kabaratan lao di nabi pole di anu iya pura napato’ Puang Allah Taala lao (di nabi). Sunnah (pato’na Puang Allah Taala lao di para nabi ) iya pura mai. Anna diangi atattuangna Puang Allah Taala iya na tipateng,"
    },
    {
      "sura": 33,
      "verse": 39,
      "text": "(Iyamo) to mappalambi’ risalana Puang Allah Taala, ise’iya marakke’ di sese-Na anna ise’iya  andiangi nasa’ding  marakke’  lao di mesa tau selaengna lao di Puang Allah Taala, anna sukku’mi  Puang Allah Taala Pappapia Parrekengan."
    },
    {
      "sura": 33,
      "verse": 40,
      "text": "Diangi (Muhammad) tania  ama  pole di mesa tommuane di sesemu mie’, anna iya tia diangi Rasulullah (surona Puang Allah Taala) anna  paccappurang  para nabi. Anna diangi Puang Allah Taala Masarro Paissang di inggannana seu-seuwa."
    },
    {
      "sura": 33,
      "verse": 41,
      "text": "E inggannana to matappa’! Ingarangi mie’ Puang Allah Taala, ma’ingarang kaminang mae’dinna,"
    },
    {
      "sura": 33,
      "verse": 42,
      "text": "Anna pattasa’beo mie’ lao di sese-Na di wattu malimang anna araiwiang."
    },
    {
      "sura": 33,
      "verse": 43,
      "text": "Iya (Puang) mambeio mie’ pammase anna malaika’-Na (mapperau a’dappangano’o), malaai (Puang) mappasungo’o mie’ pole di apattangan lao di tayang. Anna diangi (Puang) Makkesayang lao di to matappa’."
    },
    {
      "sura": 33,
      "verse": 44,
      "text": "(Salam) mappakaraya lao ise’iya (to matappa’) di allo ise’iya mappesitai’-I iyamo: “Salam (salama’), Iya (Puang) mappatanyangi ise’iya appalang  iya mala’bi’."
    },
    {
      "sura": 33,
      "verse": 45,
      "text": "E nabi, sitongangna Iyami’  ma’utuso’o na menjari sa’bi, anna pambawa karewa  mapperio-rio anna pappai­ngarang,"
    },
    {
      "sura": 33,
      "verse": 46,
      "text": "Anna menjari pe’illong  lao di (agamana) Puang Allah Taala sawa’ elo’-Na anna menjari  tayang iya paindo."
    },
    {
      "sura": 33,
      "verse": 47,
      "text": "Anna palambi’i karewa  mappe-rio-rio lao di to matappa’ mua’ sitongangna di sesena  ise’iya amala’biang iya kaiyang pole di Puang Allah Taala."
    },
    {
      "sura": 33,
      "verse": 48,
      "text": "Anna da mie’ patturu’i to kaper anna to munape’, da pappindalingai  pappesara-sarainna ise’iya anna pattawakkalo’o lao di Puang Allah Taala. Anna sukku’mi Puang Allah Taala menjari Patturundungan."
    },
    {
      "sura": 33,
      "verse": 49,
      "text": "E inggannana to matappa’, mua’  mallikkaio mie’ para to baine  iya matappa’, mane mupissarangi diandiangmupa manudu’du’i (massolangi) jari tongang andiangi waji’ di sesena iddah  di sesemu iya muperau  mappasukku’i. Jari bei’i mut’ah  anna lappasangi (pessarangi) ise’iya di’o sawa’ cara iya kaminang malolo."
    },
    {
      "sura": 33,
      "verse": 50,
      "text": "E nabi, sitongangna Iyami’  pura mahhallallakang di sesemu para bainemu iya pura mubei passorongna anna batua iya muappunnai iya mettama topa pole’ anu mulolongan dio di pammusuang  iya na beio Puang Allah Taala, anna (bassa toi) ana’-ana’ to baine pole di lulluare’ amammu, anna ana’-ana’ to baine pole di lulluare’ to baine amammu, anna  ana’-ana’ to baine pole di lulluare’  tommuane indomu anna ana’-ana’ to baine pole di lulluare’ to baine indomu iya turu’ lamba hijrah siolao anna to baine matappa’ iya masserakang alawena lao di nabi mua’ nabi melo’ mallikkai (massialangi), sebagai ahususan di sesemu, tania di inggannana to matappa’. Sitongangna Iyami’ pura ma’issang  anu iya Iyami’  wajikang lao ise’iya para bainena ise’iya anna batua iya naappunnai malaai andiangi menjari asippiang di sesemu. Anna diangi Puang Allah Taala  Masarro Pa’dappang  na Makkesayang."
    },
    {
      "sura": 33,
      "verse": 51,
      "text": "Malao mattanjeng (musolangani) inai mupoelo’ di antara ise’iya (para bainemu) anna (mala toi) musolangi inai mupoelo’. Anna inai-inai nande atemu (muelo’i) na musolangi membali’ pole di to baine iya mupissarang, jari andiang diang dosa di sesemu. Iya bassa di’o la’bi kadeppu’i di atannangan atena ise’iya, anna andiangi ise’iya masara nyawa, anna ise’iya mario nasang di anu mubei’i. Anna Puang Allah Taala ma’issang anu (mubuniang) lalang di atemu mie’. Anna diangi Puang Allah Taala Masarro Paissang na  Pappelomo-lomo."
    },
    {
      "sura": 33,
      "verse": 52,
      "text": "Andiangi hallal di sesemu mallikkai (massialang) para to baine dipuranamo di’o anna andiang toi  massallei’i di para to baine (laeng), maui aloloangna (ande) atemu (mappatakkayanna’o) selaengna para to baine (batua)  iya muappunnai. Anna diangi Puang Allah Taala Masarro ma’ita (manjagai) inggannana seu-seuwa."
    },
    {
      "sura": 33,
      "verse": 53,
      "text": "E inggannana  to matappa’, da mie’ pappettamai  boyangna nabi selaengna mua’ naelorango’o  na ummande sawa’ andiang tatta-tattanga di ressu’na (andena), anna iya tia mua’ diperoa-o mie’, jari pettamamo’o anna mua’ purao ummande pessummo’o da  mie’ (muelo’i) pappamalakka curita. Sitongangna di bassa di’o massara-sarai nabi anna nabi masiri’ mating (massio’o messung), anna Puang Allah Taala andiangi masiri’ mappannassa anu tongang (parua). Mua’ merauo  mesa apa-apa (anu parallu) lao di sesena (para bainena nabi), jari perauo diboe’na rinding. Iya bassa di’o la’bi mapaccingi di atemu anna atena. Anna andiango’o mie’ mala  mappamonge’  ate (surona Puang Allah Taala) anna andiang (to’o)  mallikkai (massialang) para bainena (lambi’i) maui matemo Nabitta). Sitongangna iya bassa di’o tongang kaiyangi (dosana) di sesena  Puang Allah Taala."
    },
    {
      "sura": 33,
      "verse": 54,
      "text": "Mua’ mupallaherangi (mappalatto’o) se-seuwa iyade’  mubuniangi, jari sitongangna Puang Allah Taala diangi Masarro Paissang  di inggannana seu-seuwa."
    },
    {
      "sura": 33,
      "verse": 55,
      "text": "Andiang diang dosa di sesena para bainena nabi (massitangi andiang diang passinding) di ama-amanna, anna andiang toi di ana’-ana’ tommuanena, anna andiang toi di lulluare’ tommuanena, anna andiang toi di ana’ tommuane pole di lulluare’ tommuanena, anna andiang toi di ana’ tommuane pole di lulluare’ to bainena, anna andiang toi di  para to baine matappa’, anna andiang toi di batua  iya naappunnai. Anna pe’atakwao mie’ (E para bainena nabi) lao di Puang Allah Taala. Sitongangna Puang Allah Taala diangi massa’bi inggannana seu-seuwa."
    },
    {
      "sura": 33,
      "verse": 56,
      "text": "Sitongangna Puang Allah Taala  anna para malaika’-Na massalawa’ lao di nabi. E inggannana to matappa’, passalawa’o mie’ lao  di nabi anna paui pau  salama’ mappakaraya di sesena."
    },
    {
      "sura": 33,
      "verse": 57,
      "text": "Sitongangna to mappamonge’  Puang Allah Taala anna suro-Na. Puang Allah Taala na  mattunda-tundai ise’iya  di lino anna di ahera’, anna mappatayangi ise’iya passessa iya mappamatuna."
    },
    {
      "sura": 33,
      "verse": 58,
      "text": "Anna to mappamonge’ to matappa’ tommuane anna to matappa’ to baine tania sawa’ asalang  iya ise’iya napogau’, jari sitongangna  ise’iya mambulle  alosongan  anna dosa iya ma’nyata (mannassa)."
    },
    {
      "sura": 33,
      "verse": 59,
      "text": "E nabi  pa’uango’o lao di para bainemu, anna di ana’-ana’ to bainemu anna di para bainena to matappa’: Sitinayannai  ise’iya mappa’oppoang jilbabna di inggannana tuwunna. Iya bassa di’o  malaai  la’bi malammori dissang, sawa’ iyamo di’o ise’iya andiang diganggu (disara-sarai). Anna diangi Puang Allah Taala Masarro Pa’dappang na Makkesayang."
    },
    {
      "sura": 33,
      "verse": 60,
      "text": "Sitongangna mua’ andiangi me’osa to munape’, to mattambu’ amongeang lalang di atena anna to mappamasalele karewa losong dio di Madinah (iya mappamonge’o), Iyami’ tongang namassio’o  (na mammusu’i) ise’iya. Mane ise’iya andiangi menjari bali boyangmu (dio di Madinah) selaengna di lalangna wattu iya cinappa’,"
    },
    {
      "sura": 33,
      "verse": 61,
      "text": "dila’na’i (ditunda-tundai). Mau inna naengei ise’iya disitang, ise’iya disakai anna dipatei, (dipatei) tongang."
    },
    {
      "sura": 33,
      "verse": 62,
      "text": "Pato’na (sunnahna) Puang Allah Taala  iya tipateng di sesena to madiolo diandiangmupa, anna tongang andiango’o na ma’itai  tibenru’ (laeng) di pato’na (sunnahna) Puang Allah Taala."
    },
    {
      "sura": 33,
      "verse": 63,
      "text": "Rupa tau mappatule’o (Muhammad) allo dipatiwa’as. Pa’uango’o:  “Sitongangna paissangan  di allo dipatiwa’as di’o sangga’ di sesenai Puang Allah Taala.  Anna muissang bandi,  malai (tu’u) allo dipatiwa’as di’o  kadeppu’mi wattunna."
    },
    {
      "sura": 33,
      "verse": 64,
      "text": "Sitongangna Puang Allah Taala  mattunda-tundai to kaper anna mappatayangi  ise’iya api iya sundallea’ (naraka)."
    },
    {
      "sura": 33,
      "verse": 65,
      "text": "Ise’iya  mannannungan di lalangna, ise’iya andiangi mallolongan  (petturundungan)  anna andiang (to’o) diang pattulung."
    },
    {
      "sura": 33,
      "verse": 66,
      "text": "Di allo wattu rupanna ise’iya dibali’ lomeang lalang di naraka, ise’iya ma’uang: “Maco-macoa pai tia tenna’ iyami’  tunru’ lao di Puang Allah Taala anna tunru’ to’o lao di suro.”"
    },
    {
      "sura": 33,
      "verse": 67,
      "text": "Anna ise’iya ma’uang:  “E Puangngi, sitongangna iyami’ pura matturu’i para pangulu anna para to kaiyangngi, mane ise’iya  mappapusai iyami’ pole di tangalalang (iya parua)."
    },
    {
      "sura": 33,
      "verse": 68,
      "text": "E Puangngi, paruai ise’iya  paccallang dualliccung anna tunda-tundai, (pattunda) iya kaiyang."
    },
    {
      "sura": 33,
      "verse": 69,
      "text": "E inggannana to  matappa’, da mie’ diang sitteng  to mappamonge’ Musa, jari Puang Allah Taala  mappaccingngi’i pole di pitina’ iya me’apa napau ise’iya. Anna  diangi to maappunnai onro (engeang)  mala’bi’ di sesena Puang Allah Taala."
    },
    {
      "sura": 33,
      "verse": 70,
      "text": "E inggannana to matappa’, pe’atakwao mie’ lao di Puang Allah Taala  anna pappauo mie’ pau iya tongang (parua),"
    },
    {
      "sura": 33,
      "verse": 71,
      "text": "Puang Allah Taala tongang na mappecoaiango’o mie’ panggauangmu anna maa'dappangan  dosa-dosamu. Anna inai-inai matturu’i Puang Allah Taala anna suro-Na, jari sitongangna iyamo mallolongan apakalang iya kaiyang."
    },
    {
      "sura": 33,
      "verse": 72,
      "text": "Sitongangna Iyami’  pura mappangoloang amanat lao di langi’, anna lino, anna buttu, jari  moka nasangi na massoppo iya di’o amanat-o anna marakke’i hiana’i manini, anna nasoppomi (na bawami) iya di’o amanat  rupa tau-o. Sitongangna diangi di’o rupa tau-o tongang ta’lalo pagau’ bawang na cangngo sanna’,"
    },
    {
      "sura": 33,
      "verse": 73,
      "text": "Puang Allah Taala tongang na massessai to munape’  tommuane anna  to baine,  anna to musyrik (mappa’dua) tommuane anna to baine, anna Puang Allah Taala  mattarima towa’na  to matappa’ tommuane anna to baine. Anna diangi Puang Allah Taala Masarro Pa’dappang na Makkesayang."
    },
    {
      "sura": 34,
      "verse": 1,
      "text": "Inggannana pappuyi di Puang Allah Taalai (Puang Iya) maappunnai  anu iya di langi’ anna anu iya di lino anna di sese-Na (toi) inggannana pappuyi di ahera’. Anna Iya  (Puang) Masarro Maroro (Adil) na Pakkarewa."
    },
    {
      "sura": 34,
      "verse": 2,
      "text": "Iya (Puang) ma’issang  anu iya mettama di lino (lita’), anna anu iya messung (pole di lita’), anu iya turung pole di langi’  anna anu iya mendai’. Anna Iya (Puang) Masarro Makkesayang  na Pa’dappang."
    },
    {
      "sura": 34,
      "verse": 3,
      "text": "Anna to kaper ma’uang: “ Iya di’o Allo dipatiwa’aso andiangi na pole  di iyami’.” Pauango’o:  “tongang (na polei), anna Puangngu tongang na napoleio mie’, (Puang Iya) la’bi ma’issang anu mallinrung, andiang diang tibuniang pole di sesena mau nasimbe’i zarrah iya diang di langi’ anna iya diang di lino anna andiang (to’o) diang la’bi keccu’pa anna iya la’bi kaiyang, selaengna dipaui lalang  di Kitta’ iya mannassa (Lauh Mahfudz)."
    },
    {
      "sura": 34,
      "verse": 4,
      "text": "Malaai Puang Allah Taala  mambalas  to matappa’ anna mappogau’ apiangan. Ise’iyamo di’o (mallolongan) pa’dappang anna dalle’ iya mala’bi’."
    },
    {
      "sura": 34,
      "verse": 5,
      "text": "Anna to ma’usahai na (massakka’) di aya’-aya’-I sawa’ nasangai ise’iya namala  mappamalamma (mappaandiang paccalla-I), ise’iyamo di’o (mallolongan) passessa pole di anu iya carupu’, (iyamo passessa) iya pemonge’."
    },
    {
      "sura": 34,
      "verse": 6,
      "text": "Anna to dibei pa’issangan (Pakkitta’) ma’uang mua’  (wahyu)  iya dipaturungano’o (Muhammad) pole di Puangmu iyamo tu’u di’o tongang (parua) anna mappatiroi (rupa tau)  lao di tangalalang  (Puang), (Puang) Iya Masarro Maraya Pa’ulleang na Dipuyi."
    },
    {
      "sura": 34,
      "verse": 7,
      "text": "Anna to kaper ma’uang (lao di sola-solana):  “apa’ melo’do’o mie’ iyami’ manjolloango’o  mesa tommuane  iya makkarewaio mie’, mua’ purai accur  alawemu   accur tongang, sitongangna tongang (na dipatiwa’aso’o mie’ membali’) lalang dipappadiangan laeng (dipabaru)?"
    },
    {
      "sura": 34,
      "verse": 8,
      "text": "Apa’ iyadi mappapi-papia alosongan lao di Puang Allah Taala iyade’ tattarangi?” (Andiangi), iya tia to andiang matappa’  lao di banua ahera’  di lalangnai passessang  anna apusang iya karao."
    },
    {
      "sura": 34,
      "verse": 9,
      "text": "Jari andiangdi ise’iya ma’ita langi’ anna lino iya diang di pe’oloang anna di peppondoangna ise’iya? Mua’ Iyami’ mappoelo’, Iyami’ tongang na mappatialamo’i ise’iya tama di lita’ iyade’ Iyami’  mappabemmeangi lao ise’iya anu timbo’ong pole di langi’. Sitongangna di bassa di’o  tongang diang tanda (alama’ akkuasangna Puang Allah Taala) di tungga-tungga batua   iya membali’ (di sese-Na)."
    },
    {
      "sura": 34,
      "verse": 10,
      "text": "Anna sitongangna Iyami’ pura mambei Daud  palla’birang pole di Iyami’. (Iyami’ ma’uang): “E  buttu anna manu-manu’, pattasa’beo makkulli-kulling siola Daud, anna Iyami’ mappamalamma bassi di sesena,"
    },
    {
      "sura": 34,
      "verse": 11,
      "text": "(Iyamo)  pappapiao bayu bassi iya kai-kaiyang anna ukuri salissi’na, anna pappogau’o mie’ apiangan. Sitongangna Iyau ma’ita  anu iya mupogau’."
    },
    {
      "sura": 34,
      "verse": 12,
      "text": "Anna Iyami’ (mappatunru’) iri’ di sesena Sulaiman, iya pellambangna di malimang  sitteng pellambang sambulang anna pellambangna  di arawiang sitteng pellambang sambulang, anna Iyami’ mappalolong (mappamarere) salaka  di sesena. Anna sambareang jin  diang me’uya’ di pe’oloangna (lalang di akkuasangna) sawa’ elo’ Puangna. Anna inai  malleseang di antarana ise’iya pole di  pesioa’-I (parenta-I), Iyami’ mapperasai passessa  naraka iya apinna sundallea’ (massopa-sopa)."
    },
    {
      "sura": 34,
      "verse": 13,
      "text": "Ise’iya (para Jin) me’uya’i di Sulaiman me’apa iya napoelo’ pole di (na mappapia) mae’di ke’deang iya malinggao anna mae’di patung  anna pindang (iya kaiyangna) sitteng  kollang anna balenga  (iya tatta diaya di laliang). Pi’uya’o  mie’ to di alaena  Daud  na me’asukkuro’o  lao di (Puang Allah Taala), anna saicco’  sanna’i pole di para batua’-U  iya me’asukkur."
    },
    {
      "sura": 34,
      "verse": 14,
      "text": "Jari di wattunna Iyami’ mappato’ amateangna Sulaiman,  andiang diang manjolloangi amateangna di’o  selaengna ane (iya) maande te’engna. Jari di wattunnai tiparu’ung, naissangmi jin mua’ tenna’ ise’iya ma’issang anu mallinrung napominasai ise’iya andiang na tatta’ lalang  di passessa  iya mappamatuna."
    },
    {
      "sura": 34,
      "verse": 15,
      "text": "Sitongangna  di sesena kaum Saba’ diang tanda (alama’ akkusangna Puang) dio di engeng amottongangna ise’iya iyamo da’dua uma dio di se’de kanang anna dio di se’de kaeri. (dipauangngi): “Andemi dalle’  (iya na beio) Puangmu  anna pe’asukkuro’o di sese-Na. (banuammu) iyamo banua iya macoa anna (Puangmu) Puang Iya Masarro Pa’dappang.”"
    },
    {
      "sura": 34,
      "verse": 16,
      "text": "Anna (iya tia) ise’iya meppondo’, jari Iyami’ makkiringangi ise’iya  pangolle’  iya kaiyang, anna Iyami’ massallei  di da’dua umanna uma laengna iya natuoi (ponna ayu)  iya mapai’ buana, ponna Atsl anna saicco’ pole di ponna Sidr."
    },
    {
      "sura": 34,
      "verse": 17,
      "text": "Bassami di’o Iyami’ mambalasi ise’iya sawa’ akaperangna. Anna Iyami’ andiang  mapparuai pasessa  (iya bassa di’o), selaengna sangga’ lao di to kaper."
    },
    {
      "sura": 34,
      "verse": 18,
      "text": "Anna Iyami’ mappajari antarana ise’iya anna antara banua-banua iya Iyami’ barakka’i,  sisaapa banua iya sikadeppu’ anna Iyami’ mappato’ (alle’na) banua-banua di’o (lakka-saena) pellambang. Pellambamo’o mie’dio di kota di’o di wattu bongi anna di wattu allo, siola amang."
    },
    {
      "sura": 34,
      "verse": 19,
      "text": "Jari ise’iya ma’uang: “E Puangngi,  pakaraoi lakka-saena pellamba’i, anna ise’iya manggau’ bawang alawena, jari Iyami’ mappajari ise’iya bua lawe (pau-pauang) anna Iyami’ mappaaccuri  ise’iya (accur tongang). Sitongangna di bassa di’o  tongang diang  tanda-tanda  (alama’ akkuasangna Puang Allah Taala) di tungga-tungga’ to sa’bar na sukkur."
    },
    {
      "sura": 34,
      "verse": 20,
      "text": "Anna sitongangna iblis purami mappattongang pakkapa-kapangna lao ise’iya mane ise’iya mappeccoe’i, selaengna sambareang pole di to matappa’."
    },
    {
      "sura": 34,
      "verse": 21,
      "text": "Anna andiangmo diang akkuasangna (iblis) lao ise’iya, selaengna sangga’ malaai Iyami’  mappasisallae­sang  inai matappa’  lao di ahera’ anna inai bata-bata  pole iya. Anna Puangmu Mappiara inggannana seu-seuwa."
    },
    {
      "sura": 34,
      "verse": 22,
      "text": "Pauango’o (Muhammad): “Illongngi mie’  ise’iya iya musanga (puang)  selaengna Puang Allah Taala, andiangi maappunnai (akkuasang)  mau nasimbe’i zarrah di langi’ anna di lino. Anna andiangi ise’iya maappunnai  reso lalang di (pappapiang) langi’  anna lino anna tongang andiang diang di antara ise’iya iya menjari pattulung di sese-Na.”"
    },
    {
      "sura": 34,
      "verse": 23,
      "text": "Anna andiangi ma’guna syafaat di sesena Puang Allah Taala selaengna  di sesena to napoelo’-Na na mallolongani di’o syafaat-o. Lambi’i mua’ dipa’dai amarakkeang lalang di atena ise’iya,  ise’iya ma’uang:  “Apadi pura napau Puangmu?” Ise’iya ma’uang: “(pau tongang) parua.” Iya  (Puang) Masarro Matinggi na Kaiyang."
    },
    {
      "sura": 34,
      "verse": 24,
      "text": "Pa'uango’o (Muhammad): “Inaidi mambeio dalle’  pole di langi’ anna pole di lino?” Pa’uango’o: “Puang Allah Taala, anna sitongangna iyami’ iyade’ i’o mie’ (to mappa’dua), tongang di lalangnai patiroang (atongangan) iyade’ lalang di apusang iya ma’nyata (mannassa)."
    },
    {
      "sura": 34,
      "verse": 25,
      "text": "Pa’uango’o: “Andiango’o mie’ na dipatule’  di dosa iya iyami’ pogau’ anna iyami’ andiang (toi) na  dipatule’ di dosa  iya mupogau’ mie’.”"
    },
    {
      "sura": 34,
      "verse": 26,
      "text": "Pauango’o: “Puangngi na mepasirumung nasang, mane Iya  (Puang) meibengan putusan di sesei, siola tongang  (parua). Anna Iya (Puang) Masarro Pambei Putusan na Paissang."
    },
    {
      "sura": 34,
      "verse": 27,
      "text": "Pauango’o: “Patiroia’ mai somba-sombang iya mupasisambung mie’ di (Puang) menjari solana, tongang andiang, Sitongangna Iya Puang Allah Taala Masarro Maraya Pa’ulleang na Maroro (Adil).”"
    },
    {
      "sura": 34,
      "verse": 28,
      "text": "Anna Iyami’ andiang massio’o (Muhammad), selaengna lao di ingannana rupa  tau  pambawa karewa mapperio-rio anna pappaingarang, anna iya tia mae’diangi rupa  tau  andiang ma’issang."
    },
    {
      "sura": 34,
      "verse": 29,
      "text": "Anna ise’iya ma’uang: “Pirangpai (polena) di’e janjie, mua’ diango’o mie’ to tongang (parua)?”"
    },
    {
      "sura": 34,
      "verse": 30,
      "text": "Pa’uango’o: “Di sesemu mie’  diang allo iya napa’janjiang (allo keama’)  iya andiango’o mie’ mala merau mappepen­diboe’ anna andiang (to’o) mie’ mala merau mappipindiolo mau na cinappa’na.”"
    },
    {
      "sura": 34,
      "verse": 31,
      "text": "Anna to kaper ma’uang: “Iyami’ tongang andiang na matappa’ lao di Koroang di’e, anna andiang (to’o) lao di kitta’ di andiangnapa (diolo’).” Anna   mua’ muitai di wattu to ta’lalo pagau’ bawang di’o  dipepeolo lao  di Puangna, sambareangi ise’iya mappepembali’ pau-pau lao di sambareang laengna. To disanga malamma  ma’uang lao di to maangga’ (mattaka’borang) alawena: “tenna’ tania sawa’ i’o mie’, tongang diangi iyami’ na menjari to  matappa’.”"
    },
    {
      "sura": 34,
      "verse": 32,
      "text": "Ma’uangi to mattaka’borang  alawe  lao di to disanga malamma: “Apa’ iyami’ mappusarao mie’ pole di (na mallolongan) patiroang dipurana di’o patiroango  mappoleio mie’? (Andiang), sitongangna diango’o mie’ to madosa.”"
    },
    {
      "sura": 34,
      "verse": 33,
      "text": "Anna ma’uangi to disanga malamma  lao di to mattaka’borang  alawe: “(Andiang) sitongangna pepagenggemu di wattu bongi anna allo (mappusara iyami’), di wattummu ma’illongngi iyami’ malaai iyami’ kaper lao di Puang Allah Taala anna menjari’i sola-sola-Na.”  Ise’iya di’o  mappannassai panosona di wattunnai  ma’ita paccalla. Anna Iyami’ maanna pappungo (petuyu’) di barona to kaper. (Ise’iya) andiangi di balas selaengna  me’apai iya pura napogau’."
    },
    {
      "sura": 34,
      "verse": 34,
      "text": "Anna andiangi Iyami’ ma’utus pappaingarang lao di mesa banua, selaengna to kalumanynyang di banua di’o ma’uang: “Sitongangna iyami’ makkaperri  anu iya nasioango’o mie’ mappalambi’-i.”"
    },
    {
      "sura": 34,
      "verse": 35,
      "text": "Anna ise’iya ma’uang: “Iyami’ la’bi mae’di maappunnai barang-barang anna ana’-ana’ (dadi i’o) anna iyami’ tongang anding na disessa (dipacilaka).”"
    },
    {
      "sura": 34,
      "verse": 36,
      "text": "Pauango’o: “Sitongangna Puangngu mappamaloga dalle’  di sesena inai napoelo’-Na anna mappasippi’  (di sesena inai napoelo’), anna iya tia mae’diangi rupa tau andiang  ma’issang.”"
    },
    {
      "sura": 34,
      "verse": 37,
      "text": "Anna sitongangna tania barang anna tania to’o ana-ana’mu mie’  iya mappakadeppu’o di Iyami’, iya tia  to matappa’  anna mappogau’ apiangan, jari ise’iyamo di’o iya  mallolongan pambalasan iya mallappi-lappi sawa’ anu iya pura napogau’, anna ise’iya amang (sannangi) dio  di engeang iya matinggi (lalang di suruga)."
    },
    {
      "sura": 34,
      "verse": 38,
      "text": "Anna to ma’usahai (massakka’) di aya’-aya’-I  sawa’ naakkattai mappamalamma (paccalla-I), ise’iya di’o di patamai lalang di passessa."
    },
    {
      "sura": 34,
      "verse": 39,
      "text": "Pa'uango’o: “Sitongangna Puangngu  mappamaloga dalle’  di sesena inai napoelo’ pole di para batuan-Na anna mappasippi’  di (sesena inai napoelo’-Na). Anna barang apa topa pole’ iya mupassulakkang, jari Puang Allah Taala  na massallei  anna Iya (Puang) Pambei dalle’  iya kaminang macoa."
    },
    {
      "sura": 34,
      "verse": 40,
      "text": "Anna (ingarangi) allo (di wattu di’o) Puang Allah Taala mappasirumungi ise’iya iyanasangna, mane Puang Allah Taala  ma’uang lao di malaika’: “Apa’ di sesemudi mie’ diangi ise’iya massomba (diolo’)?"
    },
    {
      "sura": 34,
      "verse": 41,
      "text": "(Para malaika’) ma’uang:  “Tongang mapaccingo’o (Puang). I’omo  (Puang) petturundunga'i, tania ise’iya. Mala  diangi ise’iya massomba jin, mae’diangi  ise’iya matappa’ lao di (jin)."
    },
    {
      "sura": 34,
      "verse": 42,
      "text": "jari di allo di’e sambareango’o mie’ andiang kuasa  (na mambei) akkegunang anna andiang to’o adaeang lao di sambareang laengna. Anna Iyami’ ma’uang lao di to ta’lalo pagau’ bawang: “Perasaimi mie’ passessa  naraka iya diolo’  muloso-losongan.”"
    },
    {
      "sura": 34,
      "verse": 43,
      "text": "Anna mua’ dibacangi lao ise’iya aya’-aya’-I  iya mannassa (tarrang), ise’iya ma’uang: “iya di’e tau-e andiang laeng selaengna mesa tommuane melo’i mappusarao mie’ pole di anu iya nasomba ama-amammu. Anna ise’iya ma’uang: “(Koroang) di’e  andiang laeng selaengna sangga’ alosongan  dipapi-papia tappa’.” Anna to kaper  ma’uang lao di atongangan (aparuang)  di wattu atongangan (aparuang) di’o  pole lao ise’iya: “Iya di’e andiang laeng selaengna sangga’ seher iya ma’nyata (mannassa)."
    },
    {
      "sura": 34,
      "verse": 44,
      "text": "Anna Iyami’ andiang rua mambei lao ise’iya  kitta’-kitta’  iya na baca ise’iya anna Iyami’ andiang (toi) rua ma’utus mesa pappaingarang di andiangmupa (Muhammad)."
    },
    {
      "sura": 34,
      "verse": 45,
      "text": "Anna to di andiangnapai (to diolo’na) ise’iya purai malloso-losongan (para suro)  anna to (kaper  Makkah) di’o  andiangpai mattarima  bare sappulona  pole di anu Iyami’ pura mambei lao di to diolo’, mane ise’iya malloso-losongan para suro-U. Jari me’apai  boe’na      cai’-U."
    },
    {
      "sura": 34,
      "verse": 46,
      "text": "Pa'uango’o: “Sitongangna   meloa’ mappaingarango’o mie’ di mesa tappa’mo  (masaala), iyamo  malaao mie’  me’olo’o lao di Puang Allah Taala (siola ihlas), da’dua siola iyade’ sisa-sisammu, mane mupikkirri  (Muhammad). Iya di’o solamu mie’-o andiang le’ba’i tu’tu tattarang. Diangi (Muhammad) andiang laeng selaengna sangga’ pappainga­rang di sesemu mie’ diolo tammappi’oloimmu  paccalla iya makarras.”"
    },
    {
      "sura": 34,
      "verse": 47,
      "text": "Pa’uango’o (Muhammad): “Tambo apa topa pole iya uperau  mating di sesemu mie’, jari iya di’o untu’ i’o mie’. Tambou sangga’ polei di Puang Allah Taala, anna Iya (Puang) Masarro Massa’bi (Paissang)  di inggannana seu-seuwa.”"
    },
    {
      "sura": 34,
      "verse": 48,
      "text": "Pa’uango’o: “Sitongangna Puangngu ma’wahyukang atongangan. Iya (Puang) Masarro Paissang di inggannana anu iya mallinrung."
    },
    {
      "sura": 34,
      "verse": 49,
      "text": "Pa’uango’o: “Polemi atongangan  anna anu iya batil andiangi na dipammula (ditipo’) anna andiang (toi) na di pappakulli-kulling.”"
    },
    {
      "sura": 34,
      "verse": 50,
      "text": "Pa’uango’o: “Mua’ pusa-a’,  jari sitongangna  pusa-a’ di adaea’u toi iyau, anna mua’ mallolongana’ patiroang, jari iya di’o  sawa’  anu iya nawahyukang  Puangngu mai di seseu. Sitongangna Iya (Puang) Masarro Pairrangngi  na Kadeppu’.”"
    },
    {
      "sura": 34,
      "verse": 51,
      "text": "Anna (tongang  merakke-rakke’i) mua’ muitai ise’iya (to kaper) tiwikke’ marakke’ (di allo keama’), mane andiangi ise’iya mala mallappasang alawena anna disakai pole di engeang kadeppu’ (na dibawa tama di naraka)."
    },
    {
      "sura": 34,
      "verse": 52,
      "text": "Anna (di wattu di’o) ise’iya ma’uang: “Iyami’ matappa’ lao (di Puang Allah Taala),” Na me’apai ise’iya na mala mallolongan (amatappang) pole di engeang karao. "
    },
    {
      "sura": 34,
      "verse": 53,
      "text": "Anna sitongangna ise’iya makkaperrimi Puang Allah Taala diandiangnapa di’o, anna ise’iya  maaga-aga’ di anu mallinrung pole di engeang iya karao."
    },
    {
      "sura": 34,
      "verse": 54,
      "text": "Anna dihalangi antara  ise’iya sawa’ iya anu napoelo’ me’apa anu napogau’ lao di to sittenganna di wattu diolo’ mai. Sitongangna ise’iya diolo’ (di lino) di lalangnai awata-watang iya madilalang."
    },
    {
      "sura": 35,
      "verse": 1,
      "text": "Inggannana pappuyi appunnana Puang Allah Taala iya Pappapia  langi’ anna lino, iya mappajari suro para malaika’ (na ma’urus  mae’di urusan) iya meppani’, diang meppani’ mesa,  da’dua, anna tallu anna appe’. Puang Allah Taala mattambai di pappadiangan-Na  di anu iya napoelo’. Sitongangna Puang Allah Taala Masarro Kuasa di inggannana seu-seuwa."
    },
    {
      "sura": 35,
      "verse": 2,
      "text": "Apa topa pole’  pammasena Puang Allah Taala iya napibengan  lao di rupa tau, jari andiang diang (mesa rupa tau)  na mala mattahangi, anna anu iya na tahang-I (Puang Allah Taala), jari andiang diang  na mala  mallappasangi dipuranamo di’o. Anna Iya  (Puang) Masarro Maraya Pa’ulleang na Maroro (Adil)."
    },
    {
      "sura": 35,
      "verse": 3,
      "text": "E inggannana rupa tau, ingarangi mie’ pappenyamangna Puang Allah Taala mating di sesemu mie’. Apa’ diangdi pappadiang selaengna Puang Allah Taala iya mala mambeio mie’ dalle’ pole di langi’ anna di lino? Andiang diang Puang (iya maka disomba) sangadinna Iya, jari mangapao mie’ na meppondo’o (pole di na mappamesa-I)?"
    },
    {
      "sura": 35,
      "verse": 4,
      "text": "Anna mua’ ise’iya malloso-losongano’o (dipuramu mappaingarangi), jari sitongangna  pura toi tu’u naloso-losongan para suro di andiangmupa. Anna sangga’ lao di Puang Allah Taala  dipepembali’ inggannana urusan."
    },
    {
      "sura": 35,
      "verse": 5,
      "text": "E inggannana rupa tau,  sitongangna janjinna Puang Allah Taala  tongang (parua),  jari  da le’ba’ atuoang lino maccalowo’o mie’ anna da le’ba’ (setang) iya manarang maccalowo’  mie’di  Puang Allah Taala."
    },
    {
      "sura": 35,
      "verse": 6,
      "text": "Sitongangna iya di’o setango balimmu mie’, jari angga’i  bali, sawa’ sitongangna  setang di’o  sangga’ mapperoa golonganna  malaai ise’iya menjari pa’engei  naraka iya sundallea’ (massopa-sopa)."
    },
    {
      "sura": 35,
      "verse": 7,
      "text": "To kaper  di sesena ise’iya (diang) passessa (paccalla) iya  makarras. Anna to matappa’  anna mappogau’ apiangan di sesena  ise’iya pa’dappang anna appalang iya kaiyang."
    },
    {
      "sura": 35,
      "verse": 8,
      "text": "Jari  apa’ sitinayadi to dipajari massa’ding macoa panggauang adae’na,   mane mappokanynyangi pangga­uangna, (sitteng to andiang napa­gengge setang). Jari sitongangna Puang Allah Taala  mappapusa inai napoelo’ anna mambei patiroang inai napoelo’. Jari  dai alawemu cilaka  sawa’ sara nyawa  lao ise’iya. Sitongangna Puang Allah Taala Masarro Paissang iya napogau’ ise’iya."
    },
    {
      "sura": 35,
      "verse": 9,
      "text": "Anna Puang Allah Taala Iya makkiring iri’ (angin), mane iri’ (angin) di’o  mappauya’ tai iri’, mane Iyami’ ma’iring tai iri’ di’o lao di mesa banua  iya mate  mane Iyami’ mappatuo  lino dipurana mate sawa’ (uai) urang. Bassami di’o pappatiwa’asang-o."
    },
    {
      "sura": 35,
      "verse": 10,
      "text": "Inai-inai  mappoelo’ amala’biang, jari appunnana Puang Allah Taala amala’biang iyanasangna. Di sese-Nai inggannana pau-pau iya macoa anna panggauang mapia na ma’akke’i. Anna to mannawa-nawai adaeang di sesena passessa iya makarras, anna nawa-nawa adae’na ise’iya na accuri."
    },
    {
      "sura": 35,
      "verse": 11,
      "text": "Anna Puang Allah Taala mappadiango mie’ pole di lita’  mane pole di uai manning, mane Iya (Puang) mappajario sipa’baliang (tommuane anna to baine). Anna andiang diang mesa to baine battang anna andiang (toi) meana’  selaengna sawa’ pa’issangan-Na (Puang). Anna tongang andiangi dipamalakka  ummurna mesa tau  iya maappunnai ummur malakka anna andiang toi dikurangngi ummurna, selaengna (purami dipato’) lalang Kitta’ (Lauh Mahfudz). Sitongangna iya bassa di’o  malomoi di sesena  Puang Allah Taala."
    },
    {
      "sura": 35,
      "verse": 12,
      "text": "Anna andiangi sitteng da’dua sasi’  iya di’e  matawar, segar (marandang), malolo didundu anna iya laengna masin na mapai’. Anna di tungga’-tungga’ sasi’ di’o  malao maande   issi (bau baru) anna malao  mappasung belo-belo  iya mala mupake, anna sare ma’itao  kappal sumombal ma’ola sasi’, malaao mie’ ma’itai palla’birang-Na (Puang) anna mamoare’o mie’ me’asukkur."
    },
    {
      "sura": 35,
      "verse": 13,
      "text": "Iya  (Puang) mappatama  bongi di allo anna mappatama  allo di  bongi  anna mappatunru’  mata allo anna bulang, sare mellamba  me’apa wattu iya dipattantu. Iya (mappogau’) bassa di’o iyamo Puang Allah Taala Puangmu mie’, appunnan-Nai (Puang) arayang. Anna to muillongngi (massomba) selaengna Puang Allah Taala  andiangi maappunnai seu-seuwa maui simmanipis uli’ tauni (uli’ lammang)."
    },
    {
      "sura": 35,
      "verse": 14,
      "text": "Mua’ muillongngi ise’iya , ise’iya andiang mairrangngi pe’illongmu mie’. Anna mua’ ise’iya ma’irrangngi, andiangi ise’iya melo’ mappasipoleang (peraummu). Anna di allo keama’  ise’iya makkaperri pappa’duangmu anna andiang diang mala mappannasaiango’o mie’ me’apa na pebei (Puang) Iya Masarro Pakkarewa."
    },
    {
      "sura": 35,
      "verse": 15,
      "text": "E  inggannana rupa tau,  i’omo mie’ mapparalluang Puang Allah Taala anna Puang Allah Taala Masarro Sugi’ (andiang mapparalluang seu-seuwa) na Tipuyi."
    },
    {
      "sura": 35,
      "verse": 16,
      "text": "Mua’ Diangi (Puang) mappoelo’, napominasai (Puang)  mappaaccuro’o mie’ anna mappapole  pappadiangan (mahluk) iya baru (na massalleio mie’)."
    },
    {
      "sura": 35,
      "verse": 17,
      "text": "Anna iya bassa di’o andiangi maparri’ di sesena Puang Allah Taala."
    },
    {
      "sura": 35,
      "verse": 18,
      "text": "Anna to madosa andiang na mambulle  dosana tau laeng. Anna mua’ diang mesa tau  mabe’i dosana ma’illongngi (tau laeng) na mambulle dosana, andiangi na di bulleang mau nasaicco’na (maui to naillongngi di’o) to di alawena. Sitongangna to mala  mupainga­rang  sangga’ to marakke’  lao di  Puangna (maui) ise’iya andiang ma’ita-I (Puang), anna ise’iya makke’­deang sambayang. Anna inai-inai mappacingngi alawena, sitongangna  iya mappaccingngi toi tia alawena. Anna lao di Puang Allah Taala engeang membali’."
    },
    {
      "sura": 35,
      "verse": 19,
      "text": "Anna andiangi sitteng  to buta  anna to paita,"
    },
    {
      "sura": 35,
      "verse": 20,
      "text": "anna andiang (toi) sitteng  pattang kapa’ anna tayang."
    },
    {
      "sura": 35,
      "verse": 21,
      "text": "anna andiang (toi sitteng)  maullung  anna loppa’,"
    },
    {
      "sura": 35,
      "verse": 22,
      "text": "anna andiang (toi sitteng) to tuo anna to mate. Sitongangna Puang Allah Taala mambei pa’irrangngian  lao di to napoelo’ anna tongang  andiango’o mala  mappajari to lalang di ku’bur  mala ma’irrangngi."
    },
    {
      "sura": 35,
      "verse": 23,
      "text": "I’o andiang laeng selaengnna mesa tau pappaingarang."
    },
    {
      "sura": 35,
      "verse": 24,
      "text": "Sitongangna Iyami’ ma’utuso’o  mambawa atongangan, mapperio-rio anna pappai­nga­rang. Anna andiang diang mesa umma’  selaengna  diangmo di sesena mesa pappaingarang."
    },
    {
      "sura": 35,
      "verse": 25,
      "text": "Anna mua’ ise’iya malloso-losongano’o toi, jari sitongangna to  di andiangnai ise’iya malloso-losongan (para suro), di di wattu polena para surona ise’iya mambawa (mu’jizat)  iya ma’nyata, anna zubur, anna kitta’  iya sukku’ mappannassa."
    },
    {
      "sura": 35,
      "verse": 26,
      "text": "Mane U-sessai to kaper, jari (itai) me’apai capparangna boe’na cai’-U."
    },
    {
      "sura": 35,
      "verse": 27,
      "text": "Apa’ andiangdi muita mua’ sitongangna Puang Allah Taala mappaturung (uai)  urang pole di langi’  mane Iyami’  mappasung sawa’ (uai) urang di’o  bua-bua iya marrupa-rupa (mae’di ragi-raginna). Anna di antara buttu-buttu di’o  diang  garis mapute anna mamea iya marrupa-rupa bulunna anna diang (to’o) malotong kukkul."
    },
    {
      "sura": 35,
      "verse": 28,
      "text": "Anna (bassa) toi di antara rupa tau, anna olo’-olo’ millene’ anna olo’-olo’ piarang diang marragi-ragi bulunna (anna rupa-rupanna). Sitongangna iya marakke’ lao di Puang Allah Taala di antara para batuan-Na, sangga’  ulama’. Sitongangna Puang Allah Taala Masarro Maraya Pa’ulleang na  Pa’dappang."
    },
    {
      "sura": 35,
      "verse": 29,
      "text": "Sitongangna to samata mattale’ (mambaca) kitta’na Puang Allah Taala anna makke’deang sambayang anna mappasulakkang  sambareang  pole di dalle’  iya Iyami’  mambei lao ise’iya iya na buniang anna (iyade’) iya ma’nyata, ise’iya di’o marrannuangi  pa’danggangan iya andiang na rugi,"
    },
    {
      "sura": 35,
      "verse": 30,
      "text": "Mamoare’i Puang Allah Taala mappasukkuangi lao ise’iya appalangna  ise’iya anna mattambai’i lao pole  di palla’birang-Na. Sitongangna Iya (Puang) Masarro Pa’dappang na Massukkurri."
    },
    {
      "sura": 35,
      "verse": 31,
      "text": "Anna Iyami’ pura  ma’wahyukang di sesemu (Muhammad) iyamo Kitta’ (Koroang) iya tongang (parua), na mappattongang kitta-kitta’ iya diolo’ mai. Sitongangna Puang Allah Taala  Masarro Pakkarewa na Paita lao di para batuan-Na."
    },
    {
      "sura": 35,
      "verse": 32,
      "text": "Mane Kitta’ di’o  Iyami’  mammana’i lao di to Iyami’ mappilei di antara para batua’-I, mane di antarana ise’iya diang manggau’ bawang alawena anna di antarana ise’iya diang  lalotangnga anna di antarana ise’iya diang (to’o) madiolo mappogau’ apiangan sawa’ elo’na Puang Allah Taala. Iya bassa di’o  iyamo palla’birang iya kaminang  kaiyang."
    },
    {
      "sura": 35,
      "verse": 33,
      "text": "(Di sesena ise’iya) Suruga ‘Adn, ise’iya mettama di lalangna, di lalangna ise’iya di belo-beloi gallang pole di  bulawang, anna mutiara, anna pakaeangna  ise’iya di lalangna iyamo sa’be."
    },
    {
      "sura": 35,
      "verse": 34,
      "text": "Anna ise’iya ma’uang: “Inggannana pappuyi  appunnana Puang Allah Taala iya maalai  sara nyawai. Sitongangna Puangngi  tongang Masarro Pa’dappang  na Massukkurri,"
    },
    {
      "sura": 35,
      "verse": 35,
      "text": "Iya maanna iyami’  di engeang  mannannungan (suruga) pole di palla’birang-Na, di lalangna iyami’  andiang massa’ding  matanggal anna andiang toi malussur.”"
    },
    {
      "sura": 35,
      "verse": 36,
      "text": "Anna to kaper  di sesena ise’iya naraka Jahannam. Ise’iya andiangi dipabinasa  lambi’i  mate anna andiang (toi) dipamaringgangan paccalla. Bassami di’o Iyami’  mambalas  inggannana to kaper."
    },
    {
      "sura": 35,
      "verse": 37,
      "text": "Anna ise’iya me’irri’ lalang di naraka: “E Puangngi, pasungmi  iyami’, iyami’ tongang na mappogau’ apiangan  sillaengan anu pura iyami’ pogau’. Apa’ andiangdi Iyami’ mappamalakka  ummurmu di lalangna di wattu  iya sukku’ na mappikkir di to melo’ mappikkir, anna (andiangdi)  pole di sesemu mie’ pappai­ngarang? Jari perasai’i (paccalla-I) anna andiang diang pattulung di to pagau’ bawang.”"
    },
    {
      "sura": 35,
      "verse": 38,
      "text": "Sitongangna Puang Allah Taala ma’issang  anu mallinrung di langi’ anna di lino. Sitongangna Iya (Puang) Masarro Paissang di inggannana issi ate."
    },
    {
      "sura": 35,
      "verse": 39,
      "text": "Iya (Puang) mappajario mie’  khalifah-khalifah  di baona lino. Jari nai-inai kaper, jari akaperagnna di alawena toi tia. Anna akaperangna to kaper di’o andiang laeng selaengna sangga’ na mattambai  cai’ di  Puangna  ise’iya. Anna akaperangna to kaper di’o  andiang laeng selaengna sangga’ na mattambai arugiangna ise’iya."
    },
    {
      "sura": 35,
      "verse": 40,
      "text": "Pa'uango’o: “Pannassaianga’ mie’ di sola-solamu iya  muillongngi selaengna Puang Allah Taala. Pannasaianga’ limai di iyau (bareang) inna di lino di’e  iya pura napapia iyade’ ise’iya maappunnai (reso) lalang (mappadiang) langi’ iyade’  diangdi Iyami’  mambei lao ise’iya  mesa Kitta’  lambi’i mallolongan katarangan iya mannassa di sesena? Sitongangna to ta’lalo pagau’ bawang di’o  sambareangi ise’iya (andiangi)  ma’janji di sambareang laengna, selaengna pepagengge tappa’."
    },
    {
      "sura": 35,
      "verse": 41,
      "text": "Sitongangna Puang Allah Taala  mattahang langi’ anna lino mamoare’i andiang lanynya’, anna tongang mua’ di da’duana na lanynya’  andiang diang na mala matta­hangi selaengna Puang Allah Taala. Sitongangna diangi (Puang) Masarro Pappelomo-lomo  na Pa’dappang."
    },
    {
      "sura": 35,
      "verse": 42,
      "text": "Anna ise’iya mattunda sawa’ sangana Puang Allah Taala tunda (kaminang masse’). Sitongangna mua’ polei lao ise’iya mesa pappaingarang, tongangi ise’iya na la’bi  mallolongan patiroang pole di sala mesana umma’ (laeng). Di wattu  napoleinnamo ise’iya  pappaingarang, jari apoleang di’o  andiangi mattambai lao ise’iya, selaengna pale-pale’ karaoi (pole di atongangan)."
    },
    {
      "sura": 35,
      "verse": 43,
      "text": "sawa’ ataka’borangna (ise’iya) di baona lino anna sawa’ nawa-nawana  adae’na (ise’iya). Nawa-nawa adae’na di’o  andiangi  na  marruai selaengna di to mappapia nawa-nawa. Ise’iya sangga’ ma’eppei sunnahna (Puang) iya tipatenganmo lao di to madiolo. Jari  andiang sinalao na mallolongan  passalleang di  sunnahna Puang Allah Taala, anna andiang sinalao na marruppa’  atassalang di sunnahna Puang Allah Taala."
    },
    {
      "sura": 35,
      "verse": 44,
      "text": "Apa’ andiangdi ise’iya mellamba di baona lino, mane ma’itai me’apai  capparangna to  di andiangnapai ise’iya, anna iyamo di’o  la’bi kaiyang  amakasauangna  dadi ise’iya? Anna andiang diang mala  mappamalamma Puang Allah Taala di langi’  iyade’ di lino. Sitongangna diangi (Puang) Masarro Paissang na Kuasa."
    },
    {
      "sura": 35,
      "verse": 45,
      "text": "Anna tenna’ Puang Allah Taala massessa  rupa tau sawa’ anu iya pura napogau’, Iya (Puang) tongang andiang  na mappamottong diaya di baona lino mau na mesa anu dipadiang (mahluk) iya mellene’, anna iya tia Puang Allah Taala  mappattanjengi (passessang),  lambi’ wattu iya di pattantu. Jari mua’ polemi ajjalna ise’iya, jari sitongangna Puang Allah Taala diangi Masarro Ma’ita para batuan-Na."
    },
    {
      "sura": 36,
      "verse": 1,
      "text": "Yā sīn."
    },
    {
      "sura": 36,
      "verse": 2,
      "text": "Sawa’ Koroang iya panno hikmah,"
    },
    {
      "sura": 36,
      "verse": 3,
      "text": "Sitongangna i’o (Muhammad) sala  mesana  to pole di para suro,"
    },
    {
      "sura": 36,
      "verse": 4,
      "text": "(Iya dio) di tangalalang iya maroro,"
    },
    {
      "sura": 36,
      "verse": 5,
      "text": "iya napaturung (Puang) Masarro Maraya Pa’ulleang na Makkesayang"
    },
    {
      "sura": 36,
      "verse": 6,
      "text": "Malaao  mappaingarang lao di umma’ iya ama-amanna andiangpa rua dipaingarang, jari ise’iya takkalupa."
    },
    {
      "sura": 36,
      "verse": 7,
      "text": "Sitongangna, tongang natipatenganmi pau (atattuangna Puang Allah Taala) lao di mae’diangi ise’iya, jari ise’iya andiangi matappa’"
    },
    {
      "sura": 36,
      "verse": 8,
      "text": "Sitongangna Iyami’  mappasang sakkala dio di barona ise’iya, mane limanna   ise’iya (diakke’) lao di sadanna,  jari ise’iya  mendonga."
    },
    {
      "sura": 36,
      "verse": 9,
      "text": "Anna Iyami’  mappasang rinding dio di olona ise’iya anna mappasang to’o rinding dio di pondo’na ise’iya, anna Iyami’  ma’oppo’ (matanna ise’iya ) jari andiangi ise’iya mala paita."
    },
    {
      "sura": 36,
      "verse": 10,
      "text": "Sitteng bandi ise’iya mupaingarag iyade’  iyade’ andiangi  mupaingarang, andiangi ise’iya na matappa’."
    },
    {
      "sura": 36,
      "verse": 11,
      "text": "Sitongangna i’o   sangga’ pappaingarang lao di to melo’ mappeccoe’i pappaingarangan anna marakke’ lao di Puang Masarro Masayang mau andiang naita. Jari bei’i  karewa mapperi-rio  siola pa’dappang na appalang iya mala’bi’."
    },
    {
      "sura": 36,
      "verse": 12,
      "text": "Sitongangna Iyami’  mappatuo to mate anna Iyami’  mattulis anu iya pura  napogau’  ise’iya  anna bate gau’na iya napamottong. Anna inggannana seu-seuwa Iyami’ pasirumungi  lalang  di Indo Kitta’  iya ma’nyata (Lauh Mahfudz)."
    },
    {
      "sura": 36,
      "verse": 13,
      "text": "Anna papiai di sesena ise’iya akkalarapangan, iyamo pakkappung mesa banua  di wattunna para sioang mappolei ise’iya."
    },
    {
      "sura": 36,
      "verse": 14,
      "text": "(Iyamo)  di wattu’-I  massio lao ise’iya da’dua (tau) sioang, mane ise’iya malloso-losongani. Mane Iyami’  mappamakasau’i (sioang) matallu, jari iya di’o tallu (sioango) ma’uang: “Sitongangna iyami’ to disio di sesemu mie’.”"
    },
    {
      "sura": 36,
      "verse": 15,
      "text": "Ise’iya ma’uang: “I’o mie’ andiang laeng selaengna sangga’ rupa  tau sitteng iyami’ anna (Puang)  Masarro Masa­yang  andiangi mappaturung  seu-seuwa, anna  i’o mie’ andiang laeng sselaengna sanga’ pallosong."
    },
    {
      "sura": 36,
      "verse": 16,
      "text": "Ise’iya ma’uang: “Puangngi ma’issang mua’ sitongangna  iyami’ to disio di sesemu mie’."
    },
    {
      "sura": 36,
      "verse": 17,
      "text": "Anna awajika’i  andiang laeng selaengna sangga’  mappalambi’ (parentana Puang Allah Taala) iya ma’nyata (mannassa).”"
    },
    {
      "sura": 36,
      "verse": 18,
      "text": "Ise’iya ma’uang: “Sitongangna iyami’ makketoto’ cilaka sawa’ i’o mie’, sitongangna mua’ andiango’o mie’ me’osa (me’illong di iyami’), iyami’ tongang na marrajango’o (mattimbeo mie’ batu) anna tongang na mallolongano’o mie’ passessa iya pemonge’  pole di iyami’.”"
    },
    {
      "sura": 36,
      "verse": 19,
      "text": "Ise’iya (para sioang di’o) ma’uang: “Acilakangmu mie’ sawa’ alawemu toi i’o mie’. Apa sawa’ dipaingarango’o mie’? mala i’o mie’ kaum iya mambulallo atorang.”"
    },
    {
      "sura": 36,
      "verse": 20,
      "text": "Anna polemi  di uyung kota mesa tommuane (Habib an- Najjar) me’asiga-siga  ma’uang: “E kaumnu, peccoe’i mie’ iya di’o para sioango."
    },
    {
      "sura": 36,
      "verse": 21,
      "text": "Peccoe’i mie’ to anding mapperauio  mie’ tambo, anna ise’iya to mallolongan patiroang."
    },
    {
      "sura": 36,
      "verse": 22,
      "text": "Anna andiangdi diang alasannu na andianga’ massomba (Puang) iya pura mappapia-a’ anna sangga’ di sese-Nai dipepembali’-o (iyanasangna)?"
    },
    {
      "sura": 36,
      "verse": 23,
      "text": "Mangapa na massomba’ puang-puang selaengna Iya, mua’ (Puang) Masarro Masayang mappoelo’ adaeang di seseu, napominasai pattulunganna  ise’iya andiangi  ma’guna mau nasaicco’na di seseu anna andiang (toi) ise’iya mala mappasalama’?"
    },
    {
      "sura": 36,
      "verse": 24,
      "text": "Sitongangna iyau mua’ bassai di’o tongang lalanga’ di apusang iya ma’nyata (mannassa)."
    },
    {
      "sura": 36,
      "verse": 25,
      "text": "Sitongangna matappa’ma’ lao di Puangmu mie’, jari peirrangngia’ (tettongangna tappa’u)."
    },
    {
      "sura": 36,
      "verse": 26,
      "text": "Dipa’uangngi: “Pettamamo’o di suruga,” ma’uangi: Mapi-mapia pai tia tenna’ kaumnu ma’issangi,"
    },
    {
      "sura": 36,
      "verse": 27,
      "text": "apa massawa’i Puangngu maa'dappangana’ anna napajaria’ to di pakala’bi’."
    },
    {
      "sura": 36,
      "verse": 28,
      "text": "Anna di (matenamo), Iyami’  andiang  mappaturung  mesa jannangan pole di langi’ lao di kaumna, anna diangi Iyami’ andiang mappaturungi."
    },
    {
      "sura": 36,
      "verse": 29,
      "text": "Andiang diang passessa lao ise’iya selaengna mesa tappa’ pe’irri’, jari ise’iya tappa mate nasang."
    },
    {
      "sura": 36,
      "verse": 30,
      "text": "Kai-kaiyang pai tia panoso lao di para batua, andiangi pole mesa suro lao ise’iya, selaengna diangi ise’iya samata ma’elle-ellei."
    },
    {
      "sura": 36,
      "verse": 31,
      "text": "Apa’ andiangdi ise’iya naissang saapa mae’dinna umma’ di andiangnapai ise’iya iya pura  iyami’ paaccuri, sitongangna to (pura Iyami’ paaccuri) andiangi na membali’ lao ise’iya."
    },
    {
      "sura": 36,
      "verse": 32,
      "text": "Anna tungga’-tungga’ (umma’), na dipepe’olo nasangi di Iyami’."
    },
    {
      "sura": 36,
      "verse": 33,
      "text": "Anna mesa tanda (alama’ akkuasangna Puang Allah Taala) lao ise’iya iyamo lino iya mate. Iyami’ mappatuoi di’o lino anna Iyami’ mappasung pole di lino mae’di tulang, jari pole (di mae’di tulang) ise’iya ummande."
    },
    {
      "sura": 36,
      "verse": 34,
      "text": "Anna Iyami’ mappajari di sesena uma-uma kuruma anna anggur anna Iyami’ mappatumbur (mappaticorre) sisaapa mata uai."
    },
    {
      "sura": 36,
      "verse": 35,
      "text": "Malaai  ise’iya maande pole di bua-buana, anna pole di anu nausahai limanna ise’iya. Jari apa’ mangapai ise’iya na andiang me’asukkur?"
    },
    {
      "sura": 36,
      "verse": 36,
      "text": "Tongang mapaccingi Puang iya pura mappadiang sipa’baliang iyanasangna, pole di anu  iya dipatuo  di lino anna pole di alawena ise’iya iyade’ pole di anu andiang naissang."
    },
    {
      "sura": 36,
      "verse": 37,
      "text": "Anna mesa tanda (alama’ akkuasangna Puang Allah Taala) lao ise’iya iyamo bongi. Iyami’ maalai allo pole (di bongi), jari tappa siola-olai ise’iya lalang di apattangan."
    },
    {
      "sura": 36,
      "verse": 38,
      "text": "Anna mata allo jalangi dio di engeang pepputarangna. Bassami di’o pato’na (Puang) Iya Masarro Maraya  Pa’ulleang na Paissang."
    },
    {
      "sura": 36,
      "verse": 39,
      "text": "Anna Iyami’ pura mappato’ engeang pepputarangna bulang, lambi’i (tanda’ lao di cappa’na), membali’ boi mettokko buli (kandope) matoa."
    },
    {
      "sura": 36,
      "verse": 40,
      "text": "Andiang sinalai mata allo mallolongan bulang anna bongi andiang (toi) mala  mappendioloi allo. Anna sare  mepputari di pepputarangna."
    },
    {
      "sura": 36,
      "verse": 41,
      "text": "Anna mesa tanda (alama’ akkuasangna Puang Allah Taala) lao ise’iya  iyamo mua’ Iyami’ mambawai  biya-biyanna lao di kappal iya panno rurangan."
    },
    {
      "sura": 36,
      "verse": 42,
      "text": "Anna Iyami’  mappadiangani ise’iya anu iya na naola, rapang kappal iya na naola."
    },
    {
      "sura": 36,
      "verse": 43,
      "text": "Anna mua’ Iyami’ mappoelo’, Iyami’ tongang na mappatallangi ise’iya, jari andiangmo diang pattulung lao ise’iya anna andiang toi  ise’iya dipasalama’."
    },
    {
      "sura": 36,
      "verse": 44,
      "text": "Selaengna pammase kaiyang pole di Iyami’ anna mambei asannangan atuoang lambi’i lao di mesa wattu."
    },
    {
      "sura": 36,
      "verse": 45,
      "text": "Anna mua’ dipa’ungngi lao ise’iya: “Takwao mie’ lao di passessa iya mupe’oloi mie’ (lino) anna passessa na pole (ahera’), mamoare’o mie’ diammasei.”"
    },
    {
      "sura": 36,
      "verse": 46,
      "text": "Anna tongang andiangi na pole lao ise’iya mesa tanda pole di tanda (akkuasangna) Puangna, selaengna diangi ise’iya samata  mappeppondo’i."
    },
    {
      "sura": 36,
      "verse": 47,
      "text": "Anna mua’ dipa’uangngi ise’iya: “Passulakkangani mie’ dalle’ iya na bengano’o Puang Allah Taala.” To kaper ma’uang lao di to matappa’: “Apa’ sitinayadi  iyami’ na mappande lao di to iya mua’ Puang Alla Taala mappoelo’ tongang Iya (Puang) na mappandei? I’o mie’ andiang laeng selaengna  tongang lalang di apusang iya ma’nyata (mannassa).”"
    },
    {
      "sura": 36,
      "verse": 48,
      "text": "Anna ise’iya (to kaper) ma’uang: “Pirangpai di’e janji-e (allo dipatiwa’as), mua’ diango’o mie’ to tongang (parua)?”"
    },
    {
      "sura": 36,
      "verse": 49,
      "text": "Ise’iya andiangi metteppe selaengna pissang tappa’di pe’irri’ iya na mappaaccuri ise’iya di wattunnai ise’iya mamanya sibaro."
    },
    {
      "sura": 36,
      "verse": 50,
      "text": "Mane ise’iya andiangi kuasa mappapia mau na mesa mana’ (pappasang) anna andiang topa mala membali’ lao di to di alawena."
    },
    {
      "sura": 36,
      "verse": 51,
      "text": "Anna ditueimi tarompe’, jari tappa silalona ise’iya messung me’asiga-siga pole di ku’burna (lao) di Puangna."
    },
    {
      "sura": 36,
      "verse": 52,
      "text": "Ise’iya ma’uang: “Adede cila-cilakapai iyami’. Inai mappatiwa’asi iyami’ pole di  patindoa’i (ku’bur)?” Iyamo di’e na janjiang (Puang) Iya Masarro Pammase anna tongang paruai para suro-Na."
    },
    {
      "sura": 36,
      "verse": 53,
      "text": "Iya di’o pe’irri’-o andiang laeng selaengna pissang (tappa’ pe’irri’), jari tappa silalona ise’iya dipasirumung nasang di Iyami’."
    },
    {
      "sura": 36,
      "verse": 54,
      "text": "jari di allo di’o, mesa rupa tau andiangi na diparugi mau nasaicco’na, anna andiango’o na di balas, selaengna anu iya pura mupogau’."
    },
    {
      "sura": 36,
      "verse": 55,
      "text": "Sitongangna to ma’engei suruga di allo di’o miasanna-sannang lalang di asiwuangna (ise’iya)."
    },
    {
      "sura": 36,
      "verse": 56,
      "text": "Ise’iya anna para pa’baliangna ise’iya dioi di engeang  iya maullung, messender dio di bakko-bakko."
    },
    {
      "sura": 36,
      "verse": 57,
      "text": "(Dio di suruga di’o), ise’iya mallolongan bua-bua anna mallolongan anu iya naperau."
    },
    {
      "sura": 36,
      "verse": 58,
      "text": "(ise’iya dipa’uangngi): “salam (salama’),” pau asalamakang pole di Puang Iya Masarro Makkesayang."
    },
    {
      "sura": 36,
      "verse": 59,
      "text": "Anna (to kaper dipa’uangngi  ): “Pessara’mo’o mie’ (pole di to matappa’) di allo di’e, E inggannana to  madosa."
    },
    {
      "sura": 36,
      "verse": 60,
      "text": "Andiangda’ pura mapparentao mie’  E ana’ appona Adam malaao andiang massomba setang? Sitongangna setang di’o bali ma’nyata (mannassa) di sesemu mie’."
    },
    {
      "sura": 36,
      "verse": 61,
      "text": "Anna sitinayannao mie’ massomba limai di Iyau. Iyamo di’e tangalalang iya maroro.”"
    },
    {
      "sura": 36,
      "verse": 62,
      "text": "Sitongangna iya di’o setang-o mappapusa sambareang mae’di di antaramu mie’. Jari apa’ andiangdo’o mie’ keakkalang?"
    },
    {
      "sura": 36,
      "verse": 63,
      "text": "Iyamo di’e (naraka) Jahannam, iya diango’o mie’ di janjiang."
    },
    {
      "sura": 36,
      "verse": 64,
      "text": "Pettamamo’o mie’ di lalangna di’e allo-e  sawa’ diango’o mie’ makkaperri’i."
    },
    {
      "sura": 36,
      "verse": 65,
      "text": "Di allo di’e Iyami’ ma’oppo’ nganganna ise’iya, anna maappunnai di Iyami’ limanna ise’iya anna lette’na ise’iya massa’bi di anu iya na akkaresoi."
    },
    {
      "sura": 36,
      "verse": 66,
      "text": "Anna mua’ Iyami’ mappoelo’ Iyami’ tongang na maapus pe’ita matanna ise’iya, mane ise’iya silumba-lumba (ma’itai) tangalalang. Jari tiapai ise’iya na mala me’ita (lao)."
    },
    {
      "sura": 36,
      "verse": 67,
      "text": "Anna mua’ Iyami’ mappoelo’, Iyami’ tongang na mambenru’ laengi ise’iya dio di engeangna, jari andiangi ise’iya naulle mellamba anna andiang (toi) naulle membali’."
    },
    {
      "sura": 36,
      "verse": 68,
      "text": "Anna inai-inai to Iyami’ pamalakka ummurna, Iyami’ tongang mappepembali’i di pappadianganna, jari apa’ andiangdi ise’iya keakkalang?"
    },
    {
      "sura": 36,
      "verse": 69,
      "text": "Anna Iyami’ andiangi mappepatuduang syair lao di (Muhammad) anna masysyair di’o andiangi sitinaya di sesena. Koroang di’o andiang laeng selaengna pe’guruang anna kitta’ iya ma’nyata (mannassa),"
    },
    {
      "sura": 36,
      "verse": 70,
      "text": "Mamoare’i (Muhammad)  mappaingarang lao di to tuo (atena) anna tongang di pato’mi attattuang (passessa) lao di to kaper."
    },
    {
      "sura": 36,
      "verse": 71,
      "text": "Anna andiangdi ise’iya ma’ita  mua’ sitongangna Iyami’ pura mappadiangani ise’iya olo’-olo’  piarang, iyamo sambareang pole di anu iya Iyami’ mappadiang sawa’ akkuasa’-I, mane ise’iya makkuasai’i?"
    },
    {
      "sura": 36,
      "verse": 72,
      "text": "Anna Iyami’ mappatunru’ olo’-olo’ lao ise’iya, jari sambareangna na patteke’i ise’iya anna sambareangna naandei ise’iya."
    },
    {
      "sura": 36,
      "verse": 73,
      "text": "Anna ise’iya mallolongan mae’di akkegunang (pole di olo-olo’) anna dunduang. Jari mangapa na andiangi ise’iya me’asukkur?"
    },
    {
      "sura": 36,
      "verse": 74,
      "text": "Ise’iya maala somba-sombang selaengna Puang Allah Taala mamoare’i ise’iya mallolongan pattulung."
    },
    {
      "sura": 36,
      "verse": 75,
      "text": "Barahala-barahala (patung) andiangi mala mattulungi ise’iya, padahal barahala-barahala (patung) menjari joa’ iya dipataya na manjagai ise’iya."
    },
    {
      "sura": 36,
      "verse": 76,
      "text": "Jari dai paunna  ise’iya mappamasara nyawao. Sitongangna Iyami’ ma’issang anu iya na buniang ise’iya anna anu iya na pa’nyata."
    },
    {
      "sura": 36,
      "verse": 77,
      "text": "Anna apa’ andiangdi  rupa tau mappennassai mua’ Iyami’ mappadiangi  pole di satti’diang uai (manning), tappa menjari’i  passakka’ iya ma’nyata (mannassa)."
    },
    {
      "sura": 36,
      "verse": 78,
      "text": "Anna iya mappapia akkalarapangan di Iyami’, anna iya maaluppei pappadianganna, ma’uangi: “Inaidi mala mappatuo buku-buku, anna iya accurmi meppallili?”"
    },
    {
      "sura": 36,
      "verse": 79,
      "text": "Pa’uango’o (Muhammad): “Iya na mappatuoi iyamo (Puang) iya mappadiangi di ammula-mulanna. Anna Iyamo (Puang) Masarro Paissang di inggannana anu dipadiang, "
    },
    {
      "sura": 36,
      "verse": 80,
      "text": "Iyamo (Puang) iya mappajariango’o mie’ api pole di ayu iya makurarra’, jari tappa i’o mie’ mappatue (api) pole di ayu di’o.”"
    },
    {
      "sura": 36,
      "verse": 81,
      "text": "Anna taniadi  (Puang) iya mappadiang langi’ anna lino, kuasa mappadiang  membali’ tuwunna ise’iya iya (nasallei) dipuranamo accur? Tongang, anna Iya (Puang) Masarro Pappadiang na Paissang."
    },
    {
      "sura": 36,
      "verse": 82,
      "text": "Sitongangna parenta-Na (Puang) mua’ Iya (Puang) mappoelo’ seu-seuwa (Iya) sangga’ ma’uang lao: “Kun (jario),” payakun (mane menjarimi)."
    },
    {
      "sura": 36,
      "verse": 83,
      "text": "Jari tongang Mapaccingi (Puang Allah Taala) iya di liman-Na akkuasang di inggannana seu-seuwa anna di sese-Nai di pepembali’o mie’."
    },
    {
      "sura": 37,
      "verse": 1,
      "text": "Sawa’ (para malaika’) iya menjiyir masusungan (ma’barris), ma’barris tongang,"
    },
    {
      "sura": 37,
      "verse": 2,
      "text": "anna sawa’ (rombongan) iya mappusara, mappusara tongang (mappogau’ panggauang adae’),"
    },
    {
      "sura": 37,
      "verse": 3,
      "text": "anna sawa’ (rombongan) iya mambacang pe’guruang."
    },
    {
      "sura": 37,
      "verse": 4,
      "text": "Sitongangna Puangmu tongat-tongangi Mesa."
    },
    {
      "sura": 37,
      "verse": 5,
      "text": "Puang langi’ anna lino anna anu iya diang di alle’na (langi’ anna lino) anna Puang engeang tidoa’ (su’be’na) mata allo."
    },
    {
      "sura": 37,
      "verse": 6,
      "text": "Sitongangna Iyami’ pura  mambelo-beloi langi’ iya kaminang kadeppu’, siola bittoeng (belo-belona)."
    },
    {
      "sura": 37,
      "verse": 7,
      "text": "Anna (Iyami’) manjagai’i pole di inggannana setang iya madoraka,"
    },
    {
      "sura": 37,
      "verse": 8,
      "text": "ise’iya (para setang) andiangi mala ma’irrangngi (pau-paunna) para malaika’ anna ise’iya ditimbe pole di inggannana engeang,"
    },
    {
      "sura": 37,
      "verse": 9,
      "text": "na marrimbai ise’iya anna lao ise’iya passessa iya mannannungan,"
    },
    {
      "sura": 37,
      "verse": 10,
      "text": "selaengna (setang) iya maccoro’ (pau-pau), jari natinro’i sulo api  iya paindo (manyalla’)."
    },
    {
      "sura": 37,
      "verse": 11,
      "text": "Jari pettule’mo’o lao ise’iya (pappa’dua Makkah). “Apa pappadianganna ise’iya la’bi makasau’i iyade’ di pappadianga’-I?” Sitongangna Iyami’ pura mappadiangi ise’iya  pole di lita’ mapuli’."
    },
    {
      "sura": 37,
      "verse": 12,
      "text": "Mala i’o  (Muhammad) takkayanna’  (lao di akaperangna ise’iya) anna ise’iya mattuna-tunaio."
    },
    {
      "sura": 37,
      "verse": 13,
      "text": "Anna mua’ di paingarangi ise’iya, andiangi ise’iya naingarang."
    },
    {
      "sura": 37,
      "verse": 14,
      "text": "Anna mua’ ise’iya  ma’itai mesa tanda (alama’ akkuasanga Puang Allah Taala), ise’iya mattuna-tunai."
    },
    {
      "sura": 37,
      "verse": 15,
      "text": "Anna ise’iya ma’uang: “Iyade’  andiang laeng selaengna sangga’ seher iya ma’nyata (mannassa)."
    },
    {
      "sura": 37,
      "verse": 16,
      "text": "Apa mua’ matemi iyami’, anna diangi iyami’ menjari lita’, anna buku-buku, apa’ tongat-tongangdi iyami’ na dipatiwa’as (membali’)?"
    },
    {
      "sura": 37,
      "verse": 17,
      "text": "Anna apa ama-ama’i diolo’ mai (na dipatiwa’as to bandi)?"
    },
    {
      "sura": 37,
      "verse": 18,
      "text": "Pa’uango’o (Muhammad): “Ya, anna i’o mie’ na matunao.”"
    },
    {
      "sura": 37,
      "verse": 19,
      "text": "Jari sitongangna atiwa'asang di’o sangga’ pissang tappa’i pe’irri’, jari tappa silalona ise’iya ma’itai."
    },
    {
      "sura": 37,
      "verse": 20,
      "text": "Anna ise’iya ma’uang: “Adede cila-cilakapai iyami’. Iyamo di’e allo pambalasan.”"
    },
    {
      "sura": 37,
      "verse": 21,
      "text": "Iyamo di’e allo putusan iya diango’o mie’ samata muloso-losongani."
    },
    {
      "sura": 37,
      "verse": 22,
      "text": "(para malaika disio): “Pasirumungi mie’ to ta’lalo pagau’ bawang siola solana anna somba-sombang  iya diangi samata  nasomba ise’iya,"
    },
    {
      "sura": 37,
      "verse": 23,
      "text": "Selaengna Puang Allah Taala, jari  patiroi (jolloangi) ise’iya tangalalang lao di naraka Jahim."
    },
    {
      "sura": 37,
      "verse": 24,
      "text": "Anna tahangi ise’iya (di engeang pe’osang), sitongangna ise’iya na dipatule’i,"
    },
    {
      "sura": 37,
      "verse": 25,
      "text": "”Mangapa na andiango’o mie’ situlu-tulung?”"
    },
    {
      "sura": 37,
      "verse": 26,
      "text": "Mala ise’iya di allo di’o masserakang alawena (lao di pato’na Puang Allah Taala)."
    },
    {
      "sura": 37,
      "verse": 27,
      "text": "Sambareangi ise’iya me’olo lao di sambareang laengna sipatu-patule’ (sisakka-sakka’)."
    },
    {
      "sura": 37,
      "verse": 28,
      "text": "(To mappeccoe’i) ise’iya ma’uang (lao di para pangulunna): “Sitongangna diango’o mie’ pole di iyami’ pole kanang.”"
    },
    {
      "sura": 37,
      "verse": 29,
      "text": "(Para pangulunna) ise’iya ma’uang: “(andiang), mala andiangpao mie’ matappa’,"
    },
    {
      "sura": 37,
      "verse": 30,
      "text": "anna andiang sinalai iyami’ kuasa di sesemu mie’, mala diango’o mie’ kaum mambulallo atorang."
    },
    {
      "sura": 37,
      "verse": 31,
      "text": "Jari sitinayannai pato’ (passessana) Puangna iyami’ marruai iyami. Sitongangna iyami’ tongang na mapperasai (passessa)."
    },
    {
      "sura": 37,
      "verse": 32,
      "text": "Jari iyami’mo  mappapusao mie’, sitongangna diangi iyami’ to pusa.”"
    },
    {
      "sura": 37,
      "verse": 33,
      "text": "Jari sitongangna ise’iya di allo di’o siola-olai lalang di paccallang (passessa)."
    },
    {
      "sura": 37,
      "verse": 34,
      "text": "Sitongangna bassami  di’o Iyami’ mappogau’ lao di to ta’lalo pagau’ bawang. "
    },
    {
      "sura": 37,
      "verse": 35,
      "text": "Sitongangna diangi ise’iya diolo’, mua’ dipa’uangngi’i: “La Ilaha Illallah (Andiang diang Puang sangadinna Puang Allah Taala) ise’iya mattaka’borang alawe,"
    },
    {
      "sura": 37,
      "verse": 36,
      "text": "Anna ise’iya ma’uang: “apa’ tongangdi iyami’  na mappelei para sombanga’i  sawa’ mesa passair iya tattarang?”"
    },
    {
      "sura": 37,
      "verse": 37,
      "text": "Mala (Muhammad) polei mambawa atongangan anna mappattongang para suro (diolo’ mai)."
    },
    {
      "sura": 37,
      "verse": 38,
      "text": "Sitongangna i’o mie’ tongang  na mapperasai passessa iya pemonge’."
    },
    {
      "sura": 37,
      "verse": 39,
      "text": "Anna andiango’o mie’ dibei balasan selaengna di adaeang iya pura mupogau’,"
    },
    {
      "sura": 37,
      "verse": 40,
      "text": "selaengna para batuanna  Puang Allah Taala iya dipamapaccing (pole di dosa),"
    },
    {
      "sura": 37,
      "verse": 41,
      "text": "ise’iyamo di’o mallolongan dalle’ iya pura dipattantu,"
    },
    {
      "sura": 37,
      "verse": 42,
      "text": "iyamo bua-bua. Anna ise’iya to dipakala’bi’,"
    },
    {
      "sura": 37,
      "verse": 43,
      "text": "lalang di suruga iya (nasalipuri) anyamangan,"
    },
    {
      "sura": 37,
      "verse": 44,
      "text": "dio di engeang (pe’oroang) sipe’o-pe’oloang."
    },
    {
      "sura": 37,
      "verse": 45,
      "text": "Di bawangi  lao ise’iya gallas (dunduang iya issinna uai iya diala) pole di mata uai (suruga),"
    },
    {
      "sura": 37,
      "verse": 46,
      "text": "(bulunna) mapute mapaccing, malolo rasana di sesena to mandundu."
    },
    {
      "sura": 37,
      "verse": 47,
      "text": "Andiang diang di lalangna anu melango, anna andiangi ise’iya nalango ."
    },
    {
      "sura": 37,
      "verse": 48,
      "text": "Di sesena ise’iya diang (bidadari) memmata malolo, najagai mata (pe’itangna),"
    },
    {
      "sura": 37,
      "verse": 49,
      "text": "ingga’na le’ba’i  ise’iya tallo’ iya tialai macoa."
    },
    {
      "sura": 37,
      "verse": 50,
      "text": "Mane sambareangi ise’iya mi’olo lao di sambareang laengna, na sipatu-patule’ (sipau-pau)."
    },
    {
      "sura": 37,
      "verse": 51,
      "text": "Ma’uagmi sala mesana di antarana ise’iya: “Sitongangna iyau diolo’ (di lino)  maappunnaia’ mesa sola (sammuane),"
    },
    {
      "sura": 37,
      "verse": 52,
      "text": "Ma’uangi: “Apa’ tongang bado’o to mappattongang (allo dipatiwa’as)?"
    },
    {
      "sura": 37,
      "verse": 53,
      "text": "Apa’ mua’ matemi iyami’ anna diangi iyami’ menjari lita’ anna buku-buku, apa’ tongangdi iyami’ (na dipatiw’'as) tongang na di balas?”"
    },
    {
      "sura": 37,
      "verse": 54,
      "text": "Ma’uangi: “Apa’ melo’do’o mie’ ma’ita (di’o solau-o)?”"
    },
    {
      "sura": 37,
      "verse": 55,
      "text": "Jari laomi ma’itai’i, mane naitami di’o solana-o dio di  tangnga naraka sundallea’ (Naraka Jahim)."
    },
    {
      "sura": 37,
      "verse": 56,
      "text": "Ma’uang bomi: “Sawa’ Puang Allah Taala, sitongangna saicco’  le’ba’pai na mupacilaka’,"
    },
    {
      "sura": 37,
      "verse": 57,
      "text": "anna tenna’ tania sawa’ pappenyamangna Puangngu, tongang dianga’ mettama’ di to di pepe’olo (dipara’be­soang tama di naraka).”"
    },
    {
      "sura": 37,
      "verse": 58,
      "text": "Jari apa’ andiangdi iyami’ na mate?"
    },
    {
      "sura": 37,
      "verse": 59,
      "text": "Selaengna  amateangna iya  pammulang tappa’ (di lino), anna andiangi iyami’ na di sessa (di ahera’ di’e)?”"
    },
    {
      "sura": 37,
      "verse": 60,
      "text": "Sitongangna iya di’e, tongang apakalang iya maraya."
    },
    {
      "sura": 37,
      "verse": 61,
      "text": "di apakalang  bassa di’e sitinayannai nauya’i to ma’jama."
    },
    {
      "sura": 37,
      "verse": 62,
      "text": "Apa’ iya di’o (ande suruga-o) petoanang iya kaminang macoa    iyade’ ponna zakkum?"
    },
    {
      "sura": 37,
      "verse": 63,
      "text": "Sitongangna Iyami’ mappajari-i (ponna  zakkum) di’o passessa di sesena to ta’lalo pagau’ bawang"
    },
    {
      "sura": 37,
      "verse": 64,
      "text": "Sitongangna iya (ponna Zakkum) messungi pole di ponge’na naraka Jahim,"
    },
    {
      "sura": 37,
      "verse": 65,
      "text": "Urewena rapangi ulu setang."
    },
    {
      "sura": 37,
      "verse": 66,
      "text": "Jari sitongangna ise’iya tongang maandei sambareang pole di buana ponna ayu di’o, jari ise’iya  mappannoi are’na (bua zakum)."
    },
    {
      "sura": 37,
      "verse": 67,
      "text": "Mane dipurana maande bua zakkum di’o, ise’iya tongang mallolongan dunduang  iya sijappur  uai loppa’ sanna’."
    },
    {
      "sura": 37,
      "verse": 68,
      "text": "Mane sitongangna  pembaliangna ise’iya tongang tama di naraka Jahim."
    },
    {
      "sura": 37,
      "verse": 69,
      "text": "Sitongangna ise’iya mallolongani  ama-amanna di lalangnai apusang."
    },
    {
      "sura": 37,
      "verse": 70,
      "text": "Mane ise’iya tongang kasusu sanna’  mappeccoe’i bate lette’na to mabuwengna ise’iya."
    },
    {
      "sura": 37,
      "verse": 71,
      "text": "Anna sitongangna di andiangnapa (Kuraisy), pusami sambareang kaiyang pole di to diolo’ pura mai,"
    },
    {
      "sura": 37,
      "verse": 72,
      "text": "anna sitongangna Iyami’ pura ma’utus  (para suro) pappaingarang di paranna ise’iya."
    },
    {
      "sura": 37,
      "verse": 73,
      "text": "Jari pennassaimi me’apai  capparangna to dibei pappaingarang,"
    },
    {
      "sura": 37,
      "verse": 74,
      "text": "Selaengna para batuanna Puang Allah Taala iya dipamapaccing (pole di dosa andiangi na disessa)."
    },
    {
      "sura": 37,
      "verse": 75,
      "text": "Anna sitongangna Nuh me’illong (merau) di Iyami’: “Jari sitongangna Iyami’mo kaminang macoa pattarima perau."
    },
    {
      "sura": 37,
      "verse": 76,
      "text": "Anna Iyami’  mappasalama’i anna to mappeccoe’i pole di awala’ kaiyang."
    },
    {
      "sura": 37,
      "verse": 77,
      "text": "Anna Iyami’ mappajari ana’ appona to  mattarrusang biya-biyangna."
    },
    {
      "sura": 37,
      "verse": 78,
      "text": "Anna Iyami’  mappamannannungani Nuh (pappuyi macoa) di to na pole diboe’,"
    },
    {
      "sura": 37,
      "verse": 79,
      "text": "Asalamakang lao di Nuh, di inggannana alang.”"
    },
    {
      "sura": 37,
      "verse": 80,
      "text": "Sitongangna bassami di’o Iyami’ mambalas to mappogau’ apiangan."
    },
    {
      "sura": 37,
      "verse": 81,
      "text": "Sitongangna  mettamai  di para  batua’-I iya matappa’."
    },
    {
      "sura": 37,
      "verse": 82,
      "text": "Mane Iyami’ mappatallang laengna."
    },
    {
      "sura": 37,
      "verse": 83,
      "text": "Anna sitongangna Ibrahim tongang mettamai di golonganna (Nuh)."
    },
    {
      "sura": 37,
      "verse": 84,
      "text": "(Ingarangi) di wattunnai pole lao di Puangna siola ate mapaccing,"
    },
    {
      "sura": 37,
      "verse": 85,
      "text": "(Ingarangi) di wattunnai ma’uang lao di amanna anna kaumna: “Apa di’o musombao?"
    },
    {
      "sura": 37,
      "verse": 86,
      "text": "Apa mappoelo’do’o alosongan sawa’ sombang-sombang saliwangna Puang Allah Taala?"
    },
    {
      "sura": 37,
      "verse": 87,
      "text": "Jari me’apai pakkapangmu mie’ lao di Puang inggannana alang?"
    },
    {
      "sura": 37,
      "verse": 88,
      "text": "Mane me’itai pissang pe’ita dai’ di bittoeng."
    },
    {
      "sura": 37,
      "verse": 89,
      "text": "Mane (Ibrahim) ma’uang: “Sitongangna  mongea’.”"
    },
    {
      "sura": 37,
      "verse": 90,
      "text": "Mane ise’iya meppondo’i pole iya anna mappelei-i."
    },
    {
      "sura": 37,
      "verse": 91,
      "text": "Mane (Ibrahim) lamba tallawe-laweang (makko’) lao di barahala-barahalana ise’iya, mane ma’uangi: “Mangapa na andiango’o mie’ ummande?"
    },
    {
      "sura": 37,
      "verse": 92,
      "text": "Mangapao na andiango’o mie’ pabali?”"
    },
    {
      "sura": 37,
      "verse": 93,
      "text": "Mane nape’oloimi (di’o patungo) anna  natuttu’i (mappake) lima kanangna."
    },
    {
      "sura": 37,
      "verse": 94,
      "text": "Mane (kaumna) mappolei’i lao me’asiga-siga."
    },
    {
      "sura": 37,
      "verse": 95,
      "text": "(Ibrahim) ma’uang: “Apa’ na massombado’o mie’ barahala-barahala (patung) iya mie’ mupae’?"
    },
    {
      "sura": 37,
      "verse": 96,
      "text": "Anna Puang Allah Taala mappadiango’-o mie’ anna di anu iya mupogau’.”"
    },
    {
      "sura": 37,
      "verse": 97,
      "text": "Ise’iya ma’uang: “Pappake’de’o mie’ mesa ke’deang (na diengei  mattunu Ibrahim), mane  mupembuangani tama di api iya sundallea’ di’o.”"
    },
    {
      "sura": 37,
      "verse": 98,
      "text": "Jari ise’iya melo’ mappogau’  pepagengge (lao di Ibrahim), mane Iyami’ mappajari ise’iya to matuna."
    },
    {
      "sura": 37,
      "verse": 99,
      "text": "Anna (Ibrahim) ma’uang: “Sitongangna lamba’ me’olo lao di Puangngu, anna Iya (Puang) na  mambeia’ patiroang."
    },
    {
      "sura": 37,
      "verse": 100,
      "text": "E Puangngu, bengana’ (mesa ana’) iya mettama di to masaleh.”"
    },
    {
      "sura": 37,
      "verse": 101,
      "text": "Jari Iyami’  mappakarewai’i (karewa) mapperio-rio sawa’ mesa nanaeke iya sa’bar sanna’ (Ismail)."
    },
    {
      "sura": 37,
      "verse": 102,
      "text": "Jari di wattu iya di’o nanaeke-o (lambi’ di umur iya paulle) massolangi (Ibrahim) me’uya’, Ibrahim ma’uang: “E ana’u sitongangna  uitai lalang di tindou (pangipi’u) ma’uang, iyau manggere’-o. Jari pikkirri, apa  tangngarmu.” Ma’uangmi (Ismail): E ama’u, pogau’i anu diparentaiango’-o (disioango’-o), insya Allah (mua’ Puang Allah Taala mappoelo’) na muita’ tu’u mettama di  to sa’bar."
    },
    {
      "sura": 37,
      "verse": 103,
      "text": "jari di wattunnai da’dua siola (Ibrahim anna ana’na) masserakang alawe anna iya (Ibrahim)  mappaloli’i (ana’na) di pilisna (ma’nyatami asa’barangna da’dua siola)."
    },
    {
      "sura": 37,
      "verse": 104,
      "text": "Anna Iyami’ ma’illongngi’i: “E Ibrahim."
    },
    {
      "sura": 37,
      "verse": 105,
      "text": "tongang i'o mappattongang  pangipi.” Sitongangna bassami di’o Iyami’ mambalas to mappogau’ apiangan."
    },
    {
      "sura": 37,
      "verse": 106,
      "text": "Sitongangna iya di’e tongangi mesa uyiang iya ma’nyata (mannassa)."
    },
    {
      "sura": 37,
      "verse": 107,
      "text": "Anna Iyami’ mappapolei iya di’o nanaekeo, panggereang iya maraya."
    },
    {
      "sura": 37,
      "verse": 108,
      "text": "anna Iyami’  mappamannannungani Ibrahim (pappuyi macoa) di sesena to na pole mai (to diboe’)."
    },
    {
      "sura": 37,
      "verse": 109,
      "text": "(iyamo), asalamakang lao di Ibrahim.”"
    },
    {
      "sura": 37,
      "verse": 110,
      "text": "Iya bassa di’o, Iyami’ mambalas to mappogau’ apiangan."
    },
    {
      "sura": 37,
      "verse": 111,
      "text": "Sitongangna mettamai di para batua’-I iya matappa’."
    },
    {
      "sura": 37,
      "verse": 112,
      "text": "Anna Iyami’ mappakarewai’i karewa mapperio-rio  sawa’ (dipiananganna) Ishak, mesa nabi iya mettama di to masaleh."
    },
    {
      "sura": 37,
      "verse": 113,
      "text": "Iyami’  mambarakka’i lao anna lao di Ishak. Anna di antara ana’ appona diang mappogau’ apiangan anna diang to’o ta’lalo pagau’ bawang di alawena iya ma’nyata (mannassa)."
    },
    {
      "sura": 37,
      "verse": 114,
      "text": "Anna sitongangna Iyami’  (mappalolongngi) pappenya­mang lao di  Musa anna Harun."
    },
    {
      "sura": 37,
      "verse": 115,
      "text": "Anna Iyami’ mappasalama’i (da’dua siola) anna kaumna pole di acilakang  kaiyang,"
    },
    {
      "sura": 37,
      "verse": 116,
      "text": "Anna Iyami’ mattulungi ise’iya, jari diangi ise’iya to pakala."
    },
    {
      "sura": 37,
      "verse": 117,
      "text": "Anna Iyami’  mambei’i (da’dua siola) kitta’ iya mannassa sanna’,"
    },
    {
      "sura": 37,
      "verse": 118,
      "text": "Anna Iyami’  mappatiroi (da’dua siola) lao di tangalalang iya maroro."
    },
    {
      "sura": 37,
      "verse": 119,
      "text": "Anna Iyami’ mappamannannungani (da’dua siola sawa’ pappuyi macoa) di to napole mai (di  boe’),"
    },
    {
      "sura": 37,
      "verse": 120,
      "text": "”(iyamo salam) asalamakang lao di Musa anna Harun.”"
    },
    {
      "sura": 37,
      "verse": 121,
      "text": "Sitongangna iya bassa di’o, Iyami’ mambalas to mappogau’ apiangan."
    },
    {
      "sura": 37,
      "verse": 122,
      "text": "Sitongangna (da’dua siola) mettamai  para batua’-I iya matappa’."
    },
    {
      "sura": 37,
      "verse": 123,
      "text": "Anna sitongangna Ilyas tongat-tongangi mettama di sala mesana para suro."
    },
    {
      "sura": 37,
      "verse": 124,
      "text": "(Ingarangi) di wattunnai  ma’uang lao di kaumna: “Mangapa na andiango’o mie’ me’atakwa?"
    },
    {
      "sura": 37,
      "verse": 125,
      "text": "Sipato’do’o mie’ massomba (barahala) Ba’al anna mappelei (mappeppondo’i Puang) Pappadiang kaminang macoa."
    },
    {
      "sura": 37,
      "verse": 126,
      "text": "(Iyamo’) Puang Allah Taala Puangmu mie’ anna Puangna ama-amammu mie’ diolo’ mai?"
    },
    {
      "sura": 37,
      "verse": 127,
      "text": "Jari ise’iya malloso-losongani (Ilyas), jari sitongangna ise’iya tongang na dipara’besoangi (tama di naraka),"
    },
    {
      "sura": 37,
      "verse": 128,
      "text": "selaengna para batuanna Puang Allah Taala iya dipamapaccing (pole di dosa),"
    },
    {
      "sura": 37,
      "verse": 129,
      "text": "Anna Iyami’ mappamannannungani  (Ilyas (pappuyi macoa) di to napole mai (diboe’)."
    },
    {
      "sura": 37,
      "verse": 130,
      "text": "”(iyamo salam) asalamakang lao di Ilyas.”"
    },
    {
      "sura": 37,
      "verse": 131,
      "text": "Sitongangna bassami di’o, Iyami’ mambalas to mappogau’ apiangan."
    },
    {
      "sura": 37,
      "verse": 132,
      "text": "Sitongangna mettamai para batua’-I iya matappa’."
    },
    {
      "sura": 37,
      "verse": 133,
      "text": "Anna sitongangna Luth tongangi sala mesana para suro."
    },
    {
      "sura": 37,
      "verse": 134,
      "text": "(Ingarangi) di wattu’-I mappasalama’i anna to mappeccoe’i iyanasangna,"
    },
    {
      "sura": 37,
      "verse": 135,
      "text": "selaengna mesa to baine mabuweng (bainena iya diang) massolang to mottong (dipelei)."
    },
    {
      "sura": 37,
      "verse": 136,
      "text": "Mane Iyami’ mappabinasai tau laeng."
    },
    {
      "sura": 37,
      "verse": 137,
      "text": "Anna sitongangna i’o (E pakkappung Makkah) tongang na ma’ola (batena) ise’iya di wattu malimang."
    },
    {
      "sura": 37,
      "verse": 138,
      "text": "Anna di wattu bongi. Jari apa’ andiangdo’o mie’ keakkalang?"
    },
    {
      "sura": 37,
      "verse": 139,
      "text": "Anna sitongangna Yunus tongangi sala mesana para suro."
    },
    {
      "sura": 37,
      "verse": 140,
      "text": "(Ingarangi) di wattunnai maindong lao di kappal tarra’ (panno rurangan),"
    },
    {
      "sura": 37,
      "verse": 141,
      "text": "mane turu’i di onde (digoccang) anna mettamai to di kala (lalang digoccangan)."
    },
    {
      "sura": 37,
      "verse": 142,
      "text": "Jari (Yunus) na amme’ bau kaiyang anna di lalangnai paccallang."
    },
    {
      "sura": 37,
      "verse": 143,
      "text": "Jari tenna’ andiangdi mettama di to mae’di mattasa’be (mappuyi Puang Allah Taala)."
    },
    {
      "sura": 37,
      "verse": 144,
      "text": "tongang na tatta’i mottong lalang di are’na (bau) lambi’ di allo dipatiwa’as."
    },
    {
      "sura": 37,
      "verse": 145,
      "text": "Mane Iyami’  mappembuangani lao di engeang iya kambu’, anna di lalangnai mamanya monge’."
    },
    {
      "sura": 37,
      "verse": 146,
      "text": "Anna Iyami’ mappatuoangi sappong ponna ayu (rapang) boyo’."
    },
    {
      "sura": 37,
      "verse": 147,
      "text": "Anna Iyami’  ma’utusi lao di sangatus lessorang  iyade’ la’bi."
    },
    {
      "sura": 37,
      "verse": 148,
      "text": "Mane ise’iya matappa’, sawa’ iyamo di’o Iyami’ mambei ise’iya anyamangan tuo lambi’ wattu iya dipattantu."
    },
    {
      "sura": 37,
      "verse": 149,
      "text": "Jari pettuleangi (Muhammad) lao ise’iya (to kaper Makkah): “Apa ana’a-ana’ to baine lao di Puangmu anna lao ise’iya ana’-ana’ tommuane?”"
    },
    {
      "sura": 37,
      "verse": 150,
      "text": "Iyade’ apa Iyami’ mappadiang para malaika’ to baine anna ise’iya massa’bi’i ?"
    },
    {
      "sura": 37,
      "verse": 151,
      "text": "Issangi sitongangna ise’iya  di alosonganna tongang napaui,"
    },
    {
      "sura": 37,
      "verse": 152,
      "text": "”Keana’i Puang Allah Taala.” Anna sitongangna ise’iya tongang  pallosong,"
    },
    {
      "sura": 37,
      "verse": 153,
      "text": "apa (Puang) mappilei (mappakala’bi’) ana’a-ana’ to baine pole di ana’a-ana’ tommuane?"
    },
    {
      "sura": 37,
      "verse": 154,
      "text": "Mangapao mie’ di’e? Me’apaio mie’ (carana) mappato’?"
    },
    {
      "sura": 37,
      "verse": 155,
      "text": "Jari  apa’ andiangdi mie’ mupikkirri ?"
    },
    {
      "sura": 37,
      "verse": 156,
      "text": "Iyade’ maappunnai do’o mie’  butti iya ma’nyata (mannassa)?"
    },
    {
      "sura": 37,
      "verse": 157,
      "text": "Jari bawai kitta’mu, mua’ memango’o to tongang (parua)."
    },
    {
      "sura": 37,
      "verse": 158,
      "text": "Anna ise’iya mappadiang pembiyang antara Puang Allah Taala anna jin. Anna sitongangna jin ma’issang mua’ ise’iya tongang na dipara’besoangi (tama di naraka),"
    },
    {
      "sura": 37,
      "verse": 159,
      "text": "Tongang mapaccingi Puang Allah Taala pole di anu napassipangi ise’iya,"
    },
    {
      "sura": 37,
      "verse": 160,
      "text": "selaengna para batuanna  Puang Allah Taala iya dipamapaccing pole (di dosa)."
    },
    {
      "sura": 37,
      "verse": 161,
      "text": "Jari sitongangna i’o mie’ anna anu iya di’o musomba-o,"
    },
    {
      "sura": 37,
      "verse": 162,
      "text": "tongang andiango’o mie’ mala mappapusa (mesa tau) lao di Puang Allah Taala,"
    },
    {
      "sura": 37,
      "verse": 163,
      "text": "selaengna to na mettama di naraka iya sundallea’."
    },
    {
      "sura": 37,
      "verse": 164,
      "text": "Andiang diang di iyami’ mau na mesana (malaika’) selaengna maappunnai onro (pe’oroang) iya di pattantu,"
    },
    {
      "sura": 37,
      "verse": 165,
      "text": "Anna sitongangna iyami’  tongang menjiyir masusungan (di lalangna mappogau’ pasiona Puang Allah Taala)."
    },
    {
      "sura": 37,
      "verse": 166,
      "text": "Anna sitongangna iyami’ tongang mattasa’be (mappuyi Puang Allah Taala)."
    },
    {
      "sura": 37,
      "verse": 167,
      "text": "Anna sitongangna diangi ise’iya (to kaper Makkah) tongang na ma’uang:"
    },
    {
      "sura": 37,
      "verse": 168,
      "text": "”Tenna’ diangi di sesei mesa kitta’ pole (di kitta’-kitta’ iya di paturung) lao di to diolo’ mai,"
    },
    {
      "sura": 37,
      "verse": 169,
      "text": "tongang diangi iyami’ na menjari batuanna Puang Allah Taala iya dipamapaccing (pole di dosa).”"
    },
    {
      "sura": 37,
      "verse": 170,
      "text": "(Tapi’) ise’iya makkaperri (Koroang), jari manini ise’iya na naissangi (boe’na akaperangna)."
    },
    {
      "sura": 37,
      "verse": 171,
      "text": "Anna sitongangna purami dipato’ janji’-I lao di para batua’-I iya menjari suro,"
    },
    {
      "sura": 37,
      "verse": 172,
      "text": "sitongangna ise’iya tongang na mallolongan pattulungan."
    },
    {
      "sura": 37,
      "verse": 173,
      "text": "Anna sitongangna joa’-I tongang na pakala."
    },
    {
      "sura": 37,
      "verse": 174,
      "text": "Jari peppondo’o (Muhammad) pole ise’iya lambi’ (di mesa) wattu,"
    },
    {
      "sura": 37,
      "verse": 175,
      "text": "Anna pe’itao lao ise’iya, jari manini ise’iya na ma’itai (paccalla)."
    },
    {
      "sura": 37,
      "verse": 176,
      "text": "Jari apa’ meraudi ise’iya malaai passessa-I dipamasiga?"
    },
    {
      "sura": 37,
      "verse": 177,
      "text": "Jari mua’ passessa di’o turung di paralle’na ise’iya, jari tongang adae’i (wattu)  malimang iya (napena’dingngi) to dipaingarang di’o."
    },
    {
      "sura": 37,
      "verse": 178,
      "text": "Anna peppondo’o pole ise’iya  lambi’ (di mesa) wattu."
    },
    {
      "sura": 37,
      "verse": 179,
      "text": "Anna pe’itao, jari manini ise’iya tu’u na ma’itai (paccalla)."
    },
    {
      "sura": 37,
      "verse": 180,
      "text": "Tongang mapaccingi Puangmu (Iya) maappunnai amarayang pa’ulleang di anu iya napassipangi ise’iya."
    },
    {
      "sura": 37,
      "verse": 181,
      "text": "Anna amasagenang dipalolong lao di para suro."
    },
    {
      "sura": 37,
      "verse": 182,
      "text": "Anna inggannana pappuyi di Puang Allah Taala, Puang Inggannana alang."
    },
    {
      "sura": 38,
      "verse": 1,
      "text": "Ṣād, sawa’ Koroang (iya) maappunnai pappaingarang."
    },
    {
      "sura": 38,
      "verse": 2,
      "text": "Tapi’ iya tia to kaper lalangi di ataka’borang anna assimusuang makarras."
    },
    {
      "sura": 38,
      "verse": 3,
      "text": "Tongang mae’di umma’ di andiangnapa ise’iya iya Iyami’ pacilakai, mane ise’iya me’illong (merau tulung) padahal (di wattu di’o) tania  wattu maindong  mallappasang alawe."
    },
    {
      "sura": 38,
      "verse": 4,
      "text": "Anna ise’iya takkayanna’ sawa’ ise’iya napolei mesa tau pappaingarang (suro) pole di (simbassana) ise’iya, anna to kaper ma’uang: “Iya di’e passeher iya mae’di alosonganna.”"
    },
    {
      "sura": 38,
      "verse": 5,
      "text": "Mangapai na napajari iya di’o mae’di puang-o, mesa tappa’ Puang? Sitongangna iya di’e tongang anu mepatakkayanna’ sanna’."
    },
    {
      "sura": 38,
      "verse": 6,
      "text": "Anna lambami para pangulunna ise’iya (na ma’uang): “Lambamo’o anna sa’baro’o (tatta’o massomba) para puangmu mie’, sitongangna iya di’e tongang anu dipoelo’."
    },
    {
      "sura": 38,
      "verse": 7,
      "text": "Andiangi iyami’ rua ma’irrangngi iya bassa di’e lalang di agama diboe’, iya di’e (mappamesa Puang Allah Taala) andiang laeng sangga’ (alosongan) iya dipapi-papia tappa’,"
    },
    {
      "sura": 38,
      "verse": 8,
      "text": "Mangapai  na Koroang di’o dipaturungani di antarana iyami?” Sitongangna ise’iya lalang di abata-batang lao di Koroang-Ngu, anna sitongangna ise’iya andiangpai marrasai paccalla-U."
    },
    {
      "sura": 38,
      "verse": 9,
      "text": "Iyade’ apa ise’iya di’o maappunnai ga’dong (asugiang) pammase Puangmu (Puang Iya) Masarro Maraya Pa’ulleang na Pambei?"
    },
    {
      "sura": 38,
      "verse": 10,
      "text": "Iyade’ apa ise’iya maappunnai arayang langi’ anna lino anna anu iya diang di alle’na? (mua’ diang), jari so’naimo ise’iya mappindai’i ende’-ende’ (dai’ di langi’)."
    },
    {
      "sura": 38,
      "verse": 11,
      "text": "(ise’iya di’o) bareang joa’ kaiyang iya diang di lai’sau (tongang) na dikalai."
    },
    {
      "sura": 38,
      "verse": 12,
      "text": "di andiangnapai ise’iya, kaumna Nuh, anna ‘Ad, anna Fir’aun iya maappunnai joa’ iya mae’di (mallosongan toi para suro),"
    },
    {
      "sura": 38,
      "verse": 13,
      "text": "Anna Tsamud, kaum Luth anna pakkappung Aikah. Ise’iyamo di’o to siola-ola (massakka’ para suro)."
    },
    {
      "sura": 38,
      "verse": 14,
      "text": "Inggannana ise’iya di’o sangga’ malloso-losongan para suro, jari sitinayannai ise’iya (mapperasai) paccalla-U."
    },
    {
      "sura": 38,
      "verse": 15,
      "text": "Anna andiangi ise’iya ma’eppei selaengna pissang tappa’ peirri’ iya andiang diang di sesena wattu me’osa  ."
    },
    {
      "sura": 38,
      "verse": 16,
      "text": "Anna ise’iya ma’uang: “E Puangngi, pamasigangi iyami’ paccalla di sese-I, di andiangnapa pole allo parre­kengan.”"
    },
    {
      "sura": 38,
      "verse": 17,
      "text": "Pe’asa’baro’o di inggannana anu napau ise’iya, anna ingarangi batua’-I Daud iya  maappunnai amagassingan. Sitongangna turu’ sanna’i  (lao di Puang)."
    },
    {
      "sura": 38,
      "verse": 18,
      "text": "Sitongangna Iyami’ mappatunru’ buttu na mattasa’be siola (Daud) di wattu arawiang anna malimang,"
    },
    {
      "sura": 38,
      "verse": 19,
      "text": "Anna (Iyami’ mappatunru’ to’o) manu-manu’ sirumu­rumung. Tunru’ nasangi lao (di Puang Allah Taala)."
    },
    {
      "sura": 38,
      "verse": 20,
      "text": "Anna Iyami’ mappamakasau’ arayangna anna Iyami’ mambei’i lao hikmah anna  mappato’ kara-kara (assisalang)."
    },
    {
      "sura": 38,
      "verse": 21,
      "text": "Anna apa’ tanda’ bandimo di sesemu karewana to sipakara-kara di wattunnai ise’iya matteke’i rinding mihrab?"
    },
    {
      "sura": 38,
      "verse": 22,
      "text": "Di wattunnai ise’iya mettama (mappesitai) Daud anna tiwikke’i sawa’ (apoleangna ise’iya). Ise’iya ma’uang: “Dao parakke’, (iyami’) iyami’ da’dua tau  iya sipakara-kara iya, sambareangi iyami’ ta’lalo (pagau’ bawang) di laengna. Jari bengani pato’ di iyami’  (pato’ iya adil) anna da me’alese pole di atongangan  anna patiroi iyami’ tangalalang iya maroro."
    },
    {
      "sura": 38,
      "verse": 23,
      "text": "Sitongangna lulluare’u di’e  maappunnai ammessa pulona ammessa beke baine anna iyau maappunnai mesa tappa’. Jari ma’uangi: “Beima’ mai (bekemu), anna nakala-a’ sikara-kara.”"
    },
    {
      "sura": 38,
      "verse": 24,
      "text": "(Daud) ma’uang: “Sitongangna na gau’ bawango’-o sawa’ naperaui  bekemu na mattambai bekena. Anna sitongangna mae’diangi pole di to siola-ola di’o sambareangi ta’lalo (pagau’ bawang) di sambareang laengna, selaengna to matappa’ anna mappogau’ apiangan, anna saicco’di ise’iya (bassa) di’e.” Anna (Daud) massanga mua’ Iyami’ ma’uyi’i, jari merau a’dappangi lao di Puangna mane me’opang suyu’ anna me’atowa’."
    },
    {
      "sura": 38,
      "verse": 25,
      "text": "Jari Iyami’  maa'dappangani (asalangna) di’o. Anna sitongangna iya maappunnai onro (pe’oroang) kadeppu’ di Iyami’ anna engeang pembaliang iya macoa."
    },
    {
      "sura": 38,
      "verse": 26,
      "text": "(Puang Allah Taala ma’uang): “E Daud, sitongangna Iyami’ mappajario khalifah (to kuasa) di baona lino, jari bei’i pato’ (di parakarana) rupa tau (pato’) siola adil. Anna da  patturu’i elo’ alawemu, sawa’ na mappapusao  pole di tangalalangna Puang Allah Taala. Sitongangna to pusa pole di tangalalangna Puang Allah Taala na mallolongani paccalla iya mabe’i , sawa’ ise’iya maaluppei allo pambilangan.”"
    },
    {
      "sura": 38,
      "verse": 27,
      "text": "Anna andiangi Iyami’ mappadiang langi’ anna lino anna anu diang di alle’na lao sala. Iya bassa di’o pakkapangna to kaper, jari cilakai to kaper na mettamai di naraka."
    },
    {
      "sura": 38,
      "verse": 28,
      "text": "Sitinayadi  Iyami’  mappajari to matappa’ anna mappogau’ apiangan sitteng to mappogau’ adaeang di baona lino? Sitinayadi  Iyami’  mappajari to takwa sitteng to  mappogau’ adorakang?"
    },
    {
      "sura": 38,
      "verse": 29,
      "text": "Kitta’ (Koroang) iya Iyami’ mappaturungano’o panno barakka’ malaai ise’iya   mappennassai  aya’-aya’na anna malaai to keakkalang mallolongan pe’guruang."
    },
    {
      "sura": 38,
      "verse": 30,
      "text": "Anna Iyami’ mambei Daud (ana’ iya disanga) Sulaiman, iyamo batua kaminang macoa. Sitongangna tongang tunru’i (lao di Puangna)."
    },
    {
      "sura": 38,
      "verse": 31,
      "text": "(Ingarangi) di wattu arawiang  dipatiroi’i (saiyang) matutu (tannang), (iya tia) masiga sanna’i mamota’,"
    },
    {
      "sura": 38,
      "verse": 32,
      "text": "Jari ma’uangi: “Sitongangna iyau, uelo’i nasangi anu macoa (saiyang), iya na mappajaria’ paingarang (lao di) Puangngu, lambi’i (di’o saiyango) pa’da pole di pe’ita’u (tambus mataallo).”"
    },
    {
      "sura": 38,
      "verse": 33,
      "text": "Bawa nasangi (iya di’o saiyango) membali’ limai di seseu, mane na sapu-sapui lette’ anna barona (di’o saiyango)."
    },
    {
      "sura": 38,
      "verse": 34,
      "text": "Anna sitongangna Iyami’  pura ma’uyi Sulaiman anna Iyami’ mappajari’i  titannang diaya di ka’derana, tuwu (malamma sawa’ amongeang), mane me’atowa’i."
    },
    {
      "sura": 38,
      "verse": 35,
      "text": "Ma’uangi: “E Puangngu, a’dappangana’ anna beia’ arayang iya andiang naappunnai mau na mesa tau di purau, sitongangna I’omo (Puang) Masarro Pambei.”"
    },
    {
      "sura": 38,
      "verse": 36,
      "text": "Mane Iyami’ mappatunruangi lao  di sesena iri’ tikumbus macoa (turu’ inna-inna topa iya) napoelo’,"
    },
    {
      "sura": 38,
      "verse": 37,
      "text": "Anna (Iyami’ mappatunruan toi di sesena) para setang, (manarang nasang) mattukang anna pellolo’,"
    },
    {
      "sura": 38,
      "verse": 38,
      "text": "Anna (setang) laeng iya tipungo dio  di pappungoangna."
    },
    {
      "sura": 38,
      "verse": 39,
      "text": "Iyamo di’e  pappibenga’-I, jari bengani (lao di tau laeng) iyade’ muannai (di alawemu) na andiang direkeng."
    },
    {
      "sura": 38,
      "verse": 40,
      "text": "Anna sitongangna iya maappunnai onro (pe’oroang)  iya kadeppu’ lao di Iyami’ anna engeang membali’ iya macoa."
    },
    {
      "sura": 38,
      "verse": 41,
      "text": "Anna ingarangi di batua’-I Ayyub di wattunnai meillong (lao di) Puangna: “Sitongangna  nasara-saraia’ setang sawa’ atanggalang anna passessa.”"
    },
    {
      "sura": 38,
      "verse": 42,
      "text": "(Puang Allah Taala) ma’uang: “Petta’jangi lette’mu, iyamo di’e uai marandang iya na dipepandoe’ anna didundu."
    },
    {
      "sura": 38,
      "verse": 43,
      "text": "Anna Iyami’ mambengani (na mappasirumungi membali’) to di alawena anna Iyami’ na mappalappi jumallana ise’iya, pammase pole di Iyami’ anna pe’guruang di to maappunnai akkalang."
    },
    {
      "sura": 38,
      "verse": 44,
      "text": "Anna alai sattuyuang (roppong) sawa’ limammu, anna pettuttuangi anna da andiang ma’ola tunda. Sitongangna Iyami’ mallolongani (Ayyub) mesa to sa’bar. Iyamo batua kaminang macoa. Sitongangna iya tunru’ sanna’i (lao di Puangna)."
    },
    {
      "sura": 38,
      "verse": 45,
      "text": "Anna ingarangi para batua’-I: “Ibrahim, anna Ishak anna Ya’kub iya maappunnai panggauang (amakasauang) kaiyang anna (madilalang) pa’issanganna."
    },
    {
      "sura": 38,
      "verse": 46,
      "text": "Sitongangna Iyami’ mappamapaccingi ise’iya (siola mambengani)) panggauang (kedo) matinggi iyamo samata mappaingarang (rupa tau) lao di banua ahera’."
    },
    {
      "sura": 38,
      "verse": 47,
      "text": "Anna sitongangna ise’iya di sese-I tongang  mettamai to pamileang kaminang macoa."
    },
    {
      "sura": 38,
      "verse": 48,
      "text": "Anna ingarangi Ismail, anna Ilyasa, anna Zulkifli. Mettama nasangi to dipile (kaminang macoa)."
    },
    {
      "sura": 38,
      "verse": 49,
      "text": "Iyamo di’e  pappaingarang (palla’birangna ise’iya). Anna sitongangna di to me’atakwa tongang (na dipatayangi) engeang pembaliang iya macoa,"
    },
    {
      "sura": 38,
      "verse": 50,
      "text": "(Iyamo) suruga ‘Adn iya ba’bana tibua lao ise’iya,"
    },
    {
      "sura": 38,
      "verse": 51,
      "text": "Di lalangna ise’iya messender (dio di bakko-bakko) na merau bua-bua mae’di anna dunduang (dio di suruga)."
    },
    {
      "sura": 38,
      "verse": 52,
      "text": "Anna di sesena ise’iya (diang bidadari)  iya andiang malaira pe’itanna anna sittuo umurna."
    },
    {
      "sura": 38,
      "verse": 53,
      "text": "Iyamo di’e di janjiango’o  mie’ di allo pambilangan."
    },
    {
      "sura": 38,
      "verse": 54,
      "text": "Sitongangna iyamo  di’e dalle’ tongang pole di Iyami’ iya andiang rua cappu’."
    },
    {
      "sura": 38,
      "verse": 55,
      "text": "Iyamo di’e (ise’iya). Anna sitongangna di sesena to madoraka tongang (dipatayangi) pembaliang iya adae’,"
    },
    {
      "sura": 38,
      "verse": 56,
      "text": "(Iyamo) naraka Jahannam ise’iya mettama di lalangna, jari  iyamo di’o engeang mottong kaminang adae’."
    },
    {
      "sura": 38,
      "verse": 57,
      "text": "Iyamo di’e (passessa naraka), jari paso’nami  ise’iya marrasai-i, (inunganna ise’iya) uai loppa’  sanna’  anna uai madinging sanna’."
    },
    {
      "sura": 38,
      "verse": 58,
      "text": "Anna maragi-ragi (passessa) laeng iya sitteng di’o. "
    },
    {
      "sura": 38,
      "verse": 59,
      "text": "(dipa’uangngi ise’iya): “Iya di’e rombongan (iya massolangano’o mie’ iya  mettama  (di naraka).” Andiang diang pau asalamakang (salama’ to pole) ise’iya, sitongangna ise’iya na mettamai di naraka (nasanga para pangulunna ise’iya)."
    },
    {
      "sura": 38,
      "verse": 60,
      "text": "(To pappeccoe’i) ise’iya ma’uang: “Sitongangna i’o mie’ andiang (sitinaya) diang pau asalamakang (pau salama’ to pole) di sesemu mie’, sawa’ i’o mie’ mappabemme’ iyami’ lao dipassessa, jari iyamo di’o kaminang adae’na engeang mottong.”"
    },
    {
      "sura": 38,
      "verse": 61,
      "text": "Ise’iya ma’uang: “E Puangngi, inai-inai mappabemme’ iyami’ di passessa di’e, jari tambaiangi lao passessa mallappi-lappi lalang di naraka.”"
    },
    {
      "sura": 38,
      "verse": 62,
      "text": "Anna (to madoraka) ma’uang: “Mangapa iyami’ na andiang ma’ita to diolo’ (di lino) iyami’ maangga’i to adae’ (matuna)."
    },
    {
      "sura": 38,
      "verse": 63,
      "text": "Apa’ diangdi iyami’ diolo’ mappajari ise’iya pa’elle-elleang, iyade’ mata’i andiang ma’ita ise’iya?”"
    },
    {
      "sura": 38,
      "verse": 64,
      "text": "Sitongangna iya bassa di’o tongang na tipatengi, (iyamo) assisakkangan di pa’engei naraka."
    },
    {
      "sura": 38,
      "verse": 65,
      "text": "Pa’uango’o (Muhammad): “Sitongangna  iyau mesada’ pappaingarang, anna tongang andiang diang Puang (iya maka disomba) sangadinna Puang Allah Taala Iya  Masarro Mesa na Pappakala,"
    },
    {
      "sura": 38,
      "verse": 66,
      "text": "Puang langi’ anna lino anna anu iya diang di alle’na, (Puang Iya) Masarro Maraya Pa’ulleang na Pa’dappang.”"
    },
    {
      "sura": 38,
      "verse": 67,
      "text": "Pauango’o: “Iya di’o (Koroang),  karewa iya maraya,"
    },
    {
      "sura": 38,
      "verse": 68,
      "text": "I’o mie’ mappeppondo’i."
    },
    {
      "sura": 38,
      "verse": 69,
      "text": "Andianga’ maappunnai pa’issangan mau nasaicco’na di al malaul a’la (malaika’) di wattunnai ise’iya sibaro-baro (sisakka-sakka’)."
    },
    {
      "sura": 38,
      "verse": 70,
      "text": "Andiangi diwahyukang mai di seseu, selaengna mua’ sitongangna iyau sangga’ mesa tau pappaingarang iya ma’nyata (mannassa).”"
    },
    {
      "sura": 38,
      "verse": 71,
      "text": "(Ingarangi) di wattu Puangmu ma’uang lao di malaika’: Sitongangna Iyau na mappadiang rupa  tau pole di lita’."
    },
    {
      "sura": 38,
      "verse": 72,
      "text": "Jari mua’ U-pasukku’mi ajariangna anna U-tuei lao di sesena nyawa (pappapia’-U), jari sitinayannao  mie’ me’opang suyu’ lao di sesena.”"
    },
    {
      "sura": 38,
      "verse": 73,
      "text": "Mane inggannana malaika’ suyu’ nasangmi,"
    },
    {
      "sura": 38,
      "verse": 74,
      "text": "Selaengna iblis, mattaka’borangi alawena anna diangi mettama di to kaper."
    },
    {
      "sura": 38,
      "verse": 75,
      "text": "Puang Allah Taala ma’uang: “E iblis, apa mahhalangngio suyu’ lao di anu iya pura U-padiang  sawa’ lima (akkusa’-U). Apa’ mattaka’borando’o a lawemu, iyade’ diango’o (mettama) di to (la’bi) matinggi?”"
    },
    {
      "sura": 38,
      "verse": 76,
      "text": "Iblis ma’uang: “Iyau la’bi macoa pole iya, sawa’ I’o (Puang) mupadianga’ pole di api, anna iya (Adam) Mupadiangi pole di lita’.”"
    },
    {
      "sura": 38,
      "verse": 77,
      "text": "(Puang Allah Taala) ma’uang: “Jari pessungo’o pole di suruga, sitongangna i'o to dilipas."
    },
    {
      "sura": 38,
      "verse": 78,
      "text": "Sitongangna pattunda-U tatta’i di sesemu lambi’ allo pambalasan.”"
    },
    {
      "sura": 38,
      "verse": 79,
      "text": "Iblis ma’uang: “E Puangngu, papattanjenga’ lambi’i ise’iya di patiwa’as.”"
    },
    {
      "sura": 38,
      "verse": 80,
      "text": "(Puang Allah Taala) ma’uang: “Sitongangna mettamao to dibei wattu mattanjeng,"
    },
    {
      "sura": 38,
      "verse": 81,
      "text": "Lambi’ allo iya pura dipattattu wattunna (allo keama’).”"
    },
    {
      "sura": 38,
      "verse": 82,
      "text": "(Iblis) mambali: “Sawa’ amarayang-Mu,  tongang na  upapusai  ise’iya iyanasangna,"
    },
    {
      "sura": 38,
      "verse": 83,
      "text": "Selaengna para batuam-Mu iya mukhlis (dipile) pole di ise’iya.”"
    },
    {
      "sura": 38,
      "verse": 84,
      "text": "(Puang Allah Taala) ma’uang: “Jari iya tongang (parua iyamo tunda-U), anna atongangan  iyamo anu U-pau."
    },
    {
      "sura": 38,
      "verse": 85,
      "text": "Sitongangna, tongang na U-pannoi naraka Jahannam  disimbassamu anna to mappeccoe’io pole ise’iya iyanasangna.”"
    },
    {
      "sura": 38,
      "verse": 86,
      "text": "Pauango’o (Muhammad):  “Andianga’ merau  tambo mau nasaicco’na (di pappangaya’u), anna iyau tania to mappadi-padiang (mappapi-papia)."
    },
    {
      "sura": 38,
      "verse": 87,
      "text": "Koroang di’e andiang laeng selaengna sangga’  pappaingarang di inggannana alang."
    },
    {
      "sura": 38,
      "verse": 88,
      "text": "Anna tongang na muissangi mie’ (atongangan) karewana (Koroang), di sisaapa wattu dipe’oloi.”"
    },
    {
      "sura": 39,
      "verse": 1,
      "text": "Kitta’ (Koroang di’e) napaturung Puang Allah Taala, (Puang Iya) Masarro Maraya Pa’ulleang na Maroro (Adil)."
    },
    {
      "sura": 39,
      "verse": 2,
      "text": "Sitongangna Iyami’ mappaturungano’o Kitta’ (Koroang) sawa’ (mambawa) atongangan. Jari sombai Puang Allah Taala siola mappamapaccing atunruang lao di sese-Na."
    },
    {
      "sura": 39,
      "verse": 3,
      "text": "Ingarangi, sangga’  appunnanna Puang Allah Taala agama iya mapaccing (pole di mappa’dua). Anna to maala  petturundungan selaengna Puang Allah Taala (ma’uang): “Iyami’ andiang massombai ise’iya selaengna (mahhara’) malaai ise’iya  mappakadeppu’ iyami’ lao di Puang Allah Taala (kadeppu’ tongang).” Sitongangna Puang Allah Taala mapputusi di antara ise’iya di anu nasisalai. Sitongangna Puang Allah Taala andiangi  mambei patiroang di to pallosong anna to kaper."
    },
    {
      "sura": 39,
      "verse": 4,
      "text": "Tenna’ Puang Allah Taala  mappoelo’ maala ana’, tantu Iya mappilei anu iya napoelo’ di antara pappadiangan-Na iya anu pura napadiang. Tongang mapaccingi Puang Allah Taala. Iya Puang Allah Taala Masarro Mesa na  Pappakala."
    },
    {
      "sura": 39,
      "verse": 5,
      "text": "Iya (Puang) mappadiang langi’ anna lino sawa’ akkatta iya tongang. Iya (Puang) ma’oppo’ bongi di allo anna ma’oppo allo di bongi anna mappatunru’ mata allo anna bulang, sare mellambai me’apa wattu iya di pattattu. Ingarangi Iya (Puang Allah Taala) Masarro Maraya Pa’ulleang na Pa’dappang."
    },
    {
      "sura": 39,
      "verse": 6,
      "text": "Iya (Puang) mappadiango mie’ pole di mesa alawe, mane Iya (Puang) mappajari pole iya pa’baliang (para baine) anna Iya (Puang)  mappaturung di sesemu arua  olo-olo’ piarang sipasa-pasang. Iya  (Puang) mappadiango’-o di are’na indomu ajariang di ajariang di lalanna tallu apattangan. Iya (mappogau’) bassa di’o Puang Allah Taala, Puangmui, (Puang  Iya) maappunnai arayang. Andiang diang Puang (iya maka disomba) sangadinna Iya, jari mangapa na malao dipipippondo’?"
    },
    {
      "sura": 39,
      "verse": 7,
      "text": "Jari mua’ kapero’o mie’, jari sitongangna Puang Allah Taala andiang  mapparalluang (tappa’mu mie’) anna Iya (Puang) andiang  maarioi akaperang di batuan-Na. Anna mua’ me’asukkuro’o, Iya  (Puang) tongang maarioi-o mie’ di asukkurangmu di’o. Anna mesa to madosa andiangi mambulle dosana tau leang. Mane lao di Puangmu pembali’mu mie’, mane Iya  makkarewaio mie’ di anu iya pura mupogau’. Sitongangna Iya (Puang) Masarro Paissang anu iya lalang di dadammu mie’."
    },
    {
      "sura": 39,
      "verse": 8,
      "text": "Anna mua’ iya di’o rupa tau-o naruai arugiang, meraui (pattulungan) lao  di Puangna na membali’ lao di sese-Na, mane mua’ Puang mambei’i pappenyamang-Na lao, naaluppei bomi arugiang iya rua naperau (lao di Puang Allah Taala) di olona di’o. Anna mappapi-papiai sola di Puang Allah Taala na mappapusa (rupa tau) pole di tangalalang-Na. Pa'uango’o: ‘Pe'asanna-sannangmo’o sawa’ akaperangmu di’o di wattu (cinappa’). Sitongangna mettamao pa’engei naraka.”"
    },
    {
      "sura": 39,
      "verse": 9,
      "text": "(Apa i’o to mappa’dua la'bi sumaro) iyade’ to makkasiwiang di wattu bongi, siola suyu’ anna mekke’de’, anna  marakke’i di (passessa) ahera’ anna marrannuang  pammasena Puangna? Pauango’o: \"Sittengandi to diang pa’issanganna anna to andiang pa’issanganna? Sitongangna to diang akkalangna mala mattarima pe’guruang."
    },
    {
      "sura": 39,
      "verse": 10,
      "text": "Pa'uango’o (Muhammad): “E para batua iya matappa’, pe’atakwao mie’ lao  di Puangmu. To mappogau’ apiangan di lino di’e  mallolongani apiangan. Anna linona Puang Allah Taala maloang. Sitongangna sangga’ to sa’bar tu’u na dipasukkuang appalangna andiang direkeng."
    },
    {
      "sura": 39,
      "verse": 11,
      "text": "Pa’uango’o: Sitongangna diparentaia’ malaa-o massomba Puang Allah Taala mappamapaccing atunruang lao di sese-Na (mappogau’) agama."
    },
    {
      "sura": 39,
      "verse": 12,
      "text": "Anna diparentaia’ malaa’ menjari to mammula  Sallang (masserakang alawe).”"
    },
    {
      "sura": 39,
      "verse": 13,
      "text": "Pa'uango’o: “Sitongangna marakkea’ di passessa allo maraya mua’ madoraka-a’ lao di Puangngu.”"
    },
    {
      "sura": 39,
      "verse": 14,
      "text": "Pauango’o: “Sangga’ Puang Allah Taala tappa’ usomba mappamapaccing atunruang lao di sese-Na (mappogau’)  agama-U.”"
    },
    {
      "sura": 39,
      "verse": 15,
      "text": "Jari sombai   mie’ (to mappa’dua) anu iya mupomelo selaeng-Na (Puang). Pa'uango’o: “Sitongangna to rugi iyamo to  mapparugi alawena anna to di alawena ise’iya di allo keama’.” Ingarangi iya bassa di’o iyamo arugiang iya ma’nyata (mannassa)."
    },
    {
      "sura": 39,
      "verse": 16,
      "text": "Di sesena ise’iya  api mellapi-lapis di tondo dai’na anna di tondo naungna ise’iya, diang toi ise'iya mellapi-lapis (api). Bassami di’o Puang Allah Taala mapparakke’i para batuan-Na (siola paccalla). “E para batua’-U, jari pe’atakwao mie’ Mai di sese-U.”"
    },
    {
      "sura": 39,
      "verse": 17,
      "text": "Anna to mappeakaraoi Thagut (iyamo) andiangi mas­somba anna membali’i lao di Puang Allah Taala,   lao ise’iya karewa mapperio-rio, jari pakarioi para batua’-U,"
    },
    {
      "sura": 39,
      "verse": 18,
      "text": "(Ise’iya) ma’irrangngi pau mane mappeccoe’i anu iya kaminang macoana. Ise’iyamo di’o to na bei Puang Allah Taala patiroang anna ise’iyamo di’o to maappunnai akkalang."
    },
    {
      "sura": 39,
      "verse": 19,
      "text": "Apa’ (melo’do’o  mambenru’ laeng toto’na) to dipato’mo (mallologan) passessa? Apa i'odi (Muhammad) na mappasalama’ to lalang di  api naraka?"
    },
    {
      "sura": 39,
      "verse": 20,
      "text": "Iya tia to me’atakwa lao di Puangna, ise’iya mallolongan songi (lalang di suruga), di tondo dai’na dipapia songi (masusung) iya lolong binanga-binanga dio di naungna. (iyamo di’o) janjinna Puang Allah Taala. (Puang Allah Taala) andiang mappeppondo’i janjinna."
    },
    {
      "sura": 39,
      "verse": 21,
      "text": "Apa’ andiangdo’o mappennassai, mua’ sitongangna Puang Allah Taala mappaturung uai pole di langi’, jari naatori menjari peppokoangna (mata uai) di lino mane napatuoi sawa’ uai di’o tuda-tuda’ maragi-ragi bulunna (rupanna), mane menjarimi  mara’e mane muitai  mari-mariri, mane  napajari’i accur sisara-sara’. Sitongangna di bassa di’o tongang diang pe’guruang di sesena to keakkalang."
    },
    {
      "sura": 39,
      "verse": 22,
      "text": "Jari apa to na buaiang dadanna (atena) Puang Allah Taala atena (na mattarima) agama Sallang mallolongani tayang pole di Puangna (sitteng  to membatu atena)? Jari acilakang kaiyang lao ise’iya iya membatu atena na ma’ingarang Puang Allah Taala. Ise’iyamo di’o lalang di apusang iya ma’nyata (mannassa)."
    },
    {
      "sura": 39,
      "verse": 23,
      "text": "Puang Allah Taala pura mappaturung pau kaminang  macoa (iyamo) Koroang iya sitteng (aya’-aya’na) na dipakkulli-kulling,  mendi’diri uli’na to marakke’ lao di Puangna, mane menjari tannang uli’ anna atena ise’iya di wattunnai ma’ingarang Puang Allah Taala. Iyamo di’o patiroangna Puang, siola kitta’.  Iya  (Puang) mambei patiroang inai napoelo’. Anna inai napapusa Puang Allah Taala, jari andiang diang mau na mesana tau pambei patiroang di sesena."
    },
    {
      "sura": 39,
      "verse": 24,
      "text": "Jari apa to  mappepengngiling rupanna mappeaka­raoi passessa iya adae’ di allo keama’  (sittengi to matappa’ iya andiang narua passessa)? Anna dipa’uangngi lao di to ta’lalo (pagau’ bawang): “Perasaimi mie’ balasanna anu iya pura mupogau’.”"
    },
    {
      "sura": 39,
      "verse": 25,
      "text": "To di andiangnapai ise’iya (to di olo’) malloso-losongan (para suro), jari na polei ise’iya passessa pole di engeang iya andiang napanna-panna."
    },
    {
      "sura": 39,
      "verse": 26,
      "text": "Jari Puang Allah Taala mapperasai lao ise’iya amatunang di atuoang lino. Anna sitongangna passessa di allo keama’ la’bi kaiyang mua’ diangi ise’iya ma’issang."
    },
    {
      "sura": 39,
      "verse": 27,
      "text": "Sitongangna Iyami’ pura mappapiangani lalang di Koroang di’e inggannana akkalarapangan, mamoare’i  ise’iya mallolongan pe’guruang."
    },
    {
      "sura": 39,
      "verse": 28,
      "text": "(Iyamo) Koroang ma’basa Ara’,  iya andiang diang apekoang (di lalangna) mamoare’i ise’iya  me’atakwa."
    },
    {
      "sura": 39,
      "verse": 29,
      "text": "Puang Allah Taala mappapia akkalarapangan (iyamo) mesa tommuane (batua)  iya naappunnai sisaapa tau massiola-olai  iya nasisakka’i,  anna mesa batua  iya menjari appunnannai mesa tappa’ tommuane. Diangdi di da’dua batua di’o sitteng rapanganna? Inggannana pappuyi appunnanna Puang Allah Taala, iya tia mae’diangi  ise’iya andiang ma’issang."
    },
    {
      "sura": 39,
      "verse": 30,
      "text": "Sitongangna na mateo (Muhammad) anna sitongangna ise’iya na mate (to’i)."
    },
    {
      "sura": 39,
      "verse": 31,
      "text": "Mane sitongangna i’o mie' di allo keama’ na sisakka-sakka’o mie’ di olona Puangmu."
    },
    {
      "sura": 39,
      "verse": 32,
      "text": "Jari inaidi  to  kaminang ta’lalo pagau’ bawang pole di to mappapi-papia alosongan lao di Puang Allah Taala anna malloso-losongan atongangan di wattu polena lao di sesena? Apa’ taniadi naraka Jahannam tipataya (engeang mottong) di sesena to kaper?"
    },
    {
      "sura": 39,
      "verse": 33,
      "text": "Anna to mambawa atongangan (Muhammad) anna mappattongangi, ise’iyamo di’o to  me’atakwa."
    },
    {
      "sura": 39,
      "verse": 34,
      "text": "Ise’iya mallolongan anu napoelo’ di sesena Puangna. Bassami di’o balasanna to mappogau’ apiangan,"
    },
    {
      "sura": 39,
      "verse": 35,
      "text": "mamoare’i Puang Allah Taala ma’oppo’i (maa'dappa­ngani) panggauang ise’iya iya kaminang adae’ iya rua napogau’ ise’iya anna mambalasi ise’iya (appalang) iya kaminang macoa iya pura napogau’ ise’iya."
    },
    {
      "sura": 39,
      "verse": 36,
      "text": "Apa’ taniadi Puang Allah Taala sukku’  marrundungngi para batuan-Na? Anna ise’iya mapparakke’io mie’ sawa’ (somba-sombang) selaengna Puang Allah Taala. Anna inai-inai napappusa Puang Allah Taala, jari andiang diang mau na mesana tau mala mambei patiroang di sesena."
    },
    {
      "sura": 39,
      "verse": 37,
      "text": "Anna inai-inai na bei patiroang Puang Allah Taala, jari andiang diang mau na mesa tau na mala mappappusai. Apa’ taniadi Puang Allah Taala Masarro Maraya Pa’ulleang na Maappunnai (akkuasang) na massessa?"
    },
    {
      "sura": 39,
      "verse": 38,
      "text": "Anna sitongangna mua’ mettule’o lao ise’iya: “Apa’ inaidi mappadiang langi’ anna lino?, napominasai ise’iya na ma’uang: “Puang Allah Taala.” Pa’uango’o: “Jari pannassaianga’ mai di anu iya muillongngi selaengna Puang Allah Taala, mua’ Puang Allah Taala melo’ mappapole awala’ di seseu, apa’ maladi ise’iya (barahala-barahalamu di’o) mappa’dai di’o awala’-o, iyade’ mua’ Puang Allah Taala mappoelo’ mambei pammase mai di seseu, apa’ maladi ise’iya na mattahang pammase-Na?” Pa’uango’o: “Sukku’mi Puang Allah Taala di seseu. Di sese-Nai (Puang) mattawakkal to mattawakkal.”"
    },
    {
      "sura": 39,
      "verse": 39,
      "text": "Pa’uango’o (Muhammad): “E kaumnu, pe'uya’o mie’ me’apa ullemu, sitongangna iyau me’uya’ (toa’), jari manini  na muissangi mie’."
    },
    {
      "sura": 39,
      "verse": 40,
      "text": "Inai-inai mallolongan passessa iya mappamatunai anna narua topa passessa iya mannannungan.”"
    },
    {
      "sura": 39,
      "verse": 41,
      "text": "Sitongangna Iyami’ mappaturungano’o Kitta’ (Koroang) siola mambawa atongangan lao di rupa tau. Inai-inai mallolongan patiroang, jari (patiroang di’o) di alawena toi tia, anna inai-inai pusa, jari sitongangna apusang di’o di alawena toi tia, anna  i'o tongang andiango’o tanggung jawa’ lao ise’iya."
    },
    {
      "sura": 39,
      "verse": 42,
      "text": "Puang Allah Taala mattu’galang nyawana (rupa tau) di wattu matena anna (mattu’galang) nyawana (rupa tau)  iya andiangpa mate di wattu  matindona, jari Iya (Puang) mattahang nyawana (rupa tau) iya pura napato’ amateangna anna Iya (Puang) mallappasang nyawa laeng  lambi’ wattu iya dipattattu. Sitongangna di bassa di’o diang tanda (alama’ akkuasangna Puang Allah Taala) di sesena kaum iya mappikkir."
    },
    {
      "sura": 39,
      "verse": 43,
      "text": "Iyade’ ise’iya maala pattulung (syafaat) selaengna Puang Allah Taala. Pa’uango’o: “Apa’ (maala todo’o mie’) maui ise’iya andiang maappunnai seu-seuwa anna andiang keakkalang?”"
    },
    {
      "sura": 39,
      "verse": 44,
      "text": "Pa’uango’o: “Appunnanna Puang Allah Taala syafaat (pattulungan) iyanasangna. Appunnan-Na (Puang)   arayang langi’ anna lino. Mane di sese-Na dipepembali’o mie’.”"
    },
    {
      "sura": 39,
      "verse": 45,
      "text": "Anna mua’ sangga’ sangana Puang Allah Taala tappa’ dirappe, masara nyawanami to andiang matappa’ lao di atuoang ahera’, anna mua’ sangana somba-sombang  selaengna Puang Allah Taala dirappe  tappa silalona ise’iya mario atena."
    },
    {
      "sura": 39,
      "verse": 46,
      "text": "Pa’uango’o: “E Puang Allah Taala Pappadiang langi’ anna lino, (Puang Iya) ma’issang anu mallinrung anna anu ma’nyata (laher), I’omo (Puang) mapputus antara batuam-Mu di anu iya samata nasisakka’i (nasisalai) ise’iya.\""
    },
    {
      "sura": 39,
      "verse": 47,
      "text": "Anna tenna’ to ta’lalo (pagau’ bawang)  maappunnai inggannana anu iya diang di lino anna (na tambai boi) simmae’di di’o, napominasai ise’iya na mappapolei alawena  pole di passessang iya  adae’ di allo keama’. Anna mannassami di sesena ise’iya passessa pole di Puang Allah Taala iya andiangpa rua ise’iya  nakira-kirai."
    },
    {
      "sura": 39,
      "verse": 48,
      "text": "Anna (mannassami) ise’iya adaeang iya pura napogau’ anna na lebuangi ise’iya balasan iya diolo’ diangi ise’iya samata mappa’elle-elleangi."
    },
    {
      "sura": 39,
      "verse": 49,
      "text": "Jari mua’ rupa tau  naruai abala’ me’illongmi (merau tulung) di Iyami’, mane mua’ Iyami’ mambei’i pappenyamang ma’uangi: “Sitongangna dibeia’ pappenyamang sawa’ amanarangannu.” Sitongangna  iya di’o uyiang, anna iya tia mae’diangi ise’iya andiang ma’issang."
    },
    {
      "sura": 39,
      "verse": 50,
      "text": "Sitongangna to di andiangnapai  ise’iya (to diolo’na) tongang ma’uang toi bassa di’o, jari andiangi ma’guna di sesena ise’iya anu iya diolo’ na akkaresoi."
    },
    {
      "sura": 39,
      "verse": 51,
      "text": "Jari ise’iya narua paccalla sawa’ anu iya na akkaresoi. Anna to ta’lalo  pagau’ bawang di antara ise’iya na naruai paccala di anu iya pura na akkaresoi anna ise’iya andiangi mala mallappasang alawena."
    },
    {
      "sura": 39,
      "verse": 52,
      "text": "Apa’ andiangi ise’iya naissang  mua’ Puang Allah Taala mappamaloangi dalle’ anna  mappasippi’ di inai-inai iya napoelo’. Sitongangna di bassa di’o tongang diang tanda (alama’ akkuasangna Puang Allah Taala) di sesena kaum iya matappa’."
    },
    {
      "sura": 39,
      "verse": 53,
      "text": "Pa’uango’o: “E para batua’-U iya mambulallo atorang lao di alawena toi tia, da mie’ cappu’ rannu di pammasena Puang Allah Taala. Sitongangna Puang Allah Taala maa'dappangan dosa-dosa iyanasangna. Sitongangna Iya (Puang) Masarro Pa’dappang na Makkesayang."
    },
    {
      "sura": 39,
      "verse": 54,
      "text": "Anna pembali’mo’o mie’ lao di Puangmu, anna  serakangi alawemu lao  di  sese-Na di andiangnapa  pole passessa di sesemu mie’, mane andiangmo’o mie’ mala ditulung."
    },
    {
      "sura": 39,
      "verse": 55,
      "text": "Anna peccoe’i kaminang macoai di anu iya pura mating dipaturungano’o mie’ pole di Puangmu, di andiang­napao mie’ napolei passessa andiang dipanna-panna, anna i’o mie’ andiangi musa’ding,"
    },
    {
      "sura": 39,
      "verse": 56,
      "text": "Mamoare’i andiang diang to ma’uang: “Kaiyang sanna’i panosoa’u di atakkalupa’u lalang (mappogau’ awajikang) lao di Puang Allah Taala, anna dianga’ tongang mettama’ to ma’elle-elle (mattuna-tunai agamana Puang Allah Taala).”"
    },
    {
      "sura": 39,
      "verse": 57,
      "text": "Iyade’ (malaai andiang) diang to ma’uang : “Tenna’ napatiroida’ Puang Allah Taala patiroang , tongang dianga’ mettama di to me’atakwa,”"
    },
    {
      "sura": 39,
      "verse": 58,
      "text": "Iyade’ (mamoare’i andiang) diang to ma’uang di wattunnai ma’ita passessa: “Tenna’  malada’ membali’ (lao di lino), tongang dianga’ na mappogau’ apiangan.”"
    },
    {
      "sura": 39,
      "verse": 59,
      "text": "(Andiangi bassa), sitongangna  polemi aya’-aya’-U mating  di sesemu, mane  muloso-losongani anna taka’boro’o anna diango’o di lalangna to kaper.”"
    },
    {
      "sura": 39,
      "verse": 60,
      "text": "Anna di allo keama’ na ma’itao to mappogau’ alosongan lao di Puang Allah Taala, rupanna malotong kukkul. Apa’ taniadi lalang di naraka Jahannam (engeangna) to mattaka’borang alawe?"
    },
    {
      "sura": 39,
      "verse": 61,
      "text": "Anna Puang Allah Taala mappasalama’ to me’atakwa sawa’ amaupanna ise’iya, ise’iya andiang na du’du’  passessa (naraka anna andiang toi) ise’iya  masara nyawa."
    },
    {
      "sura": 39,
      "verse": 62,
      "text": "Puang Allah Taala mappadiang inggannana seu-seuwa anna Iya (Puang) Masarro Pappiara inggannana seu-seuwa."
    },
    {
      "sura": 39,
      "verse": 63,
      "text": "Apunnanna (Puang) kocci-kocci (ga’dongna) langi’ anna lino. Anna to kaper di aya’-aya’na Puang Allah Taala, ise’iyamo di’o to rugi."
    },
    {
      "sura": 39,
      "verse": 64,
      "text": "Pa’uango’o (Muhammad): “Jari apa’ musioda’ mie’ massomba selaengna Puang Allah Taala, E to andiang pa’issanganna?”"
    },
    {
      "sura": 39,
      "verse": 65,
      "text": "Anna sitongangna purai diwahyukang di sesemu anna lao di (para nabi)  di andiangmupa (diolo’): “Mua’ map­pa’­­duao (Puang), tongang na tiapusi ammal (pangga­uangmu), tongang diango’o mie’ mettama di to  rugi."
    },
    {
      "sura": 39,
      "verse": 66,
      "text": "sawa’ iyamo di’o, sitinayannai Puang Allah Taala tappa’mo musomba anna sitinayannao mettama di to me’asukkur.”"
    },
    {
      "sura": 39,
      "verse": 67,
      "text": "Anna andiangi  ise’iya mappakaraya Puang Allah Taala, pappakaraya iya sipato’na, anna iya lino iyanasangna dioi  di kammungan-Na di allo keama’ anna langi’ di balulu’ sawa’ lima kanan-Na. Tongang mapaccingi (Puang) anna Masarro Matinggi’i pole di anu iya na pappa’duangani ise’iya."
    },
    {
      "sura": 39,
      "verse": 68,
      "text": "Anna dikumbusmi tarompe’, jari matemi inai-inai iya dio di langi’ anna inai-inia iya dio di lino selaengna inai-inai  napoelo’ Puang Allah Taala. Anna dikumbus boi tarompe’   pissangpa, jari di lalangna ise’iya membue’ ma’eppei (putusanna Puang Allah Taala)."
    },
    {
      "sura": 39,
      "verse": 69,
      "text": "Anna tarrang paindomi lino (Padang Mahsyar) sawa’ tayangna Puangna, anna dibei’i ise’iya sura’ (parrekengan panggauangna mesa-mesa tau) anna dipapolemi para nabi anna para sa’bi anna dibei’i putusan di antara ise’iya iya adil, anna  ise’iya andiangi diparugi."
    },
    {
      "sura": 39,
      "verse": 70,
      "text": "Anna dipasukku’i di tungga’-tungga’ nyawa (balasan) iya pura napogau’ anna Iya (Puang) kaminang ma’issang di anu iya pura napogau’ ise’iya."
    },
    {
      "sura": 39,
      "verse": 71,
      "text": "Anna to kaper diiringi tama di naraka Jahannam  mallimbo-limbo. Jari di wattunnai ise’iya tanda’ lao di naraka, di buaiangmi ba’bana anna ma’uangmi lao ise’iya para pa’jagana: “Apa’ andiangdi rua pole di sesemu mie’ para suro iya mattaleango’o (mamba­cangano’o) mie’ aya’-aya’na Puangmu anna mappa­ingarano’o mie’ di assitang di allo di’e?” Ise’iya ma’uang: “Tongang (Polemi). Anna iya tia napominasai tipateng atattuang (passessa) lao di to kaper."
    },
    {
      "sura": 39,
      "verse": 72,
      "text": "Dipa’uangngi lao (ise’iya): “Pettamamo’o mie’ (di) ba’bana naraka Jahannam mannannungan di lalangna. Jari (naraka Jahannammo) tu’u engeang kaminang adae’ di sesena to mattaka’borang alawe."
    },
    {
      "sura": 39,
      "verse": 73,
      "text": "Anna to me’atakwa lao di Puangna diiringi tama di suruga  mallimbo-limbo (toi). Anna mua’ tanda’mi tama di suruga anna ba’ba-ba’bana tibuami anna ma’uangmi  para pa’jagana: “Amasagenang (dipatitollo) lao di sesemu mie’,  pariomo’o mie’, jari mettamaimi (di suruga di’e), mannannungano’o di lalangna."
    },
    {
      "sura": 39,
      "verse": 74,
      "text": "Anna ise’iya ma’uang: “Inggannana pappuyi appunnanna Puang Allah Taala Iya  mappadottong janjin-Na lao di iyami’ anna pura (mambei) iyami’ engeang  di’e, anna iyami’ (dielorang) ma’engei engeang lalang di suruga inna-inna iyami’ elo’i,” jari suruga di’o kaminang macoana pambalasan di sesena to  maammal.”"
    },
    {
      "sura": 39,
      "verse": 75,
      "text": "Anna muitai (Muhammad) para malaika’  mappinggu­lilingngi di alleroangna Arasy mattasa’be na mappuyi Puangna, anna dibei putusan di antara para batuanna Puang Allah Taala sawa’ adil anna dipaui: “Inggannana pappuyi  appunnanna Puang Allah Taala, Puang inggan­nana alang."
    },
    {
      "sura": 40,
      "verse": 1,
      "text": "Ḥā Mīm."
    },
    {
      "sura": 40,
      "verse": 2,
      "text": "Dipaturungi Kitta’ (Koroang) di’e pole di Puang Allah Taala Masarro Maraya Pa’ulleang na Paissang."
    },
    {
      "sura": 40,
      "verse": 3,
      "text": "Iya maa'dappangan dosa anna mattarima towa’ anna makarras hukuman-Na. Iya maappunnai palla’birang. Andiang diang Puang (iya maka disomba) sangadinna Iya. Sangga’ di sese-Nai membali’ (inggannana anu dipadiang)."
    },
    {
      "sura": 40,
      "verse": 4,
      "text": "Andiang diang massibaroi  aya’-aya’na  Puang Allah Taala, selaengna to kaper. Sawa’ iyamo di’o   da (Muhammad) napagengge asumaroang (amacanga­ngana) ise’iya di inggannana banua."
    },
    {
      "sura": 40,
      "verse": 5,
      "text": "Di andiangnapai ise’iya, kaumna Nuh anna golongan-golongan iya massolangi dipuranai ise’iya malloso-losongan (suro) anna tungga’-tungga’ umma’   nausahaiangi adaeang lao di surona na natawangi anna ise’iya massakka’ sala na  mappalanynya’ atongangan. Sawa’ iyamo di’o U-sessai ise’iya. Jari  me’apai pemonge’na    pasessa-U?."
    },
    {
      "sura": 40,
      "verse": 6,
      "text": "Anna bassami di’o,  tongang natipatengi pato’ (passessana) Puangmu lao di to kaper, sitongangna ise’iya di’o pa’engei naraka."
    },
    {
      "sura": 40,
      "verse": 7,
      "text": "(para malaika’) iya massoppo Arasy anna malaika’ iya dio di alleroangna mattasa’be mappuyi Puangna  anna matappa’ lao di sese-Na anna mapperau a’dappa­ngan to matappa’ (na ma’uang): “E Puangngi,  Pammase anna Pa’issanganmu  malla’bangngi ingganana alang, jari a’dappangani  to me’atowa’  anna mappeccoe’i tangalalang-Mu anna  piarai ise’iya pole di passessa naraka iya sundallea’ (massopa-sopa)."
    },
    {
      "sura": 40,
      "verse": 8,
      "text": "E Puangngi, anna patamai ise’iya lalang di suruga ‘Adn iya Mu-janjiangi lao ise’iya anna to masaleh pole di ama-amanna ise’iya, anna para bainena (pa’baliangna) ise’iya, anna biya-biyanna ise’iya. Sitongangna I’omo (Puang) Masarro Maraya Pa’ulleang na Maroro (Adil)."
    },
    {
      "sura": 40,
      "verse": 9,
      "text": "Anna piarai ise’iya pole  di adaeang. Anna to Mu-piara pole adaeang di allo di’o, jari sitongangna I’omo (Puang) mambei-i pammase, anna bassami  di’o apakalang iya maraya.”"
    },
    {
      "sura": 40,
      "verse": 10,
      "text": "Sitongangna to kaper, di pe’illongani lao ise’iya (dio di allo keama’): “Sitongangna pebire’na Puang Allah Taala  (mating) la’bi kaiyangi dadi pebire’mu lao di alawemu mie’, di wattummu diillongngi (disio-o) mie’ matappa’ mane kapero’o.”"
    },
    {
      "sura": 40,
      "verse": 11,
      "text": "Ise’iya ma’uang: “E Puangngi, I’omo  (Puang) mappamate iyami’ penda’dua anna mepatuo iyami’ penda’dua (to’o), mane  iyami’ maakui dosa-dosai. Jari diangdi mesa tangalalang (di iyami’) na messung (pole di naraka)?”"
    },
    {
      "sura": 40,
      "verse": 12,
      "text": "Iya bassami di’o sawa’ tongang kapero’o mie’ mua’ Puang Allah Taala tappa’ disomba. Anna mua’ Puang Allah Taala  diang da’duanna, tappa matappa’o mie’. Jari attattuang (ite’e di’e) appunnanna Puang Allah Taala iya Masarro Matinggi na Kaiyang."
    },
    {
      "sura": 40,
      "verse": 13,
      "text": "Iyamo (Puang) iya mappatiroio mie’ tanda-tanda (alama’ akkuasangna Puang Allah Taala) anna mappaturungano’o mie’ dalle’ pole di langi’. Anna andiangi mallolongan pe’guruang selaengna to membali’ (lao di Puang Allah Taala)."
    },
    {
      "sura": 40,
      "verse": 14,
      "text": "Jari sombai mie’ Puang Allah Taala sawa’ mappamapaccing kasiwiang lao di sese-Na, maui to kaper mambire’."
    },
    {
      "sura": 40,
      "verse": 15,
      "text": "(Iyamo) Masarro Matinggi onro-Na, Iya maappunnai Arasy, Iya ma’utus (massio) Jibril (mambawa) pesio-Na lao di to napoelo’ di antara para batuan-Na, mamoare’i mappaingarang (tau) di allo assitang (allo keama’),"
    },
    {
      "sura": 40,
      "verse": 16,
      "text": "(Iyamo) allo (wattunnai) ise’iya messung pole (di ku’bur), andiang diang seu-seuwa tibuniang pole ise’iya di Puang Allah Taala, (mane Puang Allah Taala) ma’uang: “Inaidi  to appunnang arayang di allo di’e?” Appunnanna Puang Allah Taala Iya Masarro Mesa na Pappakala."
    },
    {
      "sura": 40,
      "verse": 17,
      "text": "Di allo di’e tungga’-tungga’ nyawa dibalas sawa’ anu iya  na akkaresoi. Andiang diang digau’ bawang di allo di’e. Sitongangna Puang Allah Taala tongang masigai  parrekengNa."
    },
    {
      "sura": 40,
      "verse": 18,
      "text": "Anna paingarangi ise’iya sawa’ allo iya kadeppu’ (allo keama’) iyamo di wattu ate (suppu) lambi’ di ngarro’ sawa’ mattahang sara nyawa. To ta’lalo pagau’ bawang andiangi maappunnai sammuane loppo mau na mesana anna andiang (toi) maappunnai mesa tau pambei syafaat iya ditarima (syafaatna)."
    },
    {
      "sura": 40,
      "verse": 19,
      "text": "Iya ma’issang (pe’itang) mata iya bali’ balla’ anna anu iya tibuniang lalang di dada (ate)."
    },
    {
      "sura": 40,
      "verse": 20,
      "text": "Anna Puang Allah Taala mahhukum adil (tongang). Anna somba-sombang  iya nasomba ise’iya selaengna (Puang Allah Taala) andiangi mala mahhukum seu-seuwa. Sitongangna Puang Allah Taala Iyamo Masarro Pairranggi na Paita."
    },
    {
      "sura": 40,
      "verse": 21,
      "text": "Anna apa’ andiangi  ise’iya mappadiang pellambang di baona lino, mane mappennassai me’apai capparangna to diolo’ (to diang di andiangnapai ise’iya). Ise’iya la’bi amakasauangna dadi iya anna (la’bi mae’di) bate (limanna) di baona lino, jari Puang Allah Taala massessai ise’iya sawa’ dosa-dosana ise’iya. Anna ise’iya andiang maappunnai mesa petturundungan pole di passessana Puang Allah Taala."
    },
    {
      "sura": 40,
      "verse": 22,
      "text": "Iya bassa di’o sawa’ sitongangna diangi ise’iya na polei para surona mambawa butti-butti iya  ma’nyata mane kaperi. Jari Puang Allah taala massessai ise’iya, sitongangna Iya (Puang) Masarro Kua’ na Makarras hukuman-Na."
    },
    {
      "sura": 40,
      "verse": 23,
      "text": "Anna sitongangna Iyami’ ma’utusi  Musa mambawa aya’-aya’-I anna katarangan iya ma’nyata (mannassa),"
    },
    {
      "sura": 40,
      "verse": 24,
      "text": "Lao di Fir’aun, anna Hamam, anna Karun, jari ise’iya ma’uang: “(Musa) di’o passeher na pallosong.”"
    },
    {
      "sura": 40,
      "verse": 25,
      "text": "Jari di wattunna  Musa pole lao ise’iya mambawa atongangan pole di Iyami’, ise’iya  ma’uang: “Patei’i nana’eke tommuanena to matappa’ (iya massolangi)  anna ilorangi tuo para to bainena ise’iya.” Anna pepagenggena to  kaper di’o andiang laeng selaengna sangga’ lao sala tappa’i."
    },
    {
      "sura": 40,
      "verse": 26,
      "text": "Anna Fir’aun ma’uang (lao di para to kaiyangna):  “So’naimo iyau mappatei Musa anna sioi merau lao di Puangna. Sitongangna upaarakkeangi mua’ na massallei agamamu mie’ iyade’ mappapole arrusang (adaeang)  di baona lino.”"
    },
    {
      "sura": 40,
      "verse": 27,
      "text": "Anna Musa ma’uang: “Sitongangna metturundunga’ lao di Puangngu anna Puangmu mie’ pole di inggannana to mattaka’borang alawena iya andiang matappa’ di allo parrekengan.”"
    },
    {
      "sura": 40,
      "verse": 28,
      "text": "Anna (mesa) tommuane iya matappa’ di  antara para to mappeccoe’i Fir’aun iya mambuniang  tappa’na ma’uang: “Apa’ na mappateido’o  mesa tommuane sawa’ ma’uangi: Puangngu iyamo Puang Allah Taala,” anna sitongangna na poleio mie’ siola mambawa katarangan (mannassa) pole di Puangmu mie’. Anna mua’ (Musa) pallosong jari di sesena toi tia (dosa) alosonganna di’o. Anna mua’ (Musa) tongang (parua), na naruo sambareang (awala’) iya dipaaccangano’o mie’. Sitongangna Puang Allah Taala andiang mambei patiroang di sesena to mambulallo atorang na pallosong."
    },
    {
      "sura": 40,
      "verse": 29,
      "text": "(Musa ma’uang): “E umma’u, di sesemui mie’ arayang di allo di’e, me’akuasao di baona lino. Jari inaidi na mattulungi tau pole di passessana Puang Allah Taala mua’ meruai awala’?” Fir’aun ma’uang: “Andianga’ mappauangngio mie’, selaengna anu iya uita macoa, anna andianga’ mappatiroio mie’ selaengna tangalalang iya maroro.”"
    },
    {
      "sura": 40,
      "verse": 30,
      "text": "Anna to matappa’ ma’uangi: “E  kaumnu, sitongangna upaarakkeango’o mie’ mua’ na naruao (awala’) sitteng allo accurna golongan iya siola-ola,"
    },
    {
      "sura": 40,
      "verse": 31,
      "text": "(Iyamo) sitteng abiasanganna umma’ Nuh, anna ‘Ad, anna Tsamud, anna to pole diboe’na ise’iya. Anna Puang Allah Taala andiang mappoelo’ mappogau’ ata’laloang (gau’ bawang) lao di para batuan-Na.”"
    },
    {
      "sura": 40,
      "verse": 32,
      "text": "Anna E kaumnu, sitongangna marakkea’ mating  di sesemu mie’ pole di passessa allo siillo-illongngi,"
    },
    {
      "sura": 40,
      "verse": 33,
      "text": "(iyamo) allo (wattu) tibali’o mie’ lao di pondo’ (maindong), andiang diang mau namesana pattulung na mappasalama’o mie’ pole di (passessana) Puang Allah Taala, anna inai-inai napappusa Puang Allah Taala, tongang andiang diang  di sesena mau na mesa tau na mambei-i patiroang.”"
    },
    {
      "sura": 40,
      "verse": 34,
      "text": "Anna sitongangna polemi di sesemu mie’ Yusuf mambawa aya’-aya’ (mannassa), iya tia  samata di lalangnao mie’ di abata-batang di anu iya na bawangano’o, lambi’i di wattu matena, ma’uango’o: “Puang Allah Taala andiang makkiring mau na mesana (suro) dipuranamo.” Bassami di’o Puang Allah Taala mappapusa to mambulallo atorang na bata-bata,"
    },
    {
      "sura": 40,
      "verse": 35,
      "text": "(iyamo) to massisakka’i aya’-aya’na Puang Allah Taala tania sawa’ alasan iya lambi’ lao ise’iya. Tongang kaiyangi cai’ (lao ise’iya) di sesena Puang Allah Taala anna di sesena to matappa’. Bassami di’o Puang Allah Taala makkocci mate atena to taka’bor anna massusu’ elo’."
    },
    {
      "sura": 40,
      "verse": 36,
      "text": "Anna Fir’aun ma’uang: “E Haman,  papiangana’ mesa ke’deang malinggao mamoarea’ lambi’ lao di me’di-ba’ba,"
    },
    {
      "sura": 40,
      "verse": 37,
      "text": "(iyamo) ba’ba-ba’bana langi,  mamoarea’ mala ma’ita Puangna Musa anna sitongangna uitai (Musa) pallosong. Bassami di’o Fir’aun  ma’ita macoa panggauang adae’na, anna tioppo’i pole (di tangalalang parua), anna  pepagenggena Fir’aun andiang laeng selaengna sangga’ mappapole arugiang."
    },
    {
      "sura": 40,
      "verse": 38,
      "text": "Anna to matappa’ ma’uang: E kaumnu, peccoe’ia’, na upatiroio mie’  tangalalang iya tongang (maroro)."
    },
    {
      "sura": 40,
      "verse": 39,
      "text": "E kaumnu, sitongangna iya di’e atuoang lino-e sangga’ asannangan (cinappa’) anna sitongangna ahera’ iyamo banua mannannungan."
    },
    {
      "sura": 40,
      "verse": 40,
      "text": "Inai-inai mappogau’ adaeang, jari andiangi na di balas selaengna sittengi (panggauang adae’) di’o. Anna inai-inai  mappogau’ apiangan,  tommuane iyade’ to baine anna di lalangnai matappa’, jari ise’iya na mettamai di suruga, ise’iya na dibei dalle’ iya di lalangna  andiang di rekeng."
    },
    {
      "sura": 40,
      "verse": 41,
      "text": "E kaumnu, mangapao di’e, uillongngio mie’ lao di asalamakang, anna iya tia muillongngia’  tama di naraka’?"
    },
    {
      "sura": 40,
      "verse": 42,
      "text": "(mangapa) na muillongngia’ mamoarea’ kaper lao di Puang Allah Taala anna mappa’dua-I di anu iya andiang uissang padahal uillongngio (matappa’) lao di (Puang) Masarro Maraya  Pa’ulleang na Pa’dappang?"
    },
    {
      "sura": 40,
      "verse": 43,
      "text": "Tongang andiang abatangan mua’ anu iya muillongngiana’ tania pe’illong iya ma’guna di lino anna andiang (ma’guna) di ahera’. Anna sitongangna na membali’i tau lao di Puang Allah Taala anna sitongangna to mambulallo atorang, ise’iyamo pa’engei naraka."
    },
    {
      "sura": 40,
      "verse": 44,
      "text": "Na muingarangi manini di anu iya upa’uangngiano’o mie’. Anna uannai urusa’u lao di Puang Allah Taala. Sitongangna Puang Allah Taala Masarro Paita lao di para batuan-Na."
    },
    {
      "sura": 40,
      "verse": 45,
      "text": "Jari Puang Allah Taala   mappiarai pole di pepagenggena ise’iya, anna Fir’aun siola kaumna nalewungani passessa iya adae’ sanna’."
    },
    {
      "sura": 40,
      "verse": 46,
      "text": "Dipatiroi ise’iya naraka  di wattu malimang anna arawiang, anna di allo diangna keama’, (disioi malaika’): “Patamai Fir’aun anna kaumna dipassessa iya makarras sanna’.”"
    },
    {
      "sura": 40,
      "verse": 47,
      "text": "Anna (ingarangi) di wattunna ise’iya sisakka’-sakka’ lalang di naraka, jari to malamma ma’uang lao di to mattaka’borang alawena: “Sitongangna iyami’ to  mappeccoe’io mie’, jari malado’o mie’ meppalese pole di iyami’ sambareang passessana api naraka?”"
    },
    {
      "sura": 40,
      "verse": 48,
      "text": "To mattaka’borang alawena ma’uang: “Sitongangna ita’ iyanasangna  siola-olai tau tama di naraka sawa’ sitongangna Puang Allah Taala napato’mi putusan di antara para batuan-Na.”"
    },
    {
      "sura": 40,
      "verse": 49,
      "text": "Anna to lalang di naraka ma’uang lao di pa’jagana naraka Jahannam: “Perauo mie’ lao di Puangmu mamoare’i (Puang Allah Taala)  mappamaringngang passessana pole di iyami’ maumo na sangallona.”"
    },
    {
      "sura": 40,
      "verse": 50,
      "text": "(Pa’jaga naraka Jahannam) ma’uang: “Apa’ andiangpadi pole para suro di sesemu mie’ mambawa katarangan-katarangan siola mannassa? Ise’iya ma’uang: “Tongang polemi.”  Para pa’jaga naraka Jahannam ma’uang: “Pando’amo’o mie’.” Anna do’ana to kaper di’o lao salai."
    },
    {
      "sura": 40,
      "verse": 51,
      "text": "Sitongangna Iyami’ mattulungi para suro-I anna to matappa’ di atuoang lino anna di allo mekke’de’na para sa’bi (allo keama’),"
    },
    {
      "sura": 40,
      "verse": 52,
      "text": "(iyamo)  allo perau a’dappanganna ise’iya andiang ma’guna di sesena to ta’lalo (pagau’ bawang) anna ise’iya pattunda anna di sesena ise’iya engeang  mottong iya adae’."
    },
    {
      "sura": 40,
      "verse": 53,
      "text": "Anna sitongangna Iyami’ pura mambei patiroang lao di Musa, anna Iyami’ mammana’ Kitta’ (Taurat) lao di Bani Israil."
    },
    {
      "sura": 40,
      "verse": 54,
      "text": "(menjari) patiroang anna pappaingarang di sesena to mappikkir."
    },
    {
      "sura": 40,
      "verse": 55,
      "text": "jari pe’asa’baro’o, sitongangna janjinna Puang Allah Taala di’o tongang (parua), anna perau a’dappango’o pole  di dosa-dosamu (iya pura mupogau’) anna  pattasa’beo mappuyi Puangmu di wattu arawiang anna malimang."
    },
    {
      "sura": 40,
      "verse": 56,
      "text": "Sitongangna to massibaroi  aya’-aya’na Puang Allah Taala tania alasan iya lambi’ di sesena andiang diang di lalang dadanna selaengna sangga’ (elo’) di akaiyangan, (iya) andiang rua na lambi’, jari perau petturundungo’o lao di Puang Allah Taala. Sitongangna Iya  (Puang) Masarro Pairrangngi na Paita."
    },
    {
      "sura": 40,
      "verse": 57,
      "text": "Sitongangna dipappadianganna  langi’ anna lino la’bi kaiyangi pole di pappadianganna rupa tau anna iya tia mae’diangi rupa tau andiang ma’issang."
    },
    {
      "sura": 40,
      "verse": 58,
      "text": "Anna andiangi sitteng to buta anna to paita, andiang (toi sitteng) to matappa’ anna mappogau’ apiangan  anna andiang (toi) mappogau’ adorakang. Saicco’ sanna’o mie’ maala pe’guruang."
    },
    {
      "sura": 40,
      "verse": 59,
      "text": "Sitongangna allo keama’ tongang napolei, andiang diang abata-batang di lalangna, anna iya tia mae’diangi rupa tau andiang matappa’."
    },
    {
      "sura": 40,
      "verse": 60,
      "text": "Anna Puangmu mie’ ma’uang: “Perauo mie’ Mai, tongang na U-pasilennarangano’o mie’. Sitongangna to mattaka’borang alawena pole di na massomba Mai di Iyau, na mettamai di naraka Jahannam di lalangnai amatunang."
    },
    {
      "sura": 40,
      "verse": 61,
      "text": "Puang Allah Taala Iya  mappajari bongi na muengei mappassau, anna  mappajari allo tarrang mabaya. Sitongangna Puang Allah Taala tongang  maappunnai palla’birang iya  naanna lao di rupa tau, anna iya tia mae’diangi rupa tau andiang me’asukkur."
    },
    {
      "sura": 40,
      "verse": 62,
      "text": "Iya bassa di’o Puang Allah Taala, Puangmu mie’, Pappadiang inggannana seu-seuwa, andiang diang Puang (iya maka disomba) sangadinna Iya, jari me’apao na mala  dipepeppondo’?"
    },
    {
      "sura": 40,
      "verse": 63,
      "text": "Bassami di’o di pepeppondo’i to samata makkaperri aya’-aya’na Puang Allah Taala."
    },
    {
      "sura": 40,
      "verse": 64,
      "text": "Puang Allah Taala Iya mappajari lino di sesemu engeang tatta’ (mottong) anna langi’ ate’na. Anna mattokko’o mie’ anna mappamalolo tappamu  siola na beio samba­reang dalle’ iya macoa. Iyamo di’o Puang Allah Taala Puangmu mie’. Jari tongang Marayai Puang Allah Taala, Puang inggannana alang."
    },
    {
      "sura": 40,
      "verse": 65,
      "text": "Iyamo (Puang), iya tuo (mannannungan), andiang diang puang (iya maka disomba) sangadinna Iya, jari somba-I  (Puang) na sawa’ mappamapaccing pakkasiwiang lao di sese-Na. Inggannana pappuyi appunnanna Puang Allah Taala, Puang inggannana alang."
    },
    {
      "sura": 40,
      "verse": 66,
      "text": "Pa’uango’o (Muhammad): S »itongangna diposara’ massomba sombang iya musomba saliwangna Puang Allah Taala, dipolenamo mai di seseu katarangan mannassa pole di Puangngu. Anna diparentaia’ mamoarea’ tunru’ lao di Puang inggannana alang.\" "
    },
    {
      "sura": 40,
      "verse": 67,
      "text": "Iyamo (Puang) mappara’bue’o mie’ pole di lita’, mane pole di uai satti’diang (manning), purai di’o sakkammungan cera’, mane dipiananganmo’o mesa nanaeke, mane (dipaso’naimo’o tuo) mamoare’o lambi kaiyang), mane (dipaso’nai bomo’o tuo) lambi’ mawuweng, di antaramu  mie’ diang dipamate di andiangnapai (mawuweng). (Iyami’ mappogau’ tipateng di’o) mamoare’o mie’ lambi’ lao di wattu iya di pattattu anna mamoare’o  mie’ mappahangi."
    },
    {
      "sura": 40,
      "verse": 68,
      "text": "Iyamo (Puang) mappatuo anna mappamate, jari mua’ Iya (Puang)  mappato’ mesa urusan, Iya sangga’ ma’uang: \"Kun (jario),\" payakun (mane menjarimi)."
    },
    {
      "sura": 40,
      "verse": 69,
      "text": "Apa’ andiangdo’o ma’ita lao di to massakka’ aya’-aya’na Puang Allah Taala. Tiapai ise’iya na mala di pepeppondo’?"
    },
    {
      "sura": 40,
      "verse": 70,
      "text": "(Iyamo) to malloso-losongan Kitta’ (Koroang)  anna wahyu iya na bawa para suro-I, iya pura Iyami’ sio. Manini ise’iya na ma’issangi,"
    },
    {
      "sura": 40,
      "verse": 71,
      "text": "Di wattu pepungo anna ratte dipasang dio di barona ise’iya, anna ise’iya dipara’besoang,"
    },
    {
      "sura": 40,
      "verse": 72,
      "text": "Tama di uai loppa’ sanna’, mane ise’iya ditunu lalang di api,"
    },
    {
      "sura": 40,
      "verse": 73,
      "text": "Mane dipa’uangngi lao ise’iya: \"Innami barahala-barahala iya samata mupappa’duang mie’,"
    },
    {
      "sura": 40,
      "verse": 74,
      "text": "(Iya musomba) selaengna Puang Allah Taala? Ise’iya ma’uang: \"lanynya’mi ise’iya pole di iyami’, mala iyami’ diolo’ andiang rua massomba seu-seuwa. Bassami di’o Puang Allah Taala mappappusa to kaper."
    },
    {
      "sura": 40,
      "verse": 75,
      "text": "Iya bassa di’o sawa’ diango’o mie’ mario di baona lino iya andiang parua anna sawa’ diango’o mie’ mario (lalang di adaeang)."
    },
    {
      "sura": 40,
      "verse": 76,
      "text": "(Dipa’uangngi): \"Pettamamo’o mie’ di ba’ba-ba’bana naraka Jahannam, mannannungano’o di lalangna. Jari iyamo tu’u di’o kaminang adae’na engeang di sesena to taka’bor.”"
    },
    {
      "sura": 40,
      "verse": 77,
      "text": "Jari pe’asa’baro’o, sitongangna janjinna Puang Allah Taala tongang (parua), jari maui Iyami’ mappatiroio sambareang passessa iya Iyami’  di paaccangan lao ise’iya iyade’ Iyami’ mappamateo (di andiangnapa ajjal marruai), anna sangga’ di Iyami’ tappa’i ise’iya dipepembali’."
    },
    {
      "sura": 40,
      "verse": 78,
      "text": "Anna sitongangna Iyami’ pura ma’utus sisaapa suro di andiangmupa, di antarana diang Iyami’ maccuritangano’o anna di antarana diang (to’o) andiang Iyami’ maccuritangano’o. Andiangi mala di mesa suro mambawa mu’jizat, selaengna sawa’ elo’na Puang Allah Taala, jari mua’ polemi parentana Puang Allah Taala, diputusmi (inggannana urusan) siola adil. Anna di wattu di’o rugimi tu’u to mettu’galang lao di anu iya sala (adae’)."
    },
    {
      "sura": 40,
      "verse": 79,
      "text": "Puang Allah Taala tu’u mappajariangano’o mie’ olo-olo’ piarang, sambareang na mupessawei (mupatteke’i) anna sambareang na muande."
    },
    {
      "sura": 40,
      "verse": 80,
      "text": "Anna (diang to’o) akkegunang iya laengna olo’-olo’ piarang di’o di sesemu anna mamoare’o mallambi’ mesa iya tialai lalang di atemu mie’ sawa’ mappissawei’i. Anna mappissawei di’o olo’-olo’-o anna di baona lopi dibawai ise’iya."
    },
    {
      "sura": 40,
      "verse": 81,
      "text": "Anna Iya (Puang) mappatiroio mie’ tanda-tanda  (alama’ akkuasang-Na), mane tanda-tanda  (alama’ akkuasang-Na) Puang Allah Taala inna duapa mukaperri?"
    },
    {
      "sura": 40,
      "verse": 82,
      "text": "Jari andiangi ise’iya mappadiang pellambang di baona lino mane mappennassa me’apai capparangna  to di andiangnapai ise’iya (to diolo’). Iyamo to di andiang­napai ise’iya la’bi marasai amakasauangna anna (la’bi mae’di) batena di baona lino, jari anu nausahai ise’iya di’o andiangi mala mattulungi."
    },
    {
      "sura": 40,
      "verse": 83,
      "text": "Jari di wattunna para suro mappolei ise’iya siola mambawa katarangan mannassa, ise’iya nasa’ding sannangi sawa’  pa’issangan iya diang di sesena ise’iya, anna ise’iya nalewungani (passessa) iya diangi ise’iya naelle-ellai."
    },
    {
      "sura": 40,
      "verse": 84,
      "text": "Jari di wattunna ise’iya  ma’ita pasessa-I, ise’iya ma’uang: “Iyami’ sangga’ matappa’ lao di Puang Allah Taala (Iya sisa-sisanna) anna iyami’ kaper lao di somba-sombang iya iyami’ pura  mappa’duangi lao di Puang Allah Taala.”"
    },
    {
      "sura": 40,
      "verse": 85,
      "text": "Jari tappa’na ise’iya andiangi ma’guna di wattunnai  ma’ita passessa-I. Iyamo di’o attattuangna Puang Allah Taala iya tipateng lao di para batuan-Na. Anna di wattu di’o rugimi to kaper."
    },
    {
      "sura": 41,
      "verse": 1,
      "text": "Ḥā Mīm."
    },
    {
      "sura": 41,
      "verse": 2,
      "text": "(Koroang di’e) dipaturung  pole di (Puang Iya) Masarro Masayang  na Makkesayang."
    },
    {
      "sura": 41,
      "verse": 3,
      "text": "Kitta’ iya dipannassa aya’-aya’na, iyamo dibaca ma’basa Ara’, di sesena kaum iya ma’issang."
    },
    {
      "sura": 41,
      "verse": 4,
      "text": "Iya mambawa karewa mapperio-rio anna pappaingarang, anna iya tia mae’diangi  ise’iya meppondo’, jari andiangi ise’iya melo’ mappe’irrangngi."
    },
    {
      "sura": 41,
      "verse": 5,
      "text": "Ise’iya ma’uang: “Tioppo’mi atei pole di anu iya mupesioangi iyami’ lao ise’iya anna di talinga’i diang pesissing anna di antara iyami’ anna i’o diang rinding, jari pe’uya’o. Sitongangna iyami’ me’uya’ (to’o).”"
    },
    {
      "sura": 41,
      "verse": 6,
      "text": "Pa’uango’o (Muhammad): “Sitongangna iyau mesa tappa’di rupa tau sittengano’o mie’, diwahyukangi mai di seseu mua’ sitongangna Puangmu mie’ iyamo Puang Iya Mesa (Sisanna), jari tatta’o mie’ (pakkasiwiang) di sese-Na anna perau a’dappango’o mie’ di sese-Na. Anna acilakang kaiyang di sesena to  mappa’dua,"
    },
    {
      "sura": 41,
      "verse": 7,
      "text": "(Iyamo) to andiang mappasung sakka’ anna ise’iya kaperi  di diangna (atuoang) ahera’."
    },
    {
      "sura": 41,
      "verse": 8,
      "text": "Sitongangna to matappa’ anna mappogau’ apiangan ise’iya mallolongan appalang iya andiang pe’osana (tarru-tarrus).”"
    },
    {
      "sura": 41,
      "verse": 9,
      "text": "Pa’uango’o: “Sitongangna sitinayado’o mie’ kaper lao di  (Puang) iya pappadiang lino di lalang da’dua wattu anna mappadiang  to’o mie’ sola-sola di sese-Na. Iyamo di’o Puang inggannana alang.”"
    },
    {
      "sura": 41,
      "verse": 10,
      "text": "Anna Iya (Puang) mappapia  (di baona) lino mae’di buttu iya makasau’. Iya (Puang) mambarakka’i anna Iya (Puang) mappattantu ande (pa’engeinna) di appe’ wattu. (sukku’) di to mapparalluangi."
    },
    {
      "sura": 41,
      "verse": 11,
      "text": "Mane Iya (Puang) me’olo lao di langi’ anna iya di’o   lagi’-o perumbu duai, mane Iya (Puang) mappa’uang-ngi-i anna lao di lino: “Polemo’o da’dua siola me’apa pesio-U sawa’ cinnong ate iyade’ tipassa.” Diangi da’dua (siola) ma’uang: “Iyami’ pole sawa’ cinnong atei.”"
    },
    {
      "sura": 41,
      "verse": 12,
      "text": "Jari Iya (Puang) mappajari’i pitu langi’  lalang di da’dua wattu anna Iya (Puang) ma’wahyukang lao di tungga-tungga’ langi’ urusanna. Anna Iyami’ mambelo-beloi langi’ iya kadeppu’ siola bittoeng iya paindo anna Iyami’ mappiarai. Bassami di’o pato’na (Puang Allah Taala) Masarro Maraya Pa’ulleang na Paissang."
    },
    {
      "sura": 41,
      "verse": 13,
      "text": "Mua’ ise’iya meppondo’ jari Pa’uango’o: “Purama’ mappaingarango’o mie’ sawa’ guttur, sitteng guttur iya marruai kaum ‘Ad anna kaum Tsamud.”"
    },
    {
      "sura": 41,
      "verse": 14,
      "text": "Di wattu para suro polei lao ise’iya (pole) di olo anna (pole) di pondo’na (na ma’uang): “Da le’ba’ mie’ passomba selaengna Puang Allah Taala.: Ise’iya ma’uang: “Mua’ Puangngi mappoelo’ tantui Iya na mappaturung  para malaika’-Na, jari sitongangna iyami’ kaper lao di wahyu iya di utuso’o na mappalambi’-i.”"
    },
    {
      "sura": 41,
      "verse": 15,
      "text": "Anna kaum ‘Ad, jari ise’iya mattaka’borangi alawena di baona lino tania alasan parua anna ma’uang: “Inaidi la’bi kaiyang amakasauangna pole di iyami’.” Anna ise’iya andiangdi mappennassai mua’ Puang Allah Taala mappadiang ise’iya iya kaminang  kaiyang amakasauan­g­na pole ise’iya. Anna ise’iya makkaperri tanda-tanda (alama’ akkuasa’-I)."
    },
    {
      "sura": 41,
      "verse": 16,
      "text": "Jari Iyami’ makkiring (mappekkumbusang) iri’ pe’umbu’ lao ise’iya di sisaapa allo nakkas, sawa’ Iyami’ melo’ mapperasai’i lao ise’iya passessa iya mappamatuna lalang di atuoang lino. Anna sitongangna passessa ahera’ la’bi mappamatunai anna ise’iya andiangi dibei pattulungan."
    },
    {
      "sura": 41,
      "verse": 17,
      "text": "Anna kaum Tsamud, jari Iyami’ mambei ise’iya patiroang, (iya tia) ise’iya la’bi ma'elo’i buta (apusang) dadi patiroang, jari ise’iya natora’ guttur paccalla iya mappamatuna sawa’ anu iya pura napogau’ ise’iya."
    },
    {
      "sura": 41,
      "verse": 18,
      "text": "Anna Iyami’ mappasalama’ to matappa’ anna diangi ise’iya to me’atakwa."
    },
    {
      "sura": 41,
      "verse": 19,
      "text": "Anna (ingarangi) allo (wattu) para balinna Puang Allah Taala dirimba tama di naraka mane ise’iya dipasisara-sara’."
    },
    {
      "sura": 41,
      "verse": 20,
      "text": "lambi’ mua’ ise’iya tanda’ tama di naraka, anna pa’irrangiang, anna pe’itang anna uli’na ise’iya menjari sa’bi di anu iya pura napogau’."
    },
    {
      "sura": 41,
      "verse": 21,
      "text": "Anna ise’iya ma’uang lao  di uli’na: “Mangapai na menjari sa’bio di iyami’?” Uli’na ma’uang: “Puang Allah Taala pura mappajari inggannana seu-seuwa manarang mappau,  napajari (toi) iyami’ mappau, anna Iyamo (Puang) mappadiango’o mie’ di pammulang anna sangga’  di sese-Nai dipepembali’o mie’.”"
    },
    {
      "sura": 41,
      "verse": 22,
      "text": "Tongang andiango’o mie’ mala membuni pole di passa’biang pa’irrangiangmu mie’, anna pe’itangmu mie’ anna uli’mu mie’, anna iya tia mukapangi  mua’ Puang Allah Taala andiangi mae’di  ma’issang pole di anu iya mupogau’."
    },
    {
      "sura": 41,
      "verse": 23,
      "text": "Anna iya bassa di’o pakkapangmu mie’ iya mupakkapangan mie’ lao di Puangmu,  pakkapangmu mie’ di’o  mappabinasao, jari menjarimo’o mie’to rugi."
    },
    {
      "sura": 41,
      "verse": 24,
      "text": "Jari mua’ ise’iya me’asa’bar (narua awala’) jari  narakamo engeangna  ise’iya mottong anna mua’ ise’iya mappadiang (mae’di) alasan, jari mettamai ise’iya di to andiang ditarima alasanna."
    },
    {
      "sura": 41,
      "verse": 25,
      "text": "Anna Iyami’ mappato’ lao ise’iya sola-solana (setang) iya mappajari ise’iya  ma’ita macoa anu iya diang di olona anna di pondo’na anna tatta’i pato’ passessa lao di umma’ di olo’ mai di andiangnapai ise’iya pole di bassa jin anna bassa tau. Sitongangna diangi ise’iya to rugi."
    },
    {
      "sura": 41,
      "verse": 26,
      "text": "Anna to kaper ma’uang: “Da mie’ pappeirrangngi di’e Koroang-e, anna paroca’o dio di olona, mamoare’o mie’ makkalai ise’iya.”"
    },
    {
      "sura": 41,
      "verse": 27,
      "text": "Jari Iyami’ tongang na mapperasai passessa makarras lao di to kaper anna Iyami’ na mambalasi (balasan) kaminang adae’ di anu iya pura napogau’ ise’iya."
    },
    {
      "sura": 41,
      "verse": 28,
      "text": "Bassami di’o balasan (lao) di balinna Puang Allah Taala, (iyamo) naraka, ise’iya mallolongan engeang mannannungan di lalangna  balasan di akaperangna ise’iya lao di aya’- aya’-I."
    },
    {
      "sura": 41,
      "verse": 29,
      "text": "Anna to kaper ma’uang:     “E Puangngi patiroi iyami’ (da’dua bassa)  iya pura  mappapusa iyami’ (iyamo) sambareang pole di bassa jin anna bassa rupa tau malaai iyami’ na maannai dio di naungna pale’ lette’i,  mamoare’i (diangi da’dua bassa di’o) menjari to matuna.”"
    },
    {
      "sura": 41,
      "verse": 30,
      "text": "Sitongangna to ma’uang: “Puangngi iyamo Puang Allah Taala,” mane mappamasse’ pekke’deangna, jari malaika’ na merrawung lao ise’iya (na ma’uang): “Da mie’ parakke’ anna da mie’ pasara nyawa, anna pario’o mie’ (na mallolongan) suruga iya pura na janjiang Puang Allah Taala di sesemu mie’.”"
    },
    {
      "sura": 41,
      "verse": 31,
      "text": "Iyami’mo petturundunganmu di atuoang lino anna di ahera’, anna lalang di (suruga) mallolongano’o mie’ di anu iya mupomelo’ anna mallolongan (to’o) anu iya muperau."
    },
    {
      "sura": 41,
      "verse": 32,
      "text": "pattoanang (di sesemu) pole di (Puang) Masarro Pa’dappang na Makkesayang."
    },
    {
      "sura": 41,
      "verse": 33,
      "text": "Inaidi kaminang macoa paunna pole di to me’illong lao di Puang Allah Taala, anna mappogau’ apiangan anna ma’uang: “Sitongangna mettama-a’ di to Sallang (masserakang alawe)?”"
    },
    {
      "sura": 41,
      "verse": 34,
      "text": "Anna andiangi sitteng apiangan anna adaeang. Su’eangi (adaeang  sawa’ cara) macoa, lambi’i to diang assimusuang di antaramu anna antarana, tongang rapangi sammuane loppo."
    },
    {
      "sura": 41,
      "verse": 35,
      "text": "Anna (sipa-sipa’ macoa di’o) andiangi dipebengan selaengna lao di to  sa’bar anna andiangi dipebengan selaengna lao di to maappunnai asumaroang iya maraya."
    },
    {
      "sura": 41,
      "verse": 36,
      "text": "Anna mua’ setang maccalowo’o pole di mesa paccalowo’, jari perauo petturundungan lao di Puang Allah Taala. Sitongangna Iya (Puang) Masarro Pairrangngi na Paissang."
    },
    {
      "sura": 41,
      "verse": 37,
      "text": "Anna sambareang pole di tanda-tanda (alama’ akkuasang-Na) iyamo bongi, anna allo, anna mata allo anna bulang. da mie’ suyu’ lao di mata allo anna da to’o (suyu’) lao di bulang. Anna suyu’o mie’ lao di Puang Allah Taala (Iya) Mappadiangi ise’iya, mua’ diango’o mie’ sangga’ di sese-Na massomba."
    },
    {
      "sura": 41,
      "verse": 38,
      "text": "Mua’ ise’iya mattaka’borang alawena, jari ise’iya (malaika’) iya di sesena Puangmu mattasa’bei lao di (Puang) di (wattu) bongi anna di (wattu) allo, anna andiangi ise’iya malanre."
    },
    {
      "sura": 41,
      "verse": 39,
      "text": "Anna sambareang di tanda-tanda (alama’ akkuasang-Na) sitongangna ma’itao lino mara’e, jari mua’ (Iyami’ mappaturung uai di baona, tongang tiuya’i anna marumbo. Sitongangna Puang mappatuoi anna tongang malai  mappatuo anu mate. Sitongangna Iya (Puang) Masarro Kuasa di inggannana seu-seuwa."
    },
    {
      "sura": 41,
      "verse": 40,
      "text": "Sitongangna to makkaperri aya’-aya’-I,  andiangi ise’iya membuni pole di Iyami’. Jari apa’ inai-inai  dipettimbiang tama di naraka la’bi macoai iyade’ise’iya iya pole amang na masannang di allo keama’? Pogau’i mie’  anu melo’ mupogau’, sitongangna Iya (Puang) Masarro Paita di anu iya mupogau’."
    },
    {
      "sura": 41,
      "verse": 41,
      "text": "Sitongangna to makkaperri Koroang di wattu (Koroang) di’o dipalambi’ lao ise’iya, anna sitongangna iya di’o (Koroang-o) iyamo Kitta’ maraya,"
    },
    {
      "sura": 41,
      "verse": 42,
      "text": "Iya andiang na polei adaeang  pole di olo iyade’  pole pondo’, iya dipaturung pole di (Puang)  Iya Masarro Maroro  (Adil) na Tipuyi."
    },
    {
      "sura": 41,
      "verse": 43,
      "text": "Andiang diang napau (to kaper) mating di sesemu selaengna iya tongang pura napau lao di para suro di andingmupa. Sitongangna Puangmu  tongang maappunnai pa’dappang anna passessa iya pemonge’."
    },
    {
      "sura": 41,
      "verse": 44,
      "text": "Anna mua’ Iyami’ mappajari-i Koroang di’o mesa bacaang ajam (andiang ma’basa Ara’) tantui ise’iya na ma’uang: “mangapa na andiang dipannassa aya’-aya’na. Apa' sitinayadi (Koroang) ma’basa laeng anna (suro  ma’basa) Ara’?” Pa’uango’o: “Koroang di’o patiroang anna pappanawar di sesena to matappa’. Anna to andiang  matappa’ dio di talinganna diang passissing, anna Koroang menjari apattangan lao ise’iya. Ise’iya di’o (rapangi) to di illongngi pole di engeang iya karao.”"
    },
    {
      "sura": 41,
      "verse": 45,
      "text": "Anna sitongangna Iyami’ pura mambei lao di Musa Kitta’ (Taurat), mane nasibaroi-i. Tenna’  andiang diang putusan iya mendiolo pole di Puangmu, napominasai to kaper dipabinasa. Anna sitongangna ise’iya (lao di Koroang) tongang lalangi di abata-batang iya madilalang."
    },
    {
      "sura": 41,
      "verse": 46,
      "text": "Inai-inai mappogau’ apiangan, jari (appalangna) di alawena toi tia anna inai-inai mappogau’ adaeang, jari (dosana) di alawena toi tia. Anna sitongangna Puangmu tongang andiangi manggau' bawang para batuan-Na."
    },
    {
      "sura": 41,
      "verse": 47,
      "text": "Di sese-Nai dipepembali’ pa’issangan allo keama’. Anna andiang-diang bua-bua messung pole di alepana  anna andiang-diang mau mesa to baine battang,  anna andiang to’o diang meana’ selaengna sawa’  di pa’issangan-Nai. Di Allo di wattunnai (Puang) ma’illongngi ise’iya: “Inna naengei to napappa’duangana’?” ise’iya ma’uang : “Iyami’ mappannassaiangano’o mua’ andiang diang mau na mesana tau  di sesei massa’bi (mua’ diang da’duam-Mu).”"
    },
    {
      "sura": 41,
      "verse": 48,
      "text": "Anna lanynya’mi pole ise’iya anu iya samata nasomba diolo’, anna ise’iya ma’issang  mua’ andiang-diang mau na mesana tangalalang messung (me’alappas)."
    },
    {
      "sura": 41,
      "verse": 49,
      "text": "Rupa tau andiangi malanre merau apiangan, anna mua’ naruai awala’ diangi ise’iya ranggasela anna cappu’ rannu."
    },
    {
      "sura": 41,
      "verse": 50,
      "text": "Anna mua’ Iyami’ mapperasaiangi mesa pammase pole di Iyami’ dipurana narua  amasussang, ise’iya tongang na ma’uang : “Iyadi’e ha’u, anna andianga’ matappa’ mua’ allo keama’ di’o na polei. Anna mua’ di pepembalia’ lao di Puangngu, jari tongang na mallolongana’ acoang di sese-Na. Jari Iyami’ tongang na makkarewai to kaper di anu iya pura napogau’ ise’iya anna Iyami’ na mapperasai lao ise’iya  paccalla iya makarras sanna’."
    },
    {
      "sura": 41,
      "verse": 51,
      "text": "Anna mua’ Iyami’ mambei pappenyamang lao di rupa tau, meppondo’i  anna mappakarambo alawena, anna mua’ naruai awala’, jari mae’di-i merau (mando’a)."
    },
    {
      "sura": 41,
      "verse": 52,
      "text": "Pa’uango’o : “me’apai tangngarmu mie’ mua’ iya d’o (Koroang-o) polei di Puang Allah Taala, mane i’o mie’ makkaperri’-i. Inaidi  kaminang pusa pole di to samata lalang di atassalang iya karambo (pole di atongangan)?”"
    },
    {
      "sura": 41,
      "verse": 53,
      "text": "Iyami’ na mappepetiroang lao ise’iya tanda-tanda   (akkuasa’-I) di inggannana ufu’ anna di alawena ise’iya, lambi’ mannassami ise’iya mua’ Koroang di’o tongangi. Apa’ andiangdi Puangmu sukku’ (di sesemu), sitongangna Iya  (Puang) massa’bi inggannana seu-seuwa?"
    },
    {
      "sura": 41,
      "verse": 54,
      "text": "Ingarangi mua’ sitongangna ise’iya  lalangi  di abata-batang di assitanganna Puangna ise’iya. Ingarangi, sitongangna Iya (Puang) Masarro massalipuri inggannana seu-seuwa."
    },
    {
      "sura": 42,
      "verse": 1,
      "text": "Ḥā Mīm."
    },
    {
      "sura": 42,
      "verse": 2,
      "text": "‘Aīn Sīn Qāf."
    },
    {
      "sura": 42,
      "verse": 3,
      "text": "Bassami di’o Puang Allah Taala Masarro Maraya Pa’ulleang na Maroro (Adil), ma’wahyukang mating di sesemu anna lao di to andiangmupa (diolo’ mai)."
    },
    {
      "sura": 42,
      "verse": 4,
      "text": "Appunnan-Nai (Puang) anu iya di langi’ anna anu iya di lino. Anna Iya  (Puang) Masarro Matinggi na  Maraya."
    },
    {
      "sura": 42,
      "verse": 5,
      "text": "Saicco’ sanna’pai iya di’o langi’-o na poa’ baona (sawa’ akaiyanganna Puang) anna para malaika’ mattasa’be mappuyi Puangna anna mapperau a’dappangan to diang di lino. Ingarangi, sitongangna Puang Allah Taala Iyamo Masarro Pa’dappang na Makkesayang."
    },
    {
      "sura": 42,
      "verse": 6,
      "text": "Anna to maala petturundangan selaengna Puang Allah Taala, Puang Allah Taala manjagai (panggauang­na) ise’iya, anna i’o (Muhammad) taniao to disio manja­gai ise’iya."
    },
    {
      "sura": 42,
      "verse": 7,
      "text": "Anna bassami di’o  Iyami’ ma’wahyukang mating di sesemu Koroang ma’basa Ara’, mamoare’o mappa­ingarang lao di Ummul Kura (pakkappung Makkah) anna pa’banua (banua-banua di alleroangna) anna mappa­ingarang (to’o) di allo dipasirumung (allo keama’) iya andiang diang abata-batang di lalangna. Sambareang mettama di suruga anna sambareang mettama di naraka Sa’ir."
    },
    {
      "sura": 42,
      "verse": 8,
      "text": "Anna mua’ Puang Allah Taala  mappoelo’, Puang Allah Taala tongang na mappajari ise’iya mesa (tappa’) umma’. Anna iya tia, Iya (Puang) mappatama to napoelo’ di Pammase-Na. Anna to ta’lalo pagau’ bawang andiang diang di sesena ise’iya  mau namesa petturundungan anna andiang to’o diang pattulung."
    },
    {
      "sura": 42,
      "verse": 9,
      "text": "Iyade’ sipato’di ise’iya maala petturundungan selaengna (Puang Allah Taala)? Jari Puang Allah Taala Iyamo patturundungan  (iya sitongangna) anna Iyamo mappa­tuo to mate. Iyamo (Puang) Masarro Kuasa di ingganna­na seu-seuwa."
    },
    {
      "sura": 42,
      "verse": 10,
      "text": "Anna apa topa pole’ iya musisalai mie’, jari putusanna dioi di Puang Allah Taala, iyamo di’o mie’ Puang Allah Taala Puangngu. Di sese-Nai  iyau mattawakkal anna di sese-Nai iyau membali’."
    },
    {
      "sura": 42,
      "verse": 11,
      "text": "(Puang Allah Taala) Pappapia langi’ anna lino. Iya mappajariango’o  mie’ pole  di bassamu toi i’o  sipasa-pasang (sipa’baliang) anna pole di olo’-olo’ piarang  sipa’­baliang (toi),  napa’biyao mie’ (sawa’ assipa’ba­liang). Andiang diang seu-seuwa massitengan-I, anna Iya (Puang) Masarro Pairrangngi na Paita."
    },
    {
      "sura": 42,
      "verse": 12,
      "text": "Appunnan-Nai (Puang) ga’dongna  langi’ anna lino. Iya mappamaloang dalle’ di sesena to napoelo’-Na anna mappasippi’i. Sitongangna Iya (Puang) Masarro Paissang di inggannana seu-seuwa."
    },
    {
      "sura": 42,
      "verse": 13,
      "text": "Iya (Puang) massarea’io mie’ agama iya nawasiatkan (namana’) lao di Nuh anna anu nawahyukang mating di sesemu (Muhammad) anna anu iya Iyami’ wasiatkan (mana’)  lao di Ibrahim, anna  Musa, anna Isa, iyamo: Asse’i (ke’deangi) agama anna da mie’ sisara-sara’. Tongang mabe’i agama di sesena to mappa’dua di agama  iya mupeillongan lao ise’iya. Puang Allah Taala mambeso lao di agama di to napoelo’-Na anna mambei patiroang (agama) di to membali’ di agama-Na)."
    },
    {
      "sura": 42,
      "verse": 14,
      "text": "Anna ise’iya (pakkitta’) andiangi sisara-sara’ selaengna di polenamo pa’issanganna sawa’ siri atena di antarana ise’iya. Tenna’ tania sawa’  (mesa) pato’ iya diangmo pole di Puangmu di olo’  lambi’ di wattu iya dipattattu, pastimi dipato’ hukum lao ise’iya. Anna sitongangna to dibengan (dimana’) Kitta’ (Taurat anna Injil) dipurana  ise’iya, ise’iya tongang lalang di  abata-batang madila­lang (lao di Kitta’ Koroang)."
    },
    {
      "sura": 42,
      "verse": 15,
      "text": "Jari sawa’  iyamo di’o illongngi ise’iya  (lao di’o di agama-o) anna tatta’mo’o mie’ (matappa’ anna ma’da’wah) me’apa  iya disioangano’o (Muhammad) da mappeccoe’i elo’ (nassunna) ise’iya,  anna pa’uango’o : “Matappa-a’ lao di inggannana  Kitta’ iya napaturung Puang Allah Taala anna disioa’ maroro (adil) di antaramu mie’. Puang Allah Taala Puangngi anna Puangmu mie’. Di sesei ammalna iyami’ anna di sesemu ammalmu mie’. Andiang diang assisakkang antara iyami’ anna i’o mie’. Puang Allah Taala mappasirumungi tau anna di sese-Nai (tau) membali’.”"
    },
    {
      "sura": 42,
      "verse": 16,
      "text": "Anna to sisakka-sakka’ (di agamana) Puang Allah Taala di puranamo natarima (di’o agama-o), jari passakka’na  ise’iya di’o lao salai di sesena Puangna ise’iya. Ise’iya mallolongan cai’na (Puang Allah Taala) anna ise’iya passessa iya masanna’."
    },
    {
      "sura": 42,
      "verse": 17,
      "text": "Puang Allah Taala mappaturung Kitta’ (mambawa) atongangan anna (mapparawung) timbangan (keadilan). Anna muissang bandi mua’  (allo) keama’ di’o kadeppu’mi?"
    },
    {
      "sura": 42,
      "verse": 18,
      "text": "To andiang matappa’ lao di allo keama’ merau mamoare’i iya di’o allo-o dipamasigai polena anna to matappa’ massa’ding marakke’i lao anna ise’iya makanynyang mua’ allo keama’ di’o tongang (na tipatengi). Issangi, sitongangna to massakka’ di diangna allo keama’ tongang lalangi  di apusung iya karao."
    },
    {
      "sura": 42,
      "verse": 19,
      "text": "Puang Allah Taala Masarro Mallomo-lomo lao di para batuan-Na, Iya (Puang) mambei dalle’ lao di inai napoelo’-Na anna Iya (Puang) Masarro Kua’ na Maraya Pa’ulleang."
    },
    {
      "sura": 42,
      "verse": 20,
      "text": "Inai-inai mappoelo’ asumaroang di ahera’, Iyami’ na mattambaiangi  asumaroang di sesena anna  inai-inai mappoelo’ asumaroang di lino, Iyami’ na mambei’i sambareang pole di (assumaroang di lino), anna andiang diang (bareangna) di ahera’ manini."
    },
    {
      "sura": 42,
      "verse": 21,
      "text": "Apa ise’iya maappunnai somba-sombang selaengna Puang Allah Taala iya mambei sarea’ (agama) lao ise’iya iya andiang naelorang  Puang Allah Taala? Tenna’ andiang diang  pato’ iya mappattattu (pole di Puang Allah Taala) tantui ise’iya di pabinasa. Anna sitongangna to ta’lalo pagau’ bawang na mallolongani passessa iya pemonge’."
    },
    {
      "sura": 42,
      "verse": 22,
      "text": "Na ma’itao to ta’lalo  pagau’ bawang tongang marakke’ sawa’ adaeang iya  pura napogau’, anna passessa marruai. Anna to matappa’ anna mappogau’ apiangan (diangi) lalang di uma-uma suruga, ise’iya mallolongan anu iya napoelo’ di Puangna. Iya bassa di’o iyamo palla’birang iya kaiyang."
    },
    {
      "sura": 42,
      "verse": 23,
      "text": "Iyamo di’o (palla’birang, sawa’ iyamo di’o) Puang Allah Taala mappakario para batuan-Na iya matappa’ anna mappogau’ apiangan. Pa’uango’o (Muhammad) :  “An­di­anga’ merau mating di sesemu tambo (gaji) di pe’il­long­ngu selaengna sayang di lalangna passanganang (pallulluareang).” Anna inai-inai  mappogau’ apiangan Iyami’ na mattambaiangi apiangan di sesena. Sitongangna Puang Allah Taala Masarro Pa’dappang  na Me’asukkur."
    },
    {
      "sura": 42,
      "verse": 24,
      "text": "Iyade’ ise’iya ma’uang: “Iya (Muhammad) mappapi-papiai alosongan lao di Puang Allah Taala.” Jari mua’ Puang Allah Taala mappoelo’ napominasai makkocci mate atemu, anna Puang Allah Taala maapus anu iya pasalah anna mappattongang anu iya tongang sawa’ pau-paun-Na (Koroang). Sitongangna Iya (Puang) Masarro Paissang di inggannana issi ate."
    },
    {
      "sura": 42,
      "verse": 25,
      "text": "Anna Iya (Puang) mattarima towa’ pole di para batuan-Na anna maa’dappangan asala-asalangna anna ma’issang anu iya mupogau’,"
    },
    {
      "sura": 42,
      "verse": 26,
      "text": "Anna Iya (Puang) mattarima (mappasilennarang do’ana) to matappa’ anna mappogau’ apiangan, anna mattambai (appalang) lao ise’iya pole di palla’birang-Na. Anna to kaper di sesena ise’iya passessa iya makarras."
    },
    {
      "sura": 42,
      "verse": 27,
      "text": "Anna mua’ Puang Allah Taala  mambei dalle’ lao di para batuan-Na tantui ise’iya na mambulallo atorang di baona lino, anna iya tia Puang Allah Taala mappaturung anu napoelo’ (me’apa) ukurangna. Sitongangna Iya (Puang) Masarro Pakkarewa lao di para batuan-Na na Paita."
    },
    {
      "sura": 42,
      "verse": 28,
      "text": "Anna Iya (Puang) mappaturung uai urang dipurannai ise’iya cappu’ rannu anna massemburang pammase-Na, anna Iya (Puang) Masarro Patturundung na Tipuyi."
    },
    {
      "sura": 42,
      "verse": 29,
      "text": "Anna pole di aya’-aya’ (tanda alama’ akkusang-Na) iyamo  mappadiang langi’ anna lino anna olo’-olo’ iya mellene’ Iya mappatibure (nasemburang) lao. Anna Iya (Puang) Masarro Kuasa mappasirumung iyanasang­na mua’  napoelo’-I."
    },
    {
      "sura": 42,
      "verse": 30,
      "text": "Anna awala’ apa topa pole’ iya marruao mie’, iyamo na sawa’ panggauang limammu toi i’o, anna Puang Allah Taala maa’dappangan mae’di (pole di asala-asalangmu)."
    },
    {
      "sura": 42,
      "verse": 31,
      "text": "Anna andiango’o mie’ mala mallappasang alawe (pole di passessana Puang Allah Taala) di baona lino, anna andiango’o mie’ mallolongan petturundung anna andiang to’o (mallolongan) pattulung selaengna Puang Allah Taala."
    },
    {
      "sura": 42,
      "verse": 32,
      "text": "Anna di antara tanda-tanda  (alama’) akkuasang-Na  iyamo kappal (iya sumombal) di baona sasi’ sitteng buttu-buttu."
    },
    {
      "sura": 42,
      "verse": 33,
      "text": "Mua’ Iya (Puang) mappoelo’, Iya (Puang) na mappatannang iri’, jari iya di’o kappal-kappal-o  me’osa dio di baona sasi’. Sitongangna iya bassa di’o diang tanda (alama’ akkuasang-Na) di sesena to samata me’asa’bar anna me’asukkur."
    },
    {
      "sura": 42,
      "verse": 34,
      "text": "Iyade’ iya di’o kappal-kappal-o  napaaccuri sawa’ panggauangna ise’iya, iyade’ Iya  (Puang) maa’dappangan mae’di (pole ise’iya)."
    },
    {
      "sura": 42,
      "verse": 35,
      "text": "Anna mamoare’i to massakka’ di aya’-aya’ (akkuasa’-I) ma’issang mua’ ise’iya tongang andiangi na mallolongan tangalalang messung (pole di passessang)."
    },
    {
      "sura": 42,
      "verse": 36,
      "text": "Jari apa topa pole’ iya di bengano’o mie’, iya di’o (iyamo anyamanganna) atuang lino, anna anu iya di sesena Puang Allah Taala la’bi macoai anna la’bi mannannungan di sesena to matappa’, anna sangga’ lao di Puangna ise’iya mattawakkal,"
    },
    {
      "sura": 42,
      "verse": 37,
      "text": "Anna di sesena to mappeakaraoi dosa-dosa kaiyang anna panggauang merissi-rissi’ (adae’), anna   mua’ ise’iya macai’, ise’iya maa’dappangan."
    },
    {
      "sura": 42,
      "verse": 38,
      "text": "Anna di sesena to mattarima (matturu’i) pe’illongna Puangna anna makke’deang sambayang, anna urusanna (naputusi) sawa’ sitangnga-tangngarangi di antarana ise’iya, anna ise’iya mappasulakkang sambareang pole di dalle’ iya Iyami’ bengani (lao ise’iya)."
    },
    {
      "sura": 42,
      "verse": 39,
      "text": "Anna di sesena to mua’ ise’iya digau’ bawangi, ise’iya mattunduang (mattulung) alawena."
    },
    {
      "sura": 42,
      "verse": 40,
      "text": "Anna balasanna mesa adaeang iyamo balasan (adeang)  iya sinrupa, jari inai-inai maa’dappangan anna mappogau’ apiangan, jari appalangna (natanggunni) Puang Allah Taala. Sitongangna Iya (Puang) andiang ma’elo’i to ta’lalo pagau’ bawang."
    },
    {
      "sura": 42,
      "verse": 41,
      "text": "Anna sitongangna to mattunduang (mattulung)  alawena dipurana di gau’ bawang, andiang diang dosa di sesena ise’iya."
    },
    {
      "sura": 42,
      "verse": 42,
      "text": "Sitongangna dosa sangga’ laoi di to ta’lalo pagau’ bawang lao di rupa tau anna mambulallo atorang di baona lino andiang tongang. Ise’iya di’o mallolongan passessa iya pemonge’."
    },
    {
      "sura": 42,
      "verse": 43,
      "text": "Anna sitongangna inai-inai tau sa’bar anna maa’dappangan, sitongangna (panggauang) iya bassa di’o mettamai panggauang iya dipamala’bi’."
    },
    {
      "sura": 42,
      "verse": 44,
      "text": "Anna inai-inai napappusa Puang Allah Taala  jari  andiang diang di sesena petturundungan di purana di’o. Anna  na ma’itao to pagau’ bawang di wattunnai ma’ita passessa ma’uang : “Diangdi tangalalang membali’ (lao di lino)?”"
    },
    {
      "sura": 42,
      "verse": 45,
      "text": "Anna muitai mie’ ise’iya di pepeolo lao di naraka  menduku sawa’ (nasa’dingi) matuna, ise’iya  me’ita malussur. Anna to matappa’ ma’uang: “sitongangna to rugi iyamo to mapparugi alawena anna biyanna di allo keama’.” Ingarangi, sitongangna to pagau’ bawang lalangi di passessa iya mannannungan."
    },
    {
      "sura": 42,
      "verse": 46,
      "text": "Anna ise’iya tongang andiang maappunnai petturun­dungan  iya mala mattulungi selaengna Puang Allah Taala. Anna inai napappusa Puang Allah Taala, jari andiang diang di sesena mau na mesana tangalalang (na naengei  mallolongan patiroang)."
    },
    {
      "sura": 42,
      "verse": 47,
      "text": "Turu’o mie’ lao di pe’illongna Puangmu di andiangnapa  pole di Puang Allah Taala allo  iya andiang mala dipalea’ apoleangna. Andiango’o mie’ mallolongan engeang petturun­dungan di allo di’o anna andiang (to’o) mala massakka’ (dosa-dosamu)."
    },
    {
      "sura": 42,
      "verse": 48,
      "text": "Jari mua’ meppondo’i ise’iya, jari (issangi) Iyami’ andiang massio’o menjari pa’jagana ise’iya. Awajikangmu andiang laeng sangga’ mappalambi’ (risalah). Sitongangna mua’ Iyami’ mapperasai lao di rupa tau mesa pammase pole di Iyami’, ise’iya mario sanna’ sawa’  iya di’o pammase-o. Anna mua’ ise’iya narua adaeang sawa’ panggauang limanna toi tia ise’iya, sitongangna rupa tau di’o tongang makkaperri (pappenyamang)."
    },
    {
      "sura": 42,
      "verse": 49,
      "text": "Appunnanna Puang Allah Taala arayang langi’ anna lino, Iya (Puang) mappadiang  anu iya napoelo’. Iya (Puang) mambei ana’-ana’ to baine lao di to napoelo’ anna mambei ana’-ana’ tommuane lao di to napoelo’,"
    },
    {
      "sura": 42,
      "verse": 50,
      "text": "Iyade’ Iya (Puang) mappasiala tommuane anna to baine, anna Iya (Puang) mappatamanang di to napoelo’. Sitongangna Iya (Puang) Masarro Paissang na Kuasa."
    },
    {
      "sura": 42,
      "verse": 51,
      "text": "Anna andiang diang  mau na mesana di rupa tau sipau-pau Puang Allah Taala  selaengna (sawa’) wahyu iyade’ diboe’ rinding (passinding) iyade’  sawa’ massioi mesa suro (malaika’) mane ma’wahyukang  lao ise’iya sawa’ elo’-Na (iya anu) napoelo’. Sitongangna Iya (Puang) Masarro Matinggi na Maroro (Adil)."
    },
    {
      "sura": 42,
      "verse": 52,
      "text": "Anna bassami di’o Iyami’ ma’wahyukang mating di sesemu wahyu (Koroang) sawa’ parenta-I. Andiangi muissang, apa disanga Kitta’ (Koroang) anna andiang toi muissang apa disanga  tappa’. Anna iya tia Iyami’ mappajari Koroang Tayang, iya Iyami’ mappatiroi di to iya Iyami’ poelo’ di antara para batua’-I. anna sitongangna tongat-tongango’o  mambei patiroang lao di tangalalang iya maroro."
    },
    {
      "sura": 42,
      "verse": 53,
      "text": "(Iyamo) tangalalangna Puang Allah Taala Iya appunnan-Nai inggannanna anu iya di langi’ anna anu iya di lino. Ingarangi, di Puang Allah Taalai membali’ inggannana urusan."
    },
    {
      "sura": 43,
      "verse": 1,
      "text": "Ḥā Mīm"
    },
    {
      "sura": 43,
      "verse": 2,
      "text": "Sawa’ Kitta’ (Koroang) iya ma’nyata (mannassa)."
    },
    {
      "sura": 43,
      "verse": 3,
      "text": "Sitongangna Iyami’ mappajari Koroang ma’basa Ara’, mamoare’o mie’ keakkalang."
    },
    {
      "sura": 43,
      "verse": 4,
      "text": "Anna sitongangna iya di’o (Koroang-o) di lalangnai Indo Kitta’ (Lauh Mahfudz) di sese-I, tongang matinggi anna (mattambu’) hikmah."
    },
    {
      "sura": 43,
      "verse": 5,
      "text": "Jari apa’ na me’osadi  Iyami’ mappaturungano’o mie’ Koroang, sawa’ diango’o mie’ kaum iya mambulallo atorang?"
    },
    {
      "sura": 43,
      "verse": 6,
      "text": "anna saapa mae’dinna para nabi iya Iyami’ pura ma’utusi lao di umma’-umma’ iya madiolo."
    },
    {
      "sura": 43,
      "verse": 7,
      "text": "Anna andiang diang mau na mesana nabi pole lao ise’iya selaengna ise’iya samata mattuna-tunai (ma’elle-ellei)."
    },
    {
      "sura": 43,
      "verse": 8,
      "text": "jari Iyami’ pura mappabinasa to la’bi kaiyang amakasauangna pole ise’iya (pappa’dua Makkah) anna pura mendiolomi tipau (lalang di Koroang) akkalara­pang­an  di umma’-umma’ madiolo."
    },
    {
      "sura": 43,
      "verse": 9,
      "text": "Anna mua’ mupatule tongangi ise’iya: “Inai mappadiang langi’ anna lino? Napominasai ise’iya na ma’uang: “Pappadianganna  nasang (Puang Allah Taala) Iya Masarro Maraya Pa’ulleang na Paissang.”"
    },
    {
      "sura": 43,
      "verse": 10,
      "text": "Iya mappapiangano’o mie’ lino na muengei mottong anna Iya (Puang) mappapiangano’o mie’  tangalalang di baona, mamoare’o mie’ mallolongan patiroang."
    },
    {
      "sura": 43,
      "verse": 11,
      "text": "Anna Iya mappaturung uai pole di langi’ me’apa ukkurangna (iya diparalluang) mane Iyami’ mappatuo  sawa’ uai di’o  banua iya mate, bassami di’o na dipasung (pole lalang di ku’bur)."
    },
    {
      "sura": 43,
      "verse": 12,
      "text": "Anna Iya mappadiang iya nasangna sipasa-pasang (sipa’baliang)  anna mappajari di sesemu  mie’ kappal anna olo-olo’ piarang iya mupatteke’i."
    },
    {
      "sura": 43,
      "verse": 13,
      "text": "Mamoare’o mie’ me’oro diaya di pondo’na mane ma’ingarango’o pappenyamangna Puangmu mua’ me’oromo’o diaya di baona. Anna mamoare’o mie’ ma’uang : “Tongang mapaccingi Puang Iya pura mappatunru’ iyanasangna di’e di iyami’, padahal diangi iyami’ di andiangnapai  di’e andiang mala makkuasai’i,"
    },
    {
      "sura": 43,
      "verse": 14,
      "text": "anna sitongangna iyami’ tongang na membali’  lao di Puangngi."
    },
    {
      "sura": 43,
      "verse": 15,
      "text": "Anna ise’iya mappajari sambareang pole di para batuan-Na sebagai bareang pole Iya. Sitongangna rupa tau di’o tongang kaper mannassa (di pammasena Puang Allah Taala)."
    },
    {
      "sura": 43,
      "verse": 16,
      "text": "Sitinayadi (Puang) maala ana’ to baine  pole di anu iya napadiang anna Iya (mappatuyuio) ana’ tommuane?"
    },
    {
      "sura": 43,
      "verse": 17,
      "text": "Anna mua’ diang sala mesana di antarana ise’iya di karewai  karewa mapperio-rio di anu iya nala menjari akkalarapangan di Puang Allah Taala Iya Masarro Pammase, menjarimi rupanna malotong kukkul anna mattahang sanna’i anauang pa’mai’na."
    },
    {
      "sura": 43,
      "verse": 18,
      "text": "Anna sipato’di (menjari ana’na Puang Allah Taala) to iya dipakaiyang menjari  belo-belo anna iya andiang mala mambei alasan iya mannassa lalang di assisakkang."
    },
    {
      "sura": 43,
      "verse": 19,
      "text": "Anna ise’iya mappajari  para malaika’ iya batuanna (Puang Allah Taala) Masarro Pammase sitteng to baine. Apa diangdi  ise’iya massa’bi dipappadianganna para malaika’? na ditulisi manini passa’biangna ise’iya anna ise’iya na naperaui tanggung jawa’."
    },
    {
      "sura": 43,
      "verse": 20,
      "text": "Anna ise’iya ma’uang :  “Tenna’ (Puang Allah Taala) Masarro Pammase mappoelo’, napominasai iyami’ tongang andiang na massomba (malaika’).” Ise’iya andiang maappunnai pa’issangan (lao mau nasaicco’na), andiang laeng  ise’iya sangga’ makkira-kira tappa’i."
    },
    {
      "sura": 43,
      "verse": 21,
      "text": "Iyade’ diangdi Iyami’ mambei lao ise’iya mesa kitta’ di andiangnapa (diang) Koroang mane ise’iya mettu’galang masse (lao di kitta’ di’o)?"
    },
    {
      "sura": 43,
      "verse": 22,
      "text": "Mala ise’iya ma’uang : “Sitongangna  iyami’ mallolongan ama-ama’i  mittu’galang di mesa agama, anna sitongangna  iyami’ to mallolongan patiroang (mappeccoe’i) batena ise’iya."
    },
    {
      "sura": 43,
      "verse": 23,
      "text": "Anna bassami di’o, Iyami’ andiang ma’utus di andiangmupa mesa tau mappaingarang di mesa banua, selaengna to sugi’ kalumanynyang di banua di’o ma’uang : “Sitongangna iyami’ mallolongan ama-ama’i mettu’galang di mesa agama anna sitongangna iyami’ sangga’ mappeccoe’i batena ise’iya.”"
    },
    {
      "sura": 43,
      "verse": 24,
      "text": "(Suro) ma’uang : “Apa’ (na mupeccoe’i duadi) maua’ mappapoleangano’o mie’ (agama) la’bi (mannassa) mambei patiroang dadi iya na pettu’galangngi ama-amammu mie’.” Ise’iya ma’uang : “Sitongangna  iyami’ makkaperri agama iya di sioangano’o mappalambi’-i.”"
    },
    {
      "sura": 43,
      "verse": 25,
      "text": "Jari Iyami’ mappabinasa ise’iya, jari pennassai  me’apai capparangna  to malloso-losongan (atongangan)."
    },
    {
      "sura": 43,
      "verse": 26,
      "text": "Anna ingarangi di wattunna Ibrahim ma’uang lao di amanna anna kaumna: “Sitongangna ulappasangi alaweu  pole di anu iya musomba mie’,"
    },
    {
      "sura": 43,
      "verse": 27,
      "text": "selaengna (dianga’) massomba Puang iya mappapia, sawa’ sitongangna Iya (Puang Allah Taala) mambei patiroang di seseu.”"
    },
    {
      "sura": 43,
      "verse": 28,
      "text": "Anna (Ibrahim) mappajari pau tauhid (ammesang) mannannungan lao di biya-biyangna mamoare’i ise’iya membali’ lao di pau ammesang."
    },
    {
      "sura": 43,
      "verse": 29,
      "text": "mala pura’ mambei atuoang manyamang lao ise’iya anna ama-amanna, anna polemi lao ise’iya atongangan (Koroang) anna mesa suro iya mappannassa."
    },
    {
      "sura": 43,
      "verse": 30,
      "text": "Anna di wattunna atongangan (Koroang) di’o pole lao ise’iya, ise’iya ma’uang: “Iya di’e seher anna sitongangna iyami’ iyamo makkaperri-i.”"
    },
    {
      "sura": 43,
      "verse": 31,
      "text": "Anna ise’iya ma’uang : mangapai Koroang  di’e na andiang dipaturung  lao di mesa tau kaiyang pole sala mesana da’dua banua (Makkah anna Thaif)"
    },
    {
      "sura": 43,
      "verse": 32,
      "text": "Apa’  ise’iyadi mambare-bare pammasena Puangmu ? Iyami’mo tu’u mappato’ atuoangna ise’iya di lino, anna Iyami’ to’o mappatinggi (mappakaraya) sambareang ise’iya di sambareang laengna sisaapa onro, mamoare’i sambareang ise’iya mala mappapa’guna di laengna. Anna pammasena Puangmu la’bi macoai pole di anu iya napasirumung ise’iya."
    },
    {
      "sura": 43,
      "verse": 33,
      "text": "Anna tenna’ tania sawa’ elo’ mappesalai  rupa  tau menjari umma’ iya mesa (lalang di akaperang), Iyami’ na mappapiangani to kaper lao di (Puang) Pammase, loteng boyang (iya dipapia pole) di salaka, anna bassa toi ende’-ende’ iya naengei ise’iya mendai’,"
    },
    {
      "sura": 43,
      "verse": 34,
      "text": "anna (Iyami’ mappapiangan toi ise’iya) ba’ba-ba’ba (salaka) dio  di boyangna anna (bassa toi) pe’oroang iya naengei messender."
    },
    {
      "sura": 43,
      "verse": 35,
      "text": "Anna (Iyami’ mappapiangan toi) belo-belo pole di bulawang. Anna iyanasangna di’o andiang laeng sangga’ asannangan atuoang lino, anna atuoang ahera’ di sesena Puangmu di to me’atakwa."
    },
    {
      "sura": 43,
      "verse": 36,
      "text": "Anna inai-inai  meppondo’ pole di pappaingarangna Puang Iya Masarro Pammase (Koroang), Iyami’ mappaso’nai setang (mappapusai) anna menjari sammuane loppona."
    },
    {
      "sura": 43,
      "verse": 37,
      "text": "Anna sitongangna, (iya di’o setang-o) tongang mallapa’i ise’iya pole di tangalalang tongang (parua) anna nasangai  ise’iya mallolongan patiroang."
    },
    {
      "sura": 43,
      "verse": 38,
      "text": "Lambi’i to meppondo’ pole di Iyami’ (di allo keama’) ma’uangi: “Adede, tenna’ pallawanganna iyau anna i’o sitteng pallawanganna timo’ anna bara’, jari iya di’o setang-o kaminang adae’na sola (di rupa tau).”"
    },
    {
      "sura": 43,
      "verse": 39,
      "text": "Anna (parrannuangmu) tongang andiang sinalai na mappapole akkegunang di sesemu mie’ di allo di’o sawa’ tongang purao  mie’ manggau’ bawang (alawemu). Sitongangna siola-olao mie’ lalang di passessang."
    },
    {
      "sura": 43,
      "verse": 40,
      "text": "Jari malado’o (Muhammad) mappapairrangngi to binga, iyade’ (malado’o) mappatiroangi to buta (atena) anna to tatta’ lalang di apusang iya ma’nyata (mannassa)?"
    },
    {
      "sura": 43,
      "verse": 41,
      "text": "Jari malado’o (Muhammad) mappapairrangngi to binga, iyade’ (malado’o) mappatiroangi to buta (atena) anna to tatta’ lalang di apusang iya ma’nyata (mannassa)?"
    },
    {
      "sura": 43,
      "verse": 42,
      "text": "Iyade’  Iyami’ mappatiroio (passessa) iya Iyami’  paaccangani ise’iya. Jari sitongangna Iyami’ kuasa lao ise’iya."
    },
    {
      "sura": 43,
      "verse": 43,
      "text": "Jari pettu’galang masse’o lao di agama iya pura diwahyukang di sesemu. Sitongangna dio-o di tangalalang iya maroro."
    },
    {
      "sura": 43,
      "verse": 44,
      "text": "Anna sitongangna Koroang di’o tongang mesa amala’biang iya kaiyang di sesemu anna di umma’mu anna dipatule’o mie’ manini."
    },
    {
      "sura": 43,
      "verse": 45,
      "text": "Anna pettuleangi (Muhammad) lao di para suro-I iya di utus di andiangmupa: “Apa’ Iyami’di mappattantu puang-puang (na disomba) saliwangna Puang Allah Taala Iya Masarro Pammase?”"
    },
    {
      "sura": 43,
      "verse": 46,
      "text": "Anna sitongangna Iyami’ ma’utusi Musa mambawa mae’di mu’jizat-I lao di Fir’aun anna para pangulunna. Jari Musa ma’uang: “Sitongangna iyau suro pole di Puang Inggannana alang.”"
    },
    {
      "sura": 43,
      "verse": 47,
      "text": "Jari wattunnai  (Musa) pole lao ise’iya mambawa mae’di mu’jizat-I,  tappa silalona ise’iya mappepecawa-cawai-i."
    },
    {
      "sura": 43,
      "verse": 48,
      "text": "Anna andiangdi Iyami’  mappatiroiangi ise’iya mu’jizat selaengna iya (di’o mu’jizat-o) la’bi kaiyangi pole di mu’jizat iya madiolo. Anna Iyami’ mapparuai ise’iya passessa (awala’) mamoare’i ise’iya membali’ (lao di tangalalang iya maroro)."
    },
    {
      "sura": 43,
      "verse": 49,
      "text": "Anna ise’iya ma’uang: E Passeher, pando’ao lao di Puangmu na (mallappasangi)  iyami’ me’apai iya pura na janjiango’o. Sitongangna Iyami’ (mua’ ditarimai do’amu) tongang na mallolongan patiroang.”"
    },
    {
      "sura": 43,
      "verse": 50,
      "text": "Jari di wattunna Iyami’ mappapa’da (maalai) passessa dio ise’iya, tappa silalona ise’iya makkaperri (janjinna)."
    },
    {
      "sura": 43,
      "verse": 51,
      "text": "Anna Fir’aun me’illong lao di kaumna na ma’uang: “E kaumnu, apa’ taniadi arayang Masser di’e appunna’u anna (taniadi) binanga-binanga di’e lolong di tondo naungnu, jari andiangdi muita?"
    },
    {
      "sura": 43,
      "verse": 52,
      "text": "Taniadi iyau la’bi macoa dadi to matuna di’e anna saicco’ le’ba’pai na andiang mala mappannassa (paunna)?"
    },
    {
      "sura": 43,
      "verse": 53,
      "text": "Jari mangapai (Musa) na andiang dipappakei gallang bulawang iyade’ malaika’ pole massolangi (iya) mattindorri-i?”"
    },
    {
      "sura": 43,
      "verse": 54,
      "text": "Jari Fir’aun mapperoa kaumna  mane ise’iya tunru lao. Sitongganna diangi ise’iya kaum iya pase’."
    },
    {
      "sura": 43,
      "verse": 55,
      "text": "Jari di wattunnai ise’iya mappapole cai’-I, Iyami’ mahhukum-i mane iyami’ mappatallangi ise’iya  iyanasangna (dio di sasi’)."
    },
    {
      "sura": 43,
      "verse": 56,
      "text": "Anna Iyami’ mappajari ise’iya  pe’guruang anna akkalarapangan  di sesena to diboe’."
    },
    {
      "sura": 43,
      "verse": 57,
      "text": "Anna di wattunna  ana’ tommuanena Maryam (Isa) dipajari akkalarapangan, tappa  silalona kaummu (Kuraisy) megora mario."
    },
    {
      "sura": 43,
      "verse": 58,
      "text": "Anna ise’iya ma’uang:” Inna la’bi macoa para puangngi iyade’ iya (Isa)?” Ise’iya andiang mappapoleangano’o akkalarapangan selaengna (iya) akkatana sangga’ massakka’ (tappa’), mala ise’iya iyamo kaum iya ma’elo’i sialla."
    },
    {
      "sura": 43,
      "verse": 59,
      "text": "Isa andiang laeng selaengna sangga’ mesa batua iya  Iyami’ mambengani lao pappenyamang (anabiang) anna Iyami’ mappajari’i butti (akkuasangna Puang Allah Taala) lao di Bani Israil."
    },
    {
      "sura": 43,
      "verse": 60,
      "text": "Anna mua’ Iyami’ mappoelo’ Iyami’ tongang na mappajari passallemu di baona lino para malaika’ iya ma’biya-biya."
    },
    {
      "sura": 43,
      "verse": 61,
      "text": "Anna sitongganna Isa di’o tongang menjari pattanda apoleangna allo keama’. Sawa’ iyamo di’o da mie’ bata-bata (di allo keama’) anna peccoe’ia’ mie’. Iyamo di’e tangalalang iya maroro."
    },
    {
      "sura": 43,
      "verse": 62,
      "text": "Anna da le’bao mie’ napepeppondo’ setang. Sitongangna iya di’o setang-o bali mannassa di sesemu mie’."
    },
    {
      "sura": 43,
      "verse": 63,
      "text": "Anna di wattunna  Isa pole mambawa katarangan iya ma’uang: “Sitongangna polea’ mating di sesemu mambawa hikmah anna na mappannassa di sesemu sambareang pole di anu iya musisalai, jari pe’atakwao mie’ lao di Puang Allah Taala anna tunru’o (mai) di iyau."
    },
    {
      "sura": 43,
      "verse": 64,
      "text": "Sitongangna Puang Allah Taala Iyamo Puangngu anna Puangmu mie’, jari   somba-I (Puang), Iyamo di’e tangalalang iya maroro.”"
    },
    {
      "sura": 43,
      "verse": 65,
      "text": "Jari sisalami golongan-golongan (iya diang) di antarana ise’iya anna mane acilakang kaiyang di sesena to ta’lalo pagau’ bawang di passessa allo iya pemonge’ (keama’)."
    },
    {
      "sura": 43,
      "verse": 66,
      "text": "Apa’ diangdi ise’iya tatta’ tattanga tappa’ di apoleanganna allo keama’ lao ise’iya, iya (andiang) napanna-panna anna ise’iya andiang nasa’ding?"
    },
    {
      "sura": 43,
      "verse": 67,
      "text": "Sammuane loppo di allo di’o sambareang menjari bali di sambareang laengna selaengna to me’atakwa."
    },
    {
      "sura": 43,
      "verse": 68,
      "text": "”E Para batua’-U, andiang diang rakke’ di sesemu mie’ di allo di’e anna andiang to’o mie’ masara nyawa."
    },
    {
      "sura": 43,
      "verse": 69,
      "text": "(Iyamo) to matappa’ lao di aya’-aya’-I anna diangi ise’iya to masserakang alawe (Sallang)."
    },
    {
      "sura": 43,
      "verse": 70,
      "text": "Pettamamo’o mie’ lalang  di suruga, i’o mie’ anna para bainemu dipakario.”"
    },
    {
      "sura": 43,
      "verse": 71,
      "text": "Dipaleleangi lao ise’iya pindang bulawang anna gallas, anna lalang di suruga di’o diang nasang inggannana anu napoelo’ ate anna marasa (naita mata) anna i’o mie’ mannannungan di lalangna."
    },
    {
      "sura": 43,
      "verse": 72,
      "text": "Anna iyamo di’o suruga iya dimana’ mating di sesemu sawa’panggauang iya diolo’  mie’ mupogau’."
    },
    {
      "sura": 43,
      "verse": 73,
      "text": "disesemu mie’, lalang di suruga di’o diang bua-bua mae’di (dipatayangano’o) iya sambareang na muande."
    },
    {
      "sura": 43,
      "verse": 74,
      "text": "Sitongangna to madosa, mannannungan lalang di passessa naraka Jahannam."
    },
    {
      "sura": 43,
      "verse": 75,
      "text": "Andiangi dipamaringngangan (passessana) anna ise’iya cappu’ rannu di lalangna."
    },
    {
      "sura": 43,
      "verse": 76,
      "text": "Anna andiangi Iyami’ manggau’ bawangi ise’iya, anna iya tia diangi ise’iya manggau’ bawang alawena toi tia."
    },
    {
      "sura": 43,
      "verse": 77,
      "text": "Anna ise’iya me’illong: “E Malik (pa’jaga naraka), So’naimi Puangmu mappatei  iyami’.” Ma’uangi: “Tongang tatta’o mie’ na mottong (lalang di naraka di’e).”"
    },
    {
      "sura": 43,
      "verse": 78,
      "text": "Sitongangna Iyami’ pole mambawangano’o mie’ atongangan, anna iya tia mae’diango’o mie’ maccalla atongangan."
    },
    {
      "sura": 43,
      "verse": 79,
      "text": "Anna ise’iya mappato’ mesa pepagengge (adaeang), jari sitongangna Iyami’ na mambalas pepagenggena ise’iya."
    },
    {
      "sura": 43,
      "verse": 80,
      "text": "Iyade’ apa’ nasangadi ise’iya mua’ Iyami’ andiang ma’irrangngi rahasia anna bisi-bisi’na ise’iya? Sitongangna (Iyami’ ma’irrangngi), anna para sioang (para malaika’-I) samata mattulisi di sesena ise’iya."
    },
    {
      "sura": 43,
      "verse": 81,
      "text": "Pa’uango’o (Muhammad): “Mua’ diangi Puang (Iya) Masarro Masayang  keana’, jari iyaumo to mammula na mappakaraya (iya di’o nanaeke-o)."
    },
    {
      "sura": 43,
      "verse": 82,
      "text": "Tongang mapaccingi Puang Iya maappunnai langi’ anna lino, Puang Iya maappunnai Arasy pole di anu iya napassipa’i ise’iya di’o.”"
    },
    {
      "sura": 43,
      "verse": 83,
      "text": "Jari so’naimi ise’iya tallang (di apusang) anna mangino-ngino lambi’i ise’iya marruppa’ allo iya dijanjiangi lao ise’iya."
    },
    {
      "sura": 43,
      "verse": 84,
      "text": "Anna Iya (Puang Iya di somba) di langi’ anna Puang (Iya di somba) di lino anna Iya (Puang) Masarro Maroro (Adil) na Paissang."
    },
    {
      "sura": 43,
      "verse": 85,
      "text": "Anna tongang mapaccingi Puang Iya maappunnai arayang langi’ anna lino, anna anu di alle’na (langi’ anna lino), anna di sese-Nai pa’issangan allo keama’ anna sangga’ di sese-Nai dipepembali’o."
    },
    {
      "sura": 43,
      "verse": 86,
      "text": "Anna to me’illong lao di saliwangna Puang Allah Taala andiangi mallolongan syafaat (pattulungan di ahera’); selaengna to maakui iya ha’ (tauhid) anna ise’iya ma’issangi (mappokanynyangi)."
    },
    {
      "sura": 43,
      "verse": 87,
      "text": "Anna mua’ mettule’o lao ise’iya: “Inaidi mappadiangi ise’iya?” Napominasai ise’iya ma’uang: “Puang Allah Taala,” jari me’apai ise’iya na mala dipepeppondo’ (pole di na massomba Puang Allah Taala)?”"
    },
    {
      "sura": 43,
      "verse": 88,
      "text": "Anna (Puang Allah Taala ma’issang) paunna (Muhammad): “E Puangngu, sitongangna ise’iya di’o kaum iya andiang matappa’.”"
    },
    {
      "sura": 43,
      "verse": 89,
      "text": "Jari peppondo’o (Muhhammad) pole ise’iya anna pa’uango’o: “salam (salama’ dipelei),” jari  ise’iya manini na ma’issang (toto’na iya adae’)."
    },
    {
      "sura": 44,
      "verse": 1,
      "text": "Ḥā Mīm."
    },
    {
      "sura": 44,
      "verse": 2,
      "text": "Sawa’ Kitta’ (Koroang) iya ma’nyata (mannassa),"
    },
    {
      "sura": 44,
      "verse": 3,
      "text": "Sitongangna Iyami’ mappaturungi di mesa bongi iya di barakka’i, sitongangna Iyami’mo tu’u pappaingarang."
    },
    {
      "sura": 44,
      "verse": 4,
      "text": "Di bongi di’o dipapannassai inggannana urusan iya panno hikmah,"
    },
    {
      "sura": 44,
      "verse": 5,
      "text": "(Iyamo) urusan iya kaiyang pole di Iyami’.  Sitongangna diangi Iyami’ ma’utus para suro,"
    },
    {
      "sura": 44,
      "verse": 6,
      "text": "pammase pole di Puangmu. Sitongangna Iya (Puang) Masarro Pairrangngi na Paissang,"
    },
    {
      "sura": 44,
      "verse": 7,
      "text": "Puang Iya mappiara langi’ anna lino anna iya anu diang di alle’na, mua’ diango’o mie’ to mappokanynyang."
    },
    {
      "sura": 44,
      "verse": 8,
      "text": "Andiang diang puang sangadinna Iya, Iya mappatuo anna mappamate. Puangmu mie’ anna Puangna ama-amammu mie’ iya madiolo."
    },
    {
      "sura": 44,
      "verse": 9,
      "text": "Mala ise’iya mangino-ngino lalang di abata-batang (engeang masalawu’)."
    },
    {
      "sura": 44,
      "verse": 10,
      "text": "Jari eppei allo di wattu langi’ mambawa gaung (tai iri’) ma’nyata (mannassa)."
    },
    {
      "sura": 44,
      "verse": 11,
      "text": "Iya ma’oppo’i  (massalokko’i) tau. Iyamo di’e passessa  iya pemonge’."
    },
    {
      "sura": 44,
      "verse": 12,
      "text": "(Ise’iya mando’a): “E Puangngi,  palanynya’i di’o awala’o pole di iyami’. Sitongangna  iyami’ na matappa’."
    },
    {
      "sura": 44,
      "verse": 13,
      "text": "Me’apadi ise’iya na mattarima pappaingarang, padahal polemi lao ise’iya mesa suro iya mappannassa,"
    },
    {
      "sura": 44,
      "verse": 14,
      "text": "Mane ise’iya mappeppondo’i anna ma’uang : “Iyamo mesa to mattarima pe’guruang (pole di tau laeng)  na diang toi mesa to tattarang.”"
    },
    {
      "sura": 44,
      "verse": 15,
      "text": "Sitongangna (mua’) Iyami’ na mappalanynya’ (maalai) saicco’mo passessa, sitongangna na membali’o mie’ (kaper)."
    },
    {
      "sura": 44,
      "verse": 16,
      "text": "(Ingarangi) allo (wattu) Iyami’ manjangguri ise’iya (pejanggur iya) makarras. Sitongangna Iyami’ Pambalas."
    },
    {
      "sura": 44,
      "verse": 17,
      "text": "anna sitongangna di andiangnapai ise’iya iya Iyami’ pura ma’uyi kaumna Fir’aun anna polemi lao ise’iya mesa suro iya mala’bi’."
    },
    {
      "sura": 44,
      "verse": 18,
      "text": "(na ma’uang): Serakangi mai di iyau para batuanna Puang Allah Taala (Bani Israil iya mupebatua). Sitongangna iyau iyamo suro mannassa di sesemu mie’."
    },
    {
      "sura": 44,
      "verse": 19,
      "text": "Anna da mie’ pattaka’borang alawe lao di Puang Allah Taala. Sitongangna iyau mappolei-o mie’ siola mambawa butti iya ma’nyata (mannassa)."
    },
    {
      "sura": 44,
      "verse": 20,
      "text": "Anna sitongangna metturundunga’ lao di Puangngu anna Puangmu mie’, mua’ na murajam-a’ (mulipasa’),"
    },
    {
      "sura": 44,
      "verse": 21,
      "text": "Anna mua’ andiango’o matappa’ mai di seseu, jari paso’nama’ (mappangului Bani Israil).”"
    },
    {
      "sura": 44,
      "verse": 22,
      "text": "Mane Musa mando’a (merau) lao di Puangna. “Sitongangna ise’iya di’e iyamo kaum iya madosa (pamasigangi ise’iya  passessa).”"
    },
    {
      "sura": 44,
      "verse": 23,
      "text": "( Puang Allah Taala) ma’uang : “Jari pellamabamo’o mie’ na mambawa para batua’-U di (wattu) bongi, sitongangna na ditinro’o mie’,"
    },
    {
      "sura": 44,
      "verse": 24,
      "text": "anna so’naimo sasi’ di’o tatta’i tiballa (tisigi’). Sitongangna ise’iya, joa’iya na di patallang (dipamalammus).”"
    },
    {
      "sura": 44,
      "verse": 25,
      "text": "Saapa mae’dinna  uma anna mata uai iya napelei ise’iya,"
    },
    {
      "sura": 44,
      "verse": 26,
      "text": "Anna tuda-tuda’ (uma) anna engeang iya malolo,"
    },
    {
      "sura": 44,
      "verse": 27,
      "text": "Anna asannangan-asannangan iya napenyamangngi ise’iya,"
    },
    {
      "sura": 44,
      "verse": 28,
      "text": "Bassami di’o. Anna Iyami’ mammana’i iyanasangna lao di kaum iya laeng."
    },
    {
      "sura": 44,
      "verse": 29,
      "text": "Jari langi’ anna lino andiangi  massangi’i ise’iya  anna andiangi ise’iya dipapattanjeng."
    },
    {
      "sura": 44,
      "verse": 30,
      "text": "Anna sitongangna Iyami’ pura mappasalama’ Bani Israil  pole di passessa iya mappamatuna."
    },
    {
      "sura": 44,
      "verse": 31,
      "text": "Pole di (passessa) Fir’aun. Sitongangna diangi taka’bor, sala mesana to mambulallo atorang."
    },
    {
      "sura": 44,
      "verse": 32,
      "text": "Anna sitongangna Iyami’ pura mappilei ise’iya sawa’ pa’issanga’-I lao di inggannana alang (di wattu di’o)."
    },
    {
      "sura": 44,
      "verse": 33,
      "text": "Anna Iyami’ pura mambei’i ise’iya pole di tanda (alama’ akkuasa’-I)  mesa anu iya di lalangna diang uyiang (pappenyamang) iya ma’nyata (mannassa)."
    },
    {
      "sura": 44,
      "verse": 34,
      "text": "Sitongangna ise’iya (kaum mappa’dua) di’o tongang na ma’uang,"
    },
    {
      "sura": 44,
      "verse": 35,
      "text": "”Andiang diang amateang selaengna mateang di lino tappa’ di’e. Anna Iyami’ tongang andiang na di patiwa’as,"
    },
    {
      "sura": 44,
      "verse": 36,
      "text": "Jari papolemi (membali’) ama-ama’i mua’ diango’o mie’ to tongang (parua)."
    },
    {
      "sura": 44,
      "verse": 37,
      "text": "Apa ise’iya (kaum mappa’dua) la’bi macoai iyade’ kaum Tubba’ anna to di andiangnapai ise’iya. Iyami’ pura mappabinasai ise’iya sawa’ sitongangna diangi ise’iya to madosa."
    },
    {
      "sura": 44,
      "verse": 38,
      "text": "Anna andiangi Iyami’ mangingi-ngino mappadiang langi’ anna lino anna anu di alle’na."
    },
    {
      "sura": 44,
      "verse": 39,
      "text": "Andingi Iyami’ mappadiang di da’duanna (langi’ anna lino) selaengna ha’ (tongang), anna iya tia mae’diangi ise’iya andiang ma’issang."
    },
    {
      "sura": 44,
      "verse": 40,
      "text": "Sitongangna allo putusan (allo keama’) iyamo di’o wattu dijanjiangi ise’iya  iyanasangna,"
    },
    {
      "sura": 44,
      "verse": 41,
      "text": "Iyamo allo iya sammuane loppo andiang mala membei akkegunang lao di sammuane loppona mau nasaicco’na, anna andiangi ise’iya na malolongan pattulungan,"
    },
    {
      "sura": 44,
      "verse": 42,
      "text": "Selaengna to naammasei Puang Allah Taala. Sitongangna Iya (Puang) Masarro Maraya Pa’ulleang na Makkesayang."
    },
    {
      "sura": 44,
      "verse": 43,
      "text": "Sitongangna iya di’o ponna Zakkum-o,"
    },
    {
      "sura": 44,
      "verse": 44,
      "text": "Andena to mae’di dosa."
    },
    {
      "sura": 44,
      "verse": 45,
      "text": "Sitteng uai tumarra re’de lalang di are’,"
    },
    {
      "sura": 44,
      "verse": 46,
      "text": "sitteng re’dena uai loppa’ sanna’."
    },
    {
      "sura": 44,
      "verse": 47,
      "text": "”Tu’galangi anna para’besoangi tama di tangnga-tangngana naraka Jahim,"
    },
    {
      "sura": 44,
      "verse": 48,
      "text": "mane tolloangi dai’ di baona ulunna passessa (pole di) uai loppa’ sanna’.”"
    },
    {
      "sura": 44,
      "verse": 49,
      "text": "”Perasaimi, sitongangna i’o iyamo to maraya pa’ulleang na mala’bi’ topa.”"
    },
    {
      "sura": 44,
      "verse": 50,
      "text": "Sitongangna iya di’e (passessa) iya diango’o mie’ diolo’ mambata-batai."
    },
    {
      "sura": 44,
      "verse": 51,
      "text": "Sitongangna to me’atakwa, lalangi di engeang iya amang,"
    },
    {
      "sura": 44,
      "verse": 52,
      "text": "(iyamo) lalang di uma-uma (paralle’) anna mae’di mata uai,"
    },
    {
      "sura": 44,
      "verse": 53,
      "text": "Mappakei ise’iya (pakaeang) sa’be alus anna sa’be maumbang (me’oro) sipio-pioloang,"
    },
    {
      "sura": 44,
      "verse": 54,
      "text": "bassami di’o, anna Iyami’ mambengani lao ise’iya  pa’baliang bidadari iya memmata malolo,"
    },
    {
      "sura": 44,
      "verse": 55,
      "text": "Di lalangna ise’iya malai merau inggannana rupanna bua-bua na amang (pole di inggannana anu dipaarak­keang),"
    },
    {
      "sura": 44,
      "verse": 56,
      "text": "Andiangi ise’iya na  mapperasai amateang (di lalangna) selaengna amateang di lino. Anna Puang Allah Taala mappiarai  ise’iya pole di passessa naraka Jahim,"
    },
    {
      "sura": 44,
      "verse": 57,
      "text": "(iyamo di’o) palla’birang pole di Puangmu. Iya bassa di’o asumaroang iya maraya."
    },
    {
      "sura": 44,
      "verse": 58,
      "text": "Sitongangna Iyami’ mappamalammor di’o Koroang-o sawa’ basamu, mamoare’i ise’iya mallolongan pe’gu­ruang."
    },
    {
      "sura": 44,
      "verse": 59,
      "text": "Jari eppeimi, sitongangna ise’iya di’o me’eppe (toi)."
    },
    {
      "sura": 45,
      "verse": 1,
      "text": "Ḥā Mīm"
    },
    {
      "sura": 45,
      "verse": 2,
      "text": "(Iya di’e) Kitta’-e dipaturungi pole di Puang Allah Taala, (Puang Iya)  Masarro Maraya  Pa’ulleang na Maroro (Adil)."
    },
    {
      "sura": 45,
      "verse": 3,
      "text": "Sitongangna di langi’ anna di lino tongang diang tanda-tanda  (alama’ akkusangna Puang Allah Taala) di sesena to matappa’."
    },
    {
      "sura": 45,
      "verse": 4,
      "text": "Anna dipappadianganmu mie’ anna di olo’-olo’ iya mellene’ iya sisembur (di baona lino) diang tanda (alama’ akkuasangna Puang Allah Taala) di sesena kaum iya makanynyang,"
    },
    {
      "sura": 45,
      "verse": 5,
      "text": "Anna di assisalleangna bongi anna allo, anna urang iya napaturung Puang Allah Taala pole di langi’ mane napatuoi lino dipurana mate sawa’ uai urang. Anna di pangiri’na angin diang  tanda-tanda  (alama’ akkua­sangna Puang Allah Taala) di sesena kaum iya keak­kalang."
    },
    {
      "sura": 45,
      "verse": 6,
      "text": "Iyamo di’o aya’-aya’na Puang Allah Taala iya Iyami’ mattaleango’o (mambacangano’o) sawa’ (aya’) tongang (parua). Jari  pau inna duapa ise’iya na mala matappa’ di puarana  paunna Puang Allah Taala anna aya’-aya’-Na."
    },
    {
      "sura": 45,
      "verse": 7,
      "text": "Acilakang kaiyang di ingannana to pallosong na to madosa,"
    },
    {
      "sura": 45,
      "verse": 8,
      "text": "Iya ma’irrangngi aya’-aya’na Puang Allah Taala iya ditaleangi (dibacangi) lao mane tatta’i mattaka’borang alawena ingga’na le’ba’i andiang ma’irrangngi. Jari pakarewai’i karewa mapperio-rio (lao) siola passessa iya pemonge’."
    },
    {
      "sura": 45,
      "verse": 9,
      "text": "Anna mua’ naissangi mau nasaicco’na di aya’-aya’-I, jari iya di’o aya’-aya’-o napajari’i pielle-elle. Ise’iyamo na mallo­longan passessa iya mappamatuna."
    },
    {
      "sura": 45,
      "verse": 10,
      "text": "Di olona ise’iya (diang) naraka Jahannam anna andiangi ma’guna di sesena mau nasaicco’na anu pura napogau’, anna andiang toi ma’guna anu iya napayari pattulung (somban-sombangna) selaengna Puang Allah Taala. Anna ise’iya passessa iya kaiyang."
    },
    {
      "sura": 45,
      "verse": 11,
      "text": "Iya di’e (Koroang) patiroang. Anna to makkaperri aya’-aya’na Puangna ise’iya, ise’iya na mallolongan (sambareang) passessa iya pemonge’."
    },
    {
      "sura": 45,
      "verse": 12,
      "text": "Puang Allah Taala iya mappatunru’ sasi’ di sesemu mie’ mamoare’i kappal  mala  sumombal sawa’ elo’-Na, anna mamoare’o mie’ mala ma’itai sambareang palla’birangna (pappida’lle’na Puang Allah Taala) anna mamoare’o mie’ me’asukkur."
    },
    {
      "sura": 45,
      "verse": 13,
      "text": "Anna Iya (Puang)  mappatunru’ di sesemu mie’ anu di langi’ anna anu di lino iyanasangna (menjari pammase) pole di Iyami’. Sitongangna di bassa di’o tongang diang tanda-tanda (alama’ akkuasangna Puang Allah Taala) di sesena kaum iya mappikkir."
    },
    {
      "sura": 45,
      "verse": 14,
      "text": "Pa’uango’o lao di to matappa’ sitinayannai ise’iya maa’dappangan to andiang mahhara’ (marakke’)  di allona Puang Allah Taala, sawa’  Iya (Puang) na mambalas kaum di anu iya pura napogau’ ise’iya."
    },
    {
      "sura": 45,
      "verse": 15,
      "text": "Inai-inai mappogau’ apiangan, jari iya di’o di alawena toi tia, anna inai mappogau’ adaeang, jari iya di’o na marruai alawena toi tia, mane lao di Puangmu mie’ dipepembali’o."
    },
    {
      "sura": 45,
      "verse": 16,
      "text": "Anna sitongangna Iyami’ pura  mambengan lao di Bani Israil Kitta’ (Taurat), anna akkuasang, anna anabiang anna Iyami’ mambei lao ise’iya dalle’ iya macoa anna Iyami’ mappala’bi ise’iya pole  di bassa (laeng) di wattu di’o."
    },
    {
      "sura": 45,
      "verse": 17,
      "text": "Anna Iyami’ mambengan lao ise’iya katarangan-katarangan iya  ma’nyata di urusan (agama), jari ise’iya andiang sisala-sala selaengna dipolenamo lao ise’iya paissangan sawa’ siri atena (iya diang) di antarana ise’iya. Sitongangna Puangmu na naputusi di antarana ise’iya dio di allo keama’ di anu iya samata nasisalai (nasisakka’i) ise’iya."
    },
    {
      "sura": 45,
      "verse": 18,
      "text": "Mana Iyami’ mappajario (Muhammad) mappeccoe’i mesa sarea’ (atorang) pole di urusan (agama) di’o. Jari peccoe’i sarea’ di’o anna da pappeccoe’i elo’ (nassunna) to andiang ma’issang."
    },
    {
      "sura": 45,
      "verse": 19,
      "text": "Sitongangna ise’iya andiang sinalai na mala  mattola’ (mappalea’) mau nasaicco’na pole di (passessana) Puang Allah Taala. Anna sitongangna to ta’lalo  pagau’ bawang di’o sambareangi ise’iya menjari pattulung di sambareang laeng, anna Puang Allah Taala  iyamo petturundunganna to me’atakwa."
    },
    {
      "sura": 45,
      "verse": 20,
      "text": "(Koroang) di’e iyamo padoman di sesena rupa tau, patiroang anna pammase di sesena kaum iya mappokanynyang."
    },
    {
      "sura": 45,
      "verse": 21,
      "text": "Apa’ iyade’ to mappogau’ adaeang di’o nasangai mua’ Iyami’ na mappajari ise’iya  sitteng to matappa’ anna mappogau’ apiangan, sittengi atuoang anna amateangna ise’iya? Tongang adae’i anu iya di’o napodiateo."
    },
    {
      "sura": 45,
      "verse": 22,
      "text": "Anna Puang Allah Taala mappadiang langi’ anna lino  sawa’ akkatta iya tongang  anna mamoare’i di balas tungga’-tungga’ alawe di anu iya napogau’, anna ise’iya andiangi na digau’ bawang."
    },
    {
      "sura": 45,
      "verse": 23,
      "text": "jari apa’ ruado’o ma’ita to mappajari nassunna menjari Puangna anna Puang Allah Taala mappaso’nai pusa me’apa  pa’issangan-Na anna Puang Allah Taala makkocci mate pa’irrangnginna anna atena anna maanna pioppo’ di pe’itangna. Jari inaidi mambei’i patiroang di purana Puang Allah Taala (mappaso’nai pusa). Jari mangapa na andiango’o mie’ maala pe’guruang?"
    },
    {
      "sura": 45,
      "verse": 24,
      "text": "Anna ise’iya ma’uang: “Atuang di’e andiang laeng sangga’ atuoang di lino tappa’, matei tau  anna tuo toi tau anna andiang diang na mippacilaka selaengna wattu, anna tongang andiangi ise’iya maappunnai  pa’issangan iya bassa di’o, ise’iya andiang laeng sangga’ makkira-kirai  tappa’i."
    },
    {
      "sura": 45,
      "verse": 25,
      "text": "Anna mua’ ditaleangi (dibacangi) ise’iya aya’-aya’-I iya mannassa, andiang diang passakka’na ise’iya selaengna ma’uang: “Papolei (patuoi mie’ membali’) ama’-ama’i mua’ diango’o mie’ to tongang (parua).”"
    },
    {
      "sura": 45,
      "verse": 26,
      "text": "Pa’uango’o: “Puang Allah Taala mappatuo’o mie’ mane mappamateo mie’, dipurana di’o  napasiru­mungo’o mie’ di allo keama’ iya andiang diang abata-batang di sesena. Anna iya tia mae’diangi rupa tau andiang ma’issang."
    },
    {
      "sura": 45,
      "verse": 27,
      "text": "Anna sangga’ appunnanna Puang Allah Taala arayang langi’ anna lino. Anna di allo diangna (allo) napatiwa’as, na rugimi di allo di’o to mappogau’ adaeang."
    },
    {
      "sura": 45,
      "verse": 28,
      "text": "Anna (di allo di’o) muitai tungga-tungga’ umma’ meppa­lingutti’. Mesa-mesa umma’ di illongngi na (ma’ita) sura’ (ammalna). Di allo di’o di balasi di anu iya mie’ pura mupogau’."
    },
    {
      "sura": 45,
      "verse": 29,
      "text": "(Puang Allah Taala) ma’uang : “Iyamo di’e sura’-I, Iyami’ mappauango’o mating siola tongang (parua). Sitongangna diangi Iyami’ pura massio’o mattulis di anu iya mie’ pura mupogau’.”"
    },
    {
      "sura": 45,
      "verse": 30,
      "text": "Anna to matappa’ anna mappogau’ apiangan, jari Puangna mappatamai ise’iya di pammasena (suruga). Iyamo di’o asumaroang iya  ma’nyata (mannassa)."
    },
    {
      "sura": 45,
      "verse": 31,
      "text": "Anna to kaper (dipa’uangngi): “jari apa’ andiangpadi diang aya’-aya’-U iya di bacang mating di sesemu mie’, jari mattaka’borango’o mie’ alawemu, anna diango’o mie’ kaum iya madosa?”"
    },
    {
      "sura": 45,
      "verse": 32,
      "text": "Anna mua’ dipa’uangngio (mating): “Sitongangna janjinna Puang Allah Taala di’o tongang  anna allo mepatiwa’as di’o andiang diang abata-batang lao. Tongang na dipa’uangngio: “Iyami’ andiang ma’issang apa di’o disanga allo keama’o, Iyami’ andiang laeng sangga’ makkira-kira  tappa’, anna iyami’ andiang makany­nyang.”"
    },
    {
      "sura": 45,
      "verse": 33,
      "text": "Anna mannassami lao ise’iya adaeang-adaeang di anu  iya pura napogau’ anna ise’iya nalebuangi (passes­sa) iya ise’iya samata na pappaelle-elleang."
    },
    {
      "sura": 45,
      "verse": 34,
      "text": "Anna dipa’uangngi (lao ise’iya): “Di allo di’e Iyami’ maaluppeio mie’ me’apa mupealuppeangna di assitang allomu mie’ di’e, anna engeang membali’mu mie’ iyamo naraka anna tongang andiang pattulung di sesemu mie’."
    },
    {
      "sura": 45,
      "verse": 35,
      "text": "Iya bassa di’o, sitongangna sawa’ mappajario mie’ aya’-aya’na Puang Allah Taala pielle-elle anna napagenggemo’o mie’ atuoang lino. Jari di allo di’e ise’iya andiangi dipasung pole di naraka anna andiang toi di bei wattu ne me’atowa’."
    },
    {
      "sura": 45,
      "verse": 36,
      "text": "Jari appunnanna Puang Allah Taala inggannana pappuyi. Puangna  langi’  anna Puangna lino, Puang inggannana alang."
    },
    {
      "sura": 45,
      "verse": 37,
      "text": "Anna di sese-Nai akaiyangan (arayang) di langi’ anna lino. Iya (Puang) Masarro Maraya Pa’ulleang na Maroro (Adil)."
    },
    {
      "sura": 46,
      "verse": 1,
      "text": "Ḥā Mīm"
    },
    {
      "sura": 46,
      "verse": 2,
      "text": "(Iya di’e) Kitta dipaturungi pole di Puang Allah Taala Masarro Maraya Pa’ulleang na Maroro (Adil)."
    },
    {
      "sura": 46,
      "verse": 3,
      "text": "Iyami’ andiang mappadiang  langi’ anna lino  anna anu iya di alle’na selaengna sawa’  (diang akkattana) iya tongang anna di lalang wattu iya dipato’. Anna to kaper mippondo’ pole di anu dipappaingarangani lao ise’iya."
    },
    {
      "sura": 46,
      "verse": 4,
      "text": "Pa’uango’o (Muhammad): “Papannassaianga’ mie’ anu iya musomba selaengna Puang Allah Taala, patiroia’ iya anu pura napadiang  ise’iya di lino di’e iyade’ diangdi massolangi  (Puang Allah Taala di pappadiangan) langi’? Bawai mai di sese-U Kitta’ di andiang­napa di’e (Koroang) iyade’ sossorang pole pa’issanganna (to diolo’), mua’ diango’o mie’ to tongang (parua).”"
    },
    {
      "sura": 46,
      "verse": 5,
      "text": "Anna inaidi la’bi pusa pole di to massomba-somba selaengna Puang Allah Taala iya andiang mala mattarima (do’ana) lambi’  allo kiama’ anna ise’iya takkalupa pole (di na mappodiate) do’ana ise’iya?"
    },
    {
      "sura": 46,
      "verse": 6,
      "text": "Anna mua’ dipasirumungi rupa tau (dio di allo kiama’) diangi di’o somba-sombangano menjari balinnai ise’iya anna diangi ise’iya makkaperri passomba-sombangna."
    },
    {
      "sura": 46,
      "verse": 7,
      "text": "Anna mua’ di bacangani lao ise’iya aya’-aya’-I iya mappannassa, ma’uangmi to makkaperri atongangan di wattu atongangan  di’o  mappolei ise’iya, (na ma’uang): “Iya di’e seher iya ma’nyata (mannassa).”"
    },
    {
      "sura": 46,
      "verse": 8,
      "text": "Mala ise’iya ma’uang: “Iya (Muhammad) mappapi-papia (Koroang).” Pa’uango’o: “Mua’ iyau mappapi-papiai, jari andiangao’o mie’ (maappunnai) akkuasang na mappalea-a’ pole di (passessana) Puang Allah Taala mau na saicco’na. Iya (Puang) kaminang ma’issang  anu musipau-paui (di masaalah) Koroang. Sukku’mi Iya (Puang) massa’bi  di seseu anna di sesemu mie’, anna Iya (Puang) Masarro Pa’dappang na Makkesayang."
    },
    {
      "sura": 46,
      "verse": 9,
      "text": "Pa’uango’o (Muhammad): “Iyau tania Suro iya mammulang pole di para suro anna andiangi uissang anu iya na napogau’  limai di iyau anna andiang (toi uissang) di sesemu mie’. Iyau andiang laeng sangga’ mappeccoe’i  iya nawahyukang di seseu anna iyau andiang laeng sangga’  pappaingarang  iya ma’nyata (mannassa).”"
    },
    {
      "sura": 46,
      "verse": 10,
      "text": "Pa’uango’o: “Papannassaianga’ mie’, me’apai tangngar­mu mua’ Koroang di’o polei di Puang Allah Taala,  anna i’o mie’ makkaperri-i, anna mesa sa’bi  iya massa’bi pole di Bani Israil maakui (aparuanganna) iya sitteng (iya dipau lalang ) di Koroang,   mane matappa’i, anna mattaka’­borang alaweo mie’. Sitongangna Puang Allah Taala  andiangi mambei patiroang lao di to ta’lalo pagau’ bawang.”"
    },
    {
      "sura": 46,
      "verse": 11,
      "text": "Anna to kaper  ma’uang lao di to matappa’: “Tenna’ diangi  di’o (Koroang-o) mesa  anu macoa, tantui ise’iya andiangi na mappendioloi iyami’  (matappa’ lao di Koroang). Anna iya tia ise’iya andiangi mallolongan patiroang (pole di Koroang), jari ise’iya na ma'uang:  “Iya di’e alosongan iya masaemo.”"
    },
    {
      "sura": 46,
      "verse": 12,
      "text": "Anna di andiangnapa (diang) Koroang,  diang memang­mo  lalang  di Kitta’na Musa patiroang anna pammase. Anna iya di’e (Koroang)  iyamo kitta’ mappatongang (iya) ma’basa Ara’  na mappaingarang lao di to ta’lalo pagau’ bawang anna mambei karewa mepperio-rio lao di to mappogau’ apiangan."
    },
    {
      "sura": 46,
      "verse": 13,
      "text": "Sitongangna to ma’uang: “Puangngi iyamo Puang Allah Taala, mane ise’iya tatta’i istikamah, jari andiangi ise’iya dipaarakkeang anna andiang toi ise’iya masara nyawa."
    },
    {
      "sura": 46,
      "verse": 14,
      "text": "Ise’iyamo di’o  pa’engei suruga, ise’iya mannannungan di lalangna,  diangi balasan di anu iya pura napogau’ ise’iya."
    },
    {
      "sura": 46,
      "verse": 15,
      "text": "Anna Iyami’ mapparentai rupa tau (mamoare’i) me’acoa (lao di  tomawuweng) indo amanna, indona mambatta­ngani  masussa na matanggal, anna mappianangi masussa na matanggal to’o. Mambattangani  na mappiarai (mappasusui) iyamo talluppulo bulanna. Lambi’ mua’ kaiyangmi anna ummurna  mallambi’ patappulo taung diangi merau: “E Puangngu,  patiroia’ mai na  massukkurri pammenyamang-Mu  iya Mu-beia’ anna lao di indo ama’u anna mamoarea’  mala mappogau’ apiangan  iya Mu-rioi. Beia’ apiangan  iya (lolong lambi) lao di ana’ appou. Sitongangna iyau me’atowa’ di sese-Mu anna sitongangna  iyau mettama di to masserakang alawe (Sallang).”"
    },
    {
      "sura": 46,
      "verse": 16,
      "text": "Ise’iyamo tu’u  di’o to Iyami’ mattarimai pole ise’iya  ammal macoana  iya pura napogau’  anna Iyami’ maa’dap­pangan  asala-asalangna ise’iya,  (ise’iya na menjari) pa’engei suruga, iya di’o janji tongang iya pura  dijanji­angi ise’iya."
    },
    {
      "sura": 46,
      "verse": 17,
      "text": "Anna to ma’uang lao di da’dua indo amanna: “Ah di (to mawuweng) indo amanna, diangdo’o da’dua siola  mappaingaranga’ mua’ na dipatiwa’asa’, anna lesse’mi lao (sisaapa) umma’  di andiangnupa? mane di da’dua indo amanna  di’o merau tulung lao di Puang Allah Taala na ma’uang: “Cila-cilakapao, patappa’mo’o! Sitongangna janjinna Puang Allah Taala tongangi.” Mane ma’uangi: “Iya di’e andiang laeng selaengna  curita-curitana tappa’ to diolo’.”"
    },
    {
      "sura": 46,
      "verse": 18,
      "text": "Ise’iyamo tu’u  di’o to pastimo dipato’ (passessana) siola umma’-umma’ iya pura mai di andiangnapai  ise’iya pole di bassa jin anna bassa tau. Sitongangna diangi ise’iya  to rugi (digau’ bawang)."
    },
    {
      "sura": 46,
      "verse": 19,
      "text": "Anna tungga’-tungga’ ise’iya (diang) onrona situru’ me’apai anu napogau’ anna mamoare’i Puang Allah Taala mappasukku’i ise’iya (balasan) panggauangna anna ise’iya andiangi diparugi."
    },
    {
      "sura": 46,
      "verse": 20,
      "text": "Anna (ingarangi) allo (di wattu)  to kaper  dipepeolo lao  di naraka  (dipa’uangngi): “purao mie’ maccappu’i dalle’mu iya macoa lalang di atuoang linomu (tappa’) anna me’asanna-sannango’o mie’ (mappenyamangngi), jari di allo di’e di balasi  passessa iya mappamatuna  sawa’ mattaka’borango’o mie’ alawemu di baona lino andiang tongang, anna diango’o mie’ pase’."
    },
    {
      "sura": 46,
      "verse": 21,
      "text": "Anna ingarangi (Hud) lulluare’na bassa ‘Ad iyamo  di wattunnai mappaingarang lao di kaumna dio di            Al-Ahkaf anna sitongangna  pura diolo’mi sisaapa tau  pappaingarang di andiangnapai anna dipurana (ma’uang):  “Dao mie’ passomba selaengna Puang Allah Taala, sitongangna upaarakkeango’o mie’ na narua passessa di allo iya kaiyang.”"
    },
    {
      "sura": 46,
      "verse": 22,
      "text": "Ise’iya ma’uang: “apa’ pole do’o mie’ mai di iyami’  na mappepeppondo’ iyami’ pole (di na massomba)  puang-puangngi?  Jari papolemi di iyami’  passessa iya pura mupaaccangan di iyami’ mua’ diango’o to tongang (parua).”"
    },
    {
      "sura": 46,
      "verse": 23,
      "text": "Iya (Hud) ma’uang: “Sitongangna iya di’o pa’issangan-o sangga’ di sesenai Puang Allah Taala anna iyau (sangga’) mappalambiangano’o mie’ iya diutusa’  na mambawai, anna iya tia uita-o mie’ kaum iya cangngo.”"
    },
    {
      "sura": 46,
      "verse": 24,
      "text": "Jari di wattunnai ise’iya ma’ita di’o passessa-o (sitteng) tai iri’ iya tipolo lao di lemba-lembana, ise’iya ma’uang:  “Iyamo di’e tai iri’  na mapparawung urang di iyami’.” (Tania), mala iyamo di’o passessa  iya muperau  mamoa­re’i   dipamasigangano’o mie’,  (iyamo) iri’ mattam­­bu’ passessa  iya pemonge’,"
    },
    {
      "sura": 46,
      "verse": 25,
      "text": "iya mappaaccur inggannana seu-seuwa  sawa’ parentana Puangna, jari menjarimi ise’iya (kaum ‘Ad) andiangmi  palatto (di lino) selaengna (bate) engeangna  ise’iya mottong. Bassami di’o iyami’ mambalas  lao di kaum iya madosa."
    },
    {
      "sura": 46,
      "verse": 26,
      "text": "Anna sitongangna Iyami’ pura mappamasse’ onrona  ise’iya di lalangna anu iya Iyami’  andiangpa rua mappamasse’ onromu di lalangna anna Iyami’ pura mambei lao ise’iya  pa’irrangan, anna pe’itang anna ate. Jari iya tia pa’irrangan, anna pe’itang, anna atena di’o  andiangi ma’guna di sesena ise’iya mau nasaicco’na, sawa’ ise’iya samata makkaperri aya’-aya’na Puang Allah Taala anna (ise’iya na balumbungni) passessa iya diolo’  samata napaelle-elleang."
    },
    {
      "sura": 46,
      "verse": 27,
      "text": "Anna sitongangna Iyami’  pura mappaaccur banua di alleroangmu mie’, anna Iyami’ pura mappapole makkulli-kulling tanda-tanda akaiyanga’-I mamoare’i ise’iya membali’ (me’atowa’)."
    },
    {
      "sura": 46,
      "verse": 28,
      "text": "Jari mangapai (barahala anna anu nasanga puang) iya na massomba ise’iya selaengna Puang Allah Taala na mappakadeppu’ alawe lao di (Puang)  iya andiang mala  mattulungi ise’iya? Mala (iya nasanga puang-puang) di’o  lanynya’mi pole ise’iya. Anna iyamo di’o capparang alosonganna  ise’iya anna anu iya napapi-papia ise’iya diolo’."
    },
    {
      "sura": 46,
      "verse": 29,
      "text": "Anna (ingarangi)  wattu’-I  mappepeolo di sesemu (Muhammad) sarrombongan bassa  jin iya ma’irrangngi Koroang, jari di wattunnai  ise’iya mappolei pambacang (Koroang)  ma’uangmi ise’iya: “Makko’o (na pe’irrangngi) mie’”. Dipuranamo di’o (pambacang-o) membali’mi ise’iya lao  di kaumna na mappaingarang."
    },
    {
      "sura": 46,
      "verse": 30,
      "text": "Ise’iya ma’uang: “E umma’-i, sitongangna iyami’ pura ma'irrangngi  Kitta’ (Koroang)  iya pura dipaturung di boe’na Musa iya mappattongang  kitta’-kitta’ di andiangnapai (diolo’) anna mambei patiroang lao di atongangan anna lao di tangalalang iya maroro."
    },
    {
      "sura": 46,
      "verse": 31,
      "text": "E umma’i, tarimai (pe’illongna) to me’illong lao di Puang Allah Taala anna  patappa’o  mie’ Lao, napominasai Puang Allah Taala na maa'dappangan dosa-dosamu anna mallappasango’o mie’ pole di passessa iya pemonge’."
    },
    {
      "sura": 46,
      "verse": 32,
      "text": "Anna inai andiang mattarima (di pe’illongna) to me’illong lao di Puang Allah Taala   jari  andiangi na mala mallappasang  alawena pole di passessana Puang Allah Taala di baona lino anna andiang diang petturundungan di sesena selaengna (Puang Allah Taala). Ise’iyamo di’o lalang di apusang iya ma’nyata (mannassa).”"
    },
    {
      "sura": 46,
      "verse": 33,
      "text": "Anna andiangdi ise’iya mappennassai  mua’ sitongangna Puang Allah Taala  (Puang Iya) mappadiang langi’ anna lino anna Iya (Puang) andiang massa’ding matanggal  sawa’ mappadiangi, Iya (Puang) kuasa mappatuo to mate. Ya, sitongangna Iya (Puang) Masarro Kuasa di inggannana seu-seuwa."
    },
    {
      "sura": 46,
      "verse": 34,
      "text": "Anna (ingarangi) allo (wattu)  to kaper  dipepeolo lao di naraka, (dipa’uangngi’i): “Taniadi passessa di’e tongang?” Ise’iya ma’uang: “Ya, Tongang, sawa’ Puang­ngi.” (Puang Allah Taala) ma’uang: “Jari perasaimi mie’ passessa di’e sawa’ diango’o mie’ makkaperri."
    },
    {
      "sura": 46,
      "verse": 35,
      "text": "Jari pe’asa’baro’o (Muhammad) sitteng to maappunnai amasseang ate pole di para suro  me’asa’bar  anna da  perau dipamasigangan passessa lao ise’iya. Di allo ise’iya ma’ita passessa  iya dijanjiangi,  (nasa’dingi) ise’iya ingga’na mottong di (lino)  cinappa’ le’ba’di di tangnga allo. (i’o) sangga’ mappalambi’ tappa’, jari andiangi ise’iya dipawinasa selaengna kaum iya pase’."
    },
    {
      "sura": 47,
      "verse": 1,
      "text": "To kaper anna mappusara (tau) pole di tangalalangna Puang Allah Taala, (Puang Allah Taala) maapus  ammal panggauangna ise’iya."
    },
    {
      "sura": 47,
      "verse": 2,
      "text": "Anna to matappa’  (lao di Puang Allah Taala) anna mappogau’ apiangan  anna matappa’  (toi) di anu napaturung  lao di  Muhammad;  anna iyamo di’o atongangan  pole di Puangna ise’iya, Puang Allah Taala maapus asala-asalangna ise’iya anna mappecoai keadaanna ise’iya."
    },
    {
      "sura": 47,
      "verse": 3,
      "text": "Iya bassa di’o, sawa’ sitongangna  to kaper  mappeccoe’i anu adae’ anna sitongangna  to matappa’  mappeccoe’i anu tongang  pole di Puangna ise’iya. Tipatenganmi di’o  Puang Allah Taala mappapia akkalarapangan  akkalarapangan lao di  rupa tau."
    },
    {
      "sura": 47,
      "verse": 4,
      "text": "Mua’ siruppa’o mie’ to kaper (dio di pammusuang) jari lappasangni barona. Anna mua’ mukalai  ise’iya, sakai, mua’ purai di’o malai mulappasang iyade’  mattarima pappapoleiangna lambi’ me’osa pammusuang. Bassami di’o, anna tenna’ Puang Allah Taala mappoelo’, Iya (Puang) na mappawinasa ise’iya. Anna iya tia  (Puang) melo’ ma’uyi sambareango’o mie’ di sambareang laeng. Anna to mate di tangalalangna Puang Allah Taala, jari (Puang Allah Taala) andiang na mappalaosala ammal panggauangna ise’iya."
    },
    {
      "sura": 47,
      "verse": 5,
      "text": "(Puang Allah Taala) na mambei patiroang lao ise’iya  anna mappecoai keadaanna ise’iya,"
    },
    {
      "sura": 47,
      "verse": 6,
      "text": "anna mappatamai ise’iya lalang di suruga  iya pura napepessangan lao ise’iya"
    },
    {
      "sura": 47,
      "verse": 7,
      "text": "E inggannana to matappa’, mua’ mattulungo’o mie’ (agamana) Puang Allah Taala, napominasai Puang Allah Taala na mattulungo’o mie’ anna mappamasse’ mie’ onromu,"
    },
    {
      "sura": 47,
      "verse": 8,
      "text": "Anna to kaper, jari acilakangmo lao ise’iya anna Puang Allah Taala  maapus ammal panggauangna ise’iya."
    },
    {
      "sura": 47,
      "verse": 9,
      "text": "Iya bassa di’o  sawa’ sitongangna ise’iya maccalla anu napaturung Puang Allah Taala (Koroang) mane Puang Allah Taala maapus ammal panggauangna ise’iya."
    },
    {
      "sura": 47,
      "verse": 10,
      "text": "Jari apa ise’iya andiangi rua mellamba di baona lino  lambi’i mala mappinnassai  me’apai cappa­rangna  to  mendiolo (to diolo’ mai), Puang Allah Taala pura mapparuai ise’iya awinasang  anna to kaper  na mattarima sitteng di’o."
    },
    {
      "sura": 47,
      "verse": 11,
      "text": "Iya bassa di’o  sawa’ sitongangna Puang Allah Taala petturundunganna to matappa’, anna sitongangna to kaper di’o  andiangi maappunnai petturun­dungan."
    },
    {
      "sura": 47,
      "verse": 12,
      "text": "Sitongangna Puang Allah Taala mappatama to matappa’ anna mappogau’ apiangan tama di suruga  iya lolong  di naungna binanga-binanga. Anna to kaper me’asanna-sannangi (di lino) anna ise’iya ummande sitteng (ummandena) olo’-olo’. Anna naraka engeangna ise’iya mottong."
    },
    {
      "sura": 47,
      "verse": 13,
      "text": "Anna tongang mai’di banua iya (pakkappungna) la’bi makasau’  dadi (di pakkappung) banuammu (Muhammad) iya marrimbao malai. Iyami’mo mappawinasai ise’iya, jari andiang diang mesa tau pattulung lao ise’iya."
    },
    {
      "sura": 47,
      "verse": 14,
      "text": "Jari apa to mettunga’eng lao di katarangan iya pole di Puangna sittengi (setang) iya  ma’ita macoa panggau­angna iya adae’ anna ise’iya mappeccoe’i nassunna?"
    },
    {
      "sura": 47,
      "verse": 15,
      "text": "Akkalarapangan (pa’engei) suruga  iya dijanjiang  lao di to me’atakwa,  iya di lalangna diang binanga-binanga pole di uai iya andiang  tipinra rasana anna baunna,  binanga-binanga pole di uai susu andiang tipinra rasana, binanga-binanga pole di khamar iya macoa rasana di to mandundui,  anna binanga-binanga cani’  iya ditapis, anna ise’iya mallolongan di lalangna inggannana  bua-bua anna pa’dappang pole di Puangna ise’iya, sittengandi ise’iya to mannannungan lalang di naraka, anna dipadundui uai  re’de iya mappolo-polong (mappaaccur) galla-gallanna ise’iya?"
    },
    {
      "sura": 47,
      "verse": 16,
      "text": "Anna di antarana ise’iya diang to ma’irrangngi  paummu  (Muhammad), anna mua’ messungi pole di sesemu ma’uangi ise’iya lao di to pura  di bei pa’issangan  (para sahaba’na Nabi):  “Apa na pau digena’di’o?” Ise’iyamo tu’u di’o to nakocci mata atena Puang Allah Taala anna ise’iya mappeccoe’i nassunna."
    },
    {
      "sura": 47,
      "verse": 17,
      "text": "Anna to mallolongan patiroangna Puang Allah Taala mattambai patiroang lao ise’iya  anna mambei’i (mambalas) takwana ise’iya."
    },
    {
      "sura": 47,
      "verse": 18,
      "text": "Jari  apa naeppei ise’iya selaengna allo kiama’, iya na pole lao ise’iya andiang napanna-panna, jari tongang polemi tanda-tandana. Jari apa gunana  lao ise’iya pa’ingarangna di’o  mua’ allo kiama’ polemi?"
    },
    {
      "sura": 47,
      "verse": 19,
      "text": "Jari issangi, mua’ sitongangna andiang diang Puang sangadinna Puang Allah Taala  anna perau a’dappangani dosa-dosamu  anna (dosana) to matappa’ tommuane anna to baine. Anna Puang Allah Taala  ma’issang engeangmu mie’ me’uya’ anna engeangmu mie’ mottong."
    },
    {
      "sura": 47,
      "verse": 20,
      "text": "Anna to matappa’ ma’uang: “Mangapa na andiang dipaturung mesa sura’ (pesio manjiha’)?” Jari mua’ diang  mesa sura’ dipaturung  iya mannassa akkattana anna dipau di lalangna (diang parenta) mammusu’, muitai to diang amongeang  lalang di atena  na me’ita mating sitteng pe'itanna to tialuppe  sawa’ marakke’i mate, jari iyamo di’o sitinaya lao ise’iya."
    },
    {
      "sura": 47,
      "verse": 21,
      "text": "Tunru’ anna mappau macoa (la’bi macoai lao ise’iya). Jari mua’ dipato’mi parenta (mammusu’). Jari mua’ ise’iya  tongang (matappa’) lao di Puang Allah Taala, tongang diangi labi macoa di sesena ise’iya."
    },
    {
      "sura": 47,
      "verse": 22,
      "text": "Jari apamode’ mua’ kuasao mie’,  na mappogau’o mie’ adaeang  di baona lino anna mappolongo’o mie’   pallulluareang?"
    },
    {
      "sura": 47,
      "verse": 23,
      "text": "Ise’iyamo tu’u di’o to nacalla Puang Allah Taala, jari na pabingai ise’iya talinganna anna napabutai ise’iya pe’itanna."
    },
    {
      "sura": 47,
      "verse": 24,
      "text": "Jari andiangdi ise’iya  mappinnassai  Koroang iyade’ atena  ise’iya tikocci’i?"
    },
    {
      "sura": 47,
      "verse": 25,
      "text": "Sitongangna to membali’ lao di (akaperang) dipurana patiroang mannassa di sesena, setang maccalowo’i ise’iya anna  mappamalakka paaga’-aga’na ise’iya."
    },
    {
      "sura": 47,
      "verse": 26,
      "text": "Iya bassa di’o sawa’ sitongangna ise’iya (to munape’)   ma’uang lao di to  maccalla anu napaturung Puang Allah Taala (Yahudi): “Iyami’ na me’atunru’ mating di sesemu mie’ di sisaapa urusan,” anna Puang Allah Taala ma’issang rahasiana ise’iya. "
    },
    {
      "sura": 47,
      "verse": 27,
      "text": "Jari me’apai ise’iya  mua’ malaika’ (paala nyawa) marrambu’ nyawana ise’iya, na mappipal rupanna ise’iya, anna (mattuttu’) pondo’na ise’iya?"
    },
    {
      "sura": 47,
      "verse": 28,
      "text": "Iya bassa di’o,  sawa’ sitongangna ise’iya mappeccoe’i di anu iya mappapole cai’na Puang Allah Taala anna ise’iya maccalla  (anu mappapole) rio-Na. Jari (Puang) maapus  ammal panggauangna ise’iya."
    },
    {
      "sura": 47,
      "verse": 29,
      "text": "Iyade’ apa’ to diang amongeang lalang di atena  massanga mua’ Puang Allah Taala andiang na  mappepetiroang  siri atena ise’iya?"
    },
    {
      "sura": 47,
      "verse": 30,
      "text": "Anna mua’ Iyami’ mappoelo’,  napominasai Iyami’ tongang na mappessangngi (Muhammad) lambi’ muissang tongangi ise’iya pole di bamba paunna, anna Puang Allah Taala ma’issang ammal panggauangmu mie’."
    },
    {
      "sura": 47,
      "verse": 31,
      "text": "Anna sitongangna Iyami’ tongang na  ma’uyio  mie’ lambi’ Iyami’ ma’issang  to manjiha’  anna to me’asa’bar di sesemu mie’, anna Iyami’ ma’uyi karewamu mie’."
    },
    {
      "sura": 47,
      "verse": 32,
      "text": "Sitongangna to kaper  anna mappusara (tau) pole di tangalalangna Puang Allah Taala anna mambaliang suro  dipurana patiroang  di’o mannassa di sesena, ise’iya andiangi mala mambei adaeang lao di Puang Allah Taala mau nasaicco’na. Anna Puang Allah Taala  na maapus  ammal panggauangna ise’iya."
    },
    {
      "sura": 47,
      "verse": 33,
      "text": "E inggannana to matappa’, tunru’o mie’ lao di Puang Allah Taala anna tunru’o to’o mie’ lao di suro anna da  mie mappoda-podae’ammal panggauangmu mie’."
    },
    {
      "sura": 47,
      "verse": 34,
      "text": "Sitongangna to kaper  anna mappusara  (tau)  pole di tangalalangna Puang Allah Taala  mane ise’iya mate  di akaperangna, jari Puang Allah Taala tongang andiang na maadappangani ise’iya."
    },
    {
      "sura": 47,
      "verse": 35,
      "text": "Dao mie’ palamma anna mapperoa (melo’) siama’ anna i’o mie’ madiaya anna Puang Allah Taala  (tomo) massolangano’o anna Iya (Puang Allah Taala)  massolagano’o mie’, anna Iya (Puang) andiang na makkurangngi  ammal panggauangmu mie’."
    },
    {
      "sura": 47,
      "verse": 36,
      "text": "Sitongangna atuoang lino  sangga’ pangi-panginoang anna rio tamma’guna tappa’. Anna mua’ matappa’o mie’ anna me’atakwao, Puang Allah Taala na mambeio mie’ appalang anna Iya (Puang)) andiang na mapperau barang-barangmu mie’."
    },
    {
      "sura": 47,
      "verse": 37,
      "text": "Mua’ Iya (Puang) mapperauio mie’ barang-barang mappassao (mamoare’o  mappebengan nasang)  tongang na makikkiro’o  mie’ anna Iya (Puang) na mappalatto siri atemu mie’."
    },
    {
      "sura": 47,
      "verse": 38,
      "text": "Ingarangi,  i’o mie’ di’e to diperoa na mappasung (mappasulakkang barangmu) lao  di tangalalangna Puang Allah Taala. Jari di antaramu mie’ diang to makikkir, anna inai makikkir sitongangna iya sangga’ makikkir lao di alawena toi tia. Anna Puang Allah Taala  Tongang Sugi’  anna i’omo mie’ to mapparalluangi. Anna mua’ meppondo’o mie’ napominasai (Puang) na massalleio di umma’ laeng, anna diangi ise’iya andiango’o mie’ sitteng."
    },
    {
      "sura": 48,
      "verse": 1,
      "text": "Sitongangna Iyami’ pura mambeio apakalang iya ma’nyata (mannassa)."
    },
    {
      "sura": 48,
      "verse": 2,
      "text": "Mamoare’i Puang Allah Taala  maa'dappangano’o pole di dosa-dosamu iya pura lalo anna anu iya napole siola mappasukku’ pappenyamang-Na di sesemu anna  mam­beio patiroang lao di tangalalang iya maroro."
    },
    {
      "sura": 48,
      "verse": 3,
      "text": "Anna mamoare’i Puang Allah Taala  mattulungo’o, pattulungan iya makasau’ (mai’di)."
    },
    {
      "sura": 48,
      "verse": 4,
      "text": "Iya (Puang) mappaturung atannangan tama di atena  to matappa’ mamoare’i tappa’na  ise’iya tambangi siola tappa’na (iya diangmo). Anna appunnanna Puang Allah Taala jannangan langi’ anna lino, anna Diangi Puang Allah Taala Masarro Paissang na Maroro (Adil)."
    },
    {
      "sura": 48,
      "verse": 5,
      "text": "Mamoare’i (Puang Allah Taala)  mappatama  to matappa’ tommuane anna to baine  lalang di suruga iya lolong di naungna binanga-binanga, ise’iya mannan­nungan di lalang anna mamoare’i (Puang Allah Taala)  ma’oppo’i (maapus) asalangna ise’iya. Anna diangi iya bassa di’o  di sesena Puang Allah Taala asumaroang kaiyang,"
    },
    {
      "sura": 48,
      "verse": 6,
      "text": "Anna mamoare’i (Puang Allah Taala)  massessa to munape’ tommuane anna to baine  anna to mappa’dua tommuane anna to baine, iya ise’iya makkapang adae’ Puang Allah Taala. Ise’iya na mallolongan (awinasang)  iya tongang adae’ anna Puang Allah Taala  maccai’i  anna mattunda ise’iya anna mappatayangi ise’iya naraka Jahannam. Anna (naraka Jahannam) iyamo tongang adae’na engeang membali’."
    },
    {
      "sura": 48,
      "verse": 7,
      "text": "Anna appunnanna Puang Allah Taala jannangan langi’ anna lino. Anna diangi Puang Allah Taala Masarro Maraya Pa’ulleang na  Maroro (Adil)."
    },
    {
      "sura": 48,
      "verse": 8,
      "text": " Sitongangna Iyami’ ma’utuso’o (Muhammad) menjadi sa’bi, pambawa karewa mapperi-rio anna pappainga­rang,"
    },
    {
      "sura": 48,
      "verse": 9,
      "text": "Mamoare’o mie’ matappa’ lao di Puang Allah Taala anna lao di suro-Na, anna mappakua’ (agama-Na), mappakai­nyang-I. Anna mattasa’be Lao di (Puang) di wattu  malimang anna marawiang."
    },
    {
      "sura": 48,
      "verse": 10,
      "text": "Sitongangna to ma’janjio (Muhammad),  sitongangna ise’iya sangga’ ma’janji lao di Puang Allah Taala. Lima (akkuasangna) Puang Allah Taala dioi di baona lima (akkuasangna) ise’iya. Jari inai andiang ma’ola janjinna, jari diangi andiang ma’ola janji alawena, anna inai ma’ola janjinna lao di Puang Allah Taala, jari (Puang)  na mambei’i appalang iya kaiyang."
    },
    {
      "sura": 48,
      "verse": 11,
      "text": "To Badwi iya mottong (andiang turu’ lamba lao di Hudaibiyah) na ma’uang:  “Barang anna  biya’i  mappusarai iyami’,  jari perau a'dappangani iyami’,” ise’iya mappau di lilana iya anu andiang lalang di atena. Pa’uango’o: “Jari inaidi tia  mala mappusara  pa’elo’na Puang Allah Taala mua’ Iya  (Puang) mappoelo’ awala’  (arugiang) di sesemu mie’ iyade’ mua’ Iya (Puang)  mappoelo’ akkegunang (asumaroang) di sesemu mie’. Mala diangi Puang Allah Taala Masarro Paissang na pakkarewa di anu iya mupogau’.”"
    },
    {
      "sura": 48,
      "verse": 12,
      "text": "Mala  makkapa-kapango’o mie’ mua’ Suro anna to matappa’ andiang tongang na membali’  lao di biya (pallulluareangna) mannannungan  anna setang mappajario ma’ita macoa tama di atemu mie’ iya di’o pakkapa-kapang-o, anna i’o mie’ makkapa-kapang adae’ anna diango’o mie’ menjari umma’ iya accur."
    },
    {
      "sura": 48,
      "verse": 13,
      "text": "Anna inai-inai andiang matappa’ lao di Puang Allah Taala anna Suro-Na, jari sitongangna  Iyami’ mappatayangi  di to kaper  naraka iya sundallea’ (massopa-sopa)."
    },
    {
      "sura": 48,
      "verse": 14,
      "text": "Anna appunnanna Puang Allah Taala arayang langi’ anna lino. Iya  (Puang) maa'dappangan di to inai napoelo’ anna massessa di to inai napoelo’. Anna diangi Puang Allah Taala Masarro Pa’dappang na Makkesayang."
    },
    {
      "sura": 48,
      "verse": 15,
      "text": "Mua’ me’akke’o mie’ lamba maala barang   tamma’gaga, (to Badwi) na ma’uang: “paso’nai iyami’ mappeccoe’io mie’”, diangi ise’iya melo’ mambenru’ laeng janjinna Puang Allah Taala.” Pa’uango’o:  “tongang andiango’o mie’ na mala mappeccoe’i iyami’”, bassami mie’ di’o Puang Allah  Taala mappato’ di andiangnapa (diolo’). jari ise’iya na ma’uang: “tongang musiri atei iyami’,” mala diangi ise’iya  andiang ma’issang selaengna saicco’ sanna’di."
    },
    {
      "sura": 48,
      "verse": 16,
      "text": "Pa’uango’o lao di Ara’ (Badwi) iya mottong: “Na diperoao mie’ na lamba (mammusu’) lao di kaum iya makasau’, na mumusu’i ise’iya iyade’ mangakui ise’iya (mettama Sallang). Jari mua’ matturu’i (peperoana di’o) Puang Allah Taala tongang na mambeio mie’ appalang  iya macoa  anna mua’ meppondo’o mie’ me’apa meppondo’mu diolo’, Iya (Puang) na  massessao mie’ passessa iya pemonge’."
    },
    {
      "sura": 48,
      "verse": 17,
      "text": "Andiang diang dosa di sesena to buta anna di to sala-salang iya keppa’ anna di to monge’ (mua’ andiangi turu’  lamba mammusu’). Anna inai-inai  tunru’ lao di Puang Allah Taala anna Suro-Na, Puang Allah Taala tongang na mappatamai lalang di suruga iya lolong di naungna binanga-binanga anna  inai-inai   meppondo’  tongang na disessai passessa iya pemonge’."
    },
    {
      "sura": 48,
      "verse": 18,
      "text": "Sitongangna Puang Allah Taala  maarioi to matappa’ di wattunnai ise’iya  manjanji-o dio di naung ayu, jari Puang Allah Taala  ma’issang anu diang lalang di atena  ise’iya mane mappaturung asannangan lao ise’iya anna mambalasi  ise’iya apakalang  iya  kadeppu’ (wattunna),"
    },
    {
      "sura": 48,
      "verse": 19,
      "text": "anna  (anu iya nala) tamma’gaga iya mai’di mala nala ise’iya. Anna diangi Puang Allah Taala Masarro Maraya Pa’ulleang na Maroro (Adil)."
    },
    {
      "sura": 48,
      "verse": 20,
      "text": "Puang Allah Taala manjanjio mie’  barang iya diala tam­ma’­gaga (iya muala dio di pammusuang)  mai’di mala muala, jari dipamasigai barang di’e  di sesemu mie’, anna Iya (Puang) mattahang limanna rupa tau  pole (di namappawinasao)  mamoare’o mie’ massukkurri anna menjari butti  di sesena to matappa’ anna mamoare’i (Puang) mappatiroi-o  mie’ tangalalang iya maroro."
    },
    {
      "sura": 48,
      "verse": 21,
      "text": "Anna (apakalang) laeng (di banua) iya andiangpa mala mukira-kirai, Puang Allah Taala purami napatattu. Anna diangi Puang Allah Taala Masarro Kuasa di inggannana seu-seuwa."
    },
    {
      "sura": 48,
      "verse": 22,
      "text": "Anna mua’ to kaper di’o  mammusu’io mie’, napomi­nasai ise’iya na tibali’ maindong lao di pondo’ (dikalah), mane andiangi ise’iya mallolongan  petturun­dungan anna andiang to’o (diang) pattulung."
    },
    {
      "sura": 48,
      "verse": 23,
      "text": "(bassami di’o) sunnah (pato’na) Puang Allah Taala  iya tipateng diolo’ duapa mai, anna tongang andiang sinalao  na marruppa’  benru’ laeng di sunnah (pato’na) Puang Allah Taala."
    },
    {
      "sura": 48,
      "verse": 24,
      "text": "Anna Iya  (Puang) iya mattahang limanna ise’iya pole (di na mappawinasao) mie’ anna mutahangi mie’ limammu  (na mappaaccuri ise’iya) dio di tangnga kota Makkah dipurana Puang Allah Taala  mappapakalao mie’ pole ise’iya, anna diangi Puang Allah Taala ma’ita anu iya mupogau’."
    },
    {
      "sura": 48,
      "verse": 25,
      "text": "Ise’iya to kaper  iya mappusarao mie’ (na mettama) di Masigi Haram anna mattahang olo’-olo’  pakkorowang tanda’ lao di engeang (panggereangna). Anna tenna’ tania sawa’ sisaapa tommuane matappa’ anna to baine  matappa’  iya andiang muissang, na mupatei’i ise’iya iya massawa’io narua amasussang andiang lalang dipa’issa­ngangmu. Puang Allah Taala melo’ mappatama di pammase-Na inai napoelo’. Tenna’ ise’iya sisara’ Iyami’ tongang na mapparuai di to kaper di antarana ise’iya, passessa iya pemonge’."
    },
    {
      "sura": 48,
      "verse": 26,
      "text": "Di wattu to kaper  mattanang lalang di atena ataka’­borang (iyamo) ataka’borang jahiliyah mane Puang Allah Taala maanna  atannangan lao di suro-Na, anna lao di to matappa’ anna Puang Allah Taala ma’wajikang  lao ise’iya pau  takwa, anna diangi ise’iya  sitinaya (sawa’ pau takwa di’o) la’bi sipato’ anna sitinaya maappunnai. Anna Diangi Puang Allah Taala Masarro Paissang di inggannana seu-seuwa."
    },
    {
      "sura": 48,
      "verse": 27,
      "text": "Sitongangna Puang Allah Taala na mappannassa lao di suro-Na  di aparuang pangipinna (iyamo)  mua’ tongang  mettamao di Masigi Haram,  Insya Allah (mua’ Puang Mappoelo’), amangi, maccukkur belua’ ulu na mappamapocci’i (manggoccing), anna andiango’o mie’ marakke’. Jari Puang Allah Taala  ma’issang anu iya andiang muissang anna Iya (Puang) mambei di andiangnapa di’o apakalang iya kadeppu’."
    },
    {
      "sura": 48,
      "verse": 28,
      "text": "Iya  (Puang) ma’utus Suro-Na sawa’ mambawa patiroang anna agama tongang (parua) mamoare’i  di papakalai di inggannana agama. Anna sukku’mi Puang Allah Taala massa’bi."
    },
    {
      "sura": 48,
      "verse": 29,
      "text": "Muhammad di’o suronai Puang Allah Taala anna to massolangi iya makarras lao di to kaper, na siasa-asayangni para solana. Muitai  ise’iya ruku’ anna suyu’ ma’itai  palla’birangna Puang Allah Taala anna rio-Na, tanda-tandana paita  dio di rupanna ise’iya pole di  bate suyu’. Bassami di’o sipa-sipa’na ise’iya lalang di Taurat anna sipa-sipa’na ise’iya lalang di Injil, iya sitteng tuda-tuda’ iya mappasung pusu’ (ana’na), jari pusu’ (ana’na) di’o mappajari tuda-tuda’ makasau’ mane  menjari kaiyangi anna maroro dipekke’deangna, tuda-tuda’ di’o  mappakario ate dipattuda’na, anna Puang Allah Taala  melo’ mappamasussa atena  to kaper (sawa’ amakasau­angna to matappa’). Puang Allah Taala manjanji to matappa’  anna mappogau’ apiangan di antarana ise’iya,  pa’dappang anna appalang iya kaiyang."
    },
    {
      "sura": 49,
      "verse": 1,
      "text": "E inggannana to matappa’, da  mie’ pappendioloi Puang Allah Taala anna suro-Na, anna pe’atakwao mie’ lao di Puang Allah Taala. Sitongangna Puang Allah Taala Masarro Pairrangngi na Paissang."
    },
    {
      "sura": 49,
      "verse": 2,
      "text": "E inggannana to matappa’,  da  mie’ mappakaiyang bambamu pole di bambana nabi, anna da  mie’ pappau lao sawa’  bamba kaiyang makarras me’apa makarrasna (bamba)  sambareango’o  mie’ di sambareang laeng, mamoa­re’i andiang tiapus (appalang) ammal panggauangmu anna i’o mie’ andiangi musa’ding."
    },
    {
      "sura": 49,
      "verse": 3,
      "text": "Sitongangna to mappakeccu’ bambana lao di Suro  iyamo di’o ise’iya to pura nauyi  atena Puang Allah Taala na me’atakwa. Di sesena ise’iya pa’dappang anna  apppalang iya  kaiyang."
    },
    {
      "sura": 49,
      "verse": 4,
      "text": "Sitongangna to  ma’illongngio di saliwang songimmu mai’diangi  ise’iya  andiang naissang (nawang)."
    },
    {
      "sura": 49,
      "verse": 5,
      "text": "Anna tenna’ ise’iya me’asa’bar lambi’o messung mappesitai ise’iya, sitongangna iya di’o  la’bi macoai di sesena ise’iya, anna Puang Allah Taala Masarro Pa’dappang na Makkesayang."
    },
    {
      "sura": 49,
      "verse": 6,
      "text": "E inggannana  to matappa’, mua’ napoleio to pase’ mambawa mesa karewa, jari papannassa tongangi, mamoare’o mie’ andiang maccilakai mesa kaum sawa’ acangngoang, iya massawa’io manoso alawe di panggauangmu di’o."
    },
    {
      "sura": 49,
      "verse": 7,
      "text": "Anna issangi mie’ mua’ sitongangna di sesemu mie’ diang surona Puang Allah Taala. Mua’ naturu’i (ameloangmu)  di lalang saapa urusan tongat-tongango’o na mallolongan amasussang anna iya tia Puang Allah Taala mappajario macinna  lao di tappa’  anna mappajari tappa’mu di’o malolo di atemu mie’ anna mappajario  mie’ maccalla lao di akaperang, anna apaseang anna amadorakang. Ise’iyamo  di’o to mappeccoe’i tangala­lang iya maroro,"
    },
    {
      "sura": 49,
      "verse": 8,
      "text": "palla’birang anna pappenyamang polei di Puang Allah Taala, anna Puang Allah Taala Masarro Paisang na Maroro (Adil)."
    },
    {
      "sura": 49,
      "verse": 9,
      "text": "Anna mua’ diang da’dua golongan pole di to matappa’  simusu’  jari pasiama’i (di da’duanna). Mua’ diang mesa  ta’lalo pagau’ bawang di antara da’dua di’o  jari musu’i to pagau’ bawang di’o di golongan laengna lambi’i golongan di’o membali’ (lao di pesiona Puang Allah Taala), jari pasiama’i antara da’dua golonganna ise’iya sawa’ adil anna pe’aroro’o mie’. Sitongangna Puang Allah Taala ma’elo’i to  maroro (adil)."
    },
    {
      "sura": 49,
      "verse": 10,
      "text": "Sitongangna to matappa’ di’o melulluare’i, sawa’ iyamo di’o pasiama’i antara da’dua lulluare’mu mie’, anna pe’atakwao mie’ lao di Puang Allah Taala mamoare’o mie’ mallolongan pammase."
    },
    {
      "sura": 49,
      "verse": 11,
      "text": "E inggannana to matappa’, dai mesa kaum ma’elle-elle kaum laeng (sawa’) malai tu’u ise’iya (iya di elle-elle)  la’bi macoai tia dadi ise’iya (iya ma’elle-elle) anna da to’o para to baine (ma’elle-elle) para to baine laeng (sawa’) malai  tu’u para to baine  (iya di elle-elle) la’bi macoai tia. Anna da  mie’ paccalla alawemu, anna da  siillo-illongngi sanga (gallarang) iya adae’. Kaminang adae’na pe’illongan (iyamo pe’illong)  iya adae’ dipurana matappa’ anna inai andiang me’atowa’, jari ise’iyamo di’o to ta’lalo pagau’ bawang."
    },
    {
      "sura": 49,
      "verse": 12,
      "text": "E inggannana to matappa’, pe’akarao’o mie’ pole di mai’di pakkapa-kapang, sitongangna sambareangi pakkapa-kapang di’o  iyamo dosa   anna da  mie’ pa'ita-itai asalangna tau laeng anna dai sambareango’o  mie’ mappau-pau pondo’ di sambareang laeng. Muelo’idi sala mesana-o mie’  maande issi lulluare’na  iya matemo? Jari na marissi’o tu’u lao. Anna pe’atakwao mie’ lao di Puang Allah Taala. Sitongangna Puang Allah Taala Masarro Pattarima Towa’ na Makkesayang."
    },
    {
      "sura": 49,
      "verse": 13,
      "text": "E inggannana rupa  tau, sitongangna Iyami’  mappadiango mie’ pole di mesa tommuane  anna mesa to baine anna mappajario mie’ kalompo’ bangsa-bangsa anna suku-suku mamoare’o mie’  si pei-peissangngi. Sitongangna iya to kaminang mala’bi di antaramu mie’ di sesena Puang Allah Taala iyamo  to kaminang me’atakwa. Sitongangna Puang Allah Taala Masarro Paissang na Pakkarewa."
    },
    {
      "sura": 49,
      "verse": 14,
      "text": "To Arab (Badwi di’o) ma’uang: “Matappa’mi Iyami’”. Pa’uango’o (lao): “Andiangpao mie’ matappa’, anna  iya tia pa’uango’o mie’ Iyami’ tunru’mo, sawa’  iya di’o tappa’o andiangpai mettama di atemu mie’, anna mua’ diango’o tunru’ lao di Puang Allah Taala anna suro-Na. Iya (Puang) andiang na makkurangngi mau nasaicco’na (appalang ) ammal panggauangmu mie’. Sitongangna Puang Allah Taala Masarro Pa’dappang na Makke­sayang.”"
    },
    {
      "sura": 49,
      "verse": 15,
      "text": "Sitongangna to matappa’ iyamo to sangga’ matappa’ lao di Puang Allah Taala anna suro-Na mane ise’iya di’o andiangi bata-bata  anna ise’iya manjiha’  sawa’ barang anna nyawana di tangalalangna Puang Allah Taala, ise’iyamo tu’u di’o to tongang (parua)."
    },
    {
      "sura": 49,
      "verse": 16,
      "text": "Pa’uango’o (lao ise’iya): “Apa’ na mupessangngidi mie’ lao di Puang Allah Taala tentang agamamu (tappa’mu), anna Puang Allah Taala  ma’issang  anu diang di langi’ anna anu diang di lino, anna Puang Allah Taala Masarro Paissang di inggannana seu-seuwa."
    },
    {
      "sura": 49,
      "verse": 17,
      "text": "Massa’dingmi ise’iya pura mambeio pappenyamang sawa’ asallanganna ise’iya. Pa’uango’o: “Da musangai  puramo’o mie’ mambei pappenyamang di seseu  sawa’ asallanganmu, sitongangna Puang Allah Taala Iyamo  (pambei) pappenyamang mating di sesemu na  mappatiroio mie’ lao di amatappang, mua’ diango’o mie’ to tongang (parua)."
    },
    {
      "sura": 49,
      "verse": 18,
      "text": "Sitongangna Puang Allah Taala  ma’issang anu mallinrung di langi’ anna di lino. Anna Puang Allah Taala Masarro Paita di anu iya mupogau’."
    },
    {
      "sura": 50,
      "verse": 1,
      "text": "Qāf. Sawa’ Koroang iya Maraya sanna’."
    },
    {
      "sura": 50,
      "verse": 2,
      "text": "(ise’iya andiangi mattarima) mala ise’iya  takkayanna’ sawa’ polemi lao ise’iya pappaingarang (paranna) toi tia, jari ma’uangmi  to kaper: “Iya di’e mesa anu makkealla-alla.”"
    },
    {
      "sura": 50,
      "verse": 3,
      "text": "Apa’  mua’ matemi iyami’ anna menjari lita’mi (iyami’ na membali’ bo’o)? Iya di’o mesa pembaliang karao (adiang natipateng)."
    },
    {
      "sura": 50,
      "verse": 4,
      "text": "Sitongangna Iyami’  pura ma’issang anu namme’ lino (lita)  pole (di tuwungna) ise’iya, anna di sese-I diang kitta’ iya mappiara (mattulis)."
    },
    {
      "sura": 50,
      "verse": 5,
      "text": "Mala, ise’iya pura mallosongan atongangan  di wattu atongangan  di’o  mappolei ise’iya, jari ise’iya lalangi di engeang andiang mannassa (masalawu’)."
    },
    {
      "sura": 50,
      "verse": 6,
      "text": "Jari apa’ andiangdi ise’iya ma’ita  langi’ iya di baona ise’iya, me’apai Iyami’ mappamalinggaoi anna  mambelo-beloi’-i  anna iya di’o langi’-o andiangi magara mau nasaicco’na?"
    },
    {
      "sura": 50,
      "verse": 7,
      "text": "Anna Iyami’ mappatiappar lino anna Iyami’ maannai’-i mai’di buttu  iya makasau’ anna Iyami’ mappatuoi’-i inggannana rupa-rupa tuda-tuda’ iya malolo (naita mata)."
    },
    {
      "sura": 50,
      "verse": 8,
      "text": "menjari pe’guruang anna pappaingarang di tungga’-tungga’ batua iya membali’ (ma’ingarang Puang Allah Taala)."
    },
    {
      "sura": 50,
      "verse": 9,
      "text": "Anna Iyami’ mappaturung pole di langi’ uai iya mai’di akkegunangna mane Iyami’  mappatuo sawa’ uai di’o  ponna ayu anna tulangna tuda-tuda’ iya didokkang."
    },
    {
      "sura": 50,
      "verse": 10,
      "text": "Anna ponna kuruma iya malinggao (malaya’) iya maappunnai burewe tisusu-susung (messalosso’),"
    },
    {
      "sura": 50,
      "verse": 11,
      "text": "pappidalle’ di batua’-I, anna Iyami’  mappatuo sawa’ uai di’o  lita’ iya matemo (kambu’). Bassami di’o adianganna atiwa’asang (missung pole di ku’bur)."
    },
    {
      "sura": 50,
      "verse": 12,
      "text": "di andiangnapai ise’iya, kaumna Nuh, anna pakkappung Rass, anna Tsamud, malloso-losongani (para suro),"
    },
    {
      "sura": 50,
      "verse": 13,
      "text": "anna (bassa toi) kaum ‘Ad, kaum Fir’aun, anna kaum Luth,"
    },
    {
      "sura": 50,
      "verse": 14,
      "text": "anna pakkappung Aikah, anna kaum Tubba’, malloso-losongan nasangi para suro, jari sitinayannai  ise’iya mallolongan janji (hukuman) iya pura dijanjiangi."
    },
    {
      "sura": 50,
      "verse": 15,
      "text": "Jari apa’  matanggaldi Iyami’  sawa’ pappadiangan pammulang? Sitongangna ise’iya lalang di abata-batang di pappadiangan  baru."
    },
    {
      "sura": 50,
      "verse": 16,
      "text": "Anna sitongangna Iyami’  pura mappadiang rupa  tau  anna ma’issang anu na bisiang di atena, anna Iyami’ la’bi kadeppu’ di sesena pole di ura’ (uwe’) barona."
    },
    {
      "sura": 50,
      "verse": 17,
      "text": "(Iyamo) di wattu   da’dua malaika’  mattulis ammal panggauanna, mesa  me’oro dio di kananna anna laengna me’oro dio di kaerinna."
    },
    {
      "sura": 50,
      "verse": 18,
      "text": "Andiang diang mesa pau  iya napau selaengna diang dio di kadeppu’na (malaika’) Rakib Atid (iya na mattulis)."
    },
    {
      "sura": 50,
      "verse": 19,
      "text": "Anna pole tongangmi sakratul maut. Iyamo di’o diango’o maindong pole iya (mupeakaraoi)."
    },
    {
      "sura": 50,
      "verse": 20,
      "text": "Anna ditueimi sangkakala (tarompe’). Iyamo di’o allo dijanjiang."
    },
    {
      "sura": 50,
      "verse": 21,
      "text": "Anna polemi tungga’-tungga’ alawe, siolai (malaika’) pa’iring anna (malaika’) massa’bi."
    },
    {
      "sura": 50,
      "verse": 22,
      "text": "Sitongangna diango’o lalang di atakkalupang iya di’e, jari Iyami’ mambuai peoppo’ (iya ma’oppo’i) matammu, jari pe’itammu di allo di’o tarrang sanna’."
    },
    {
      "sura": 50,
      "verse": 23,
      "text": "Anna (malaika’) iya massolangi ma’uang: “Iya di’e (tulisan ammalna)  iya diang (taya) di seseu.”"
    },
    {
      "sura": 50,
      "verse": 24,
      "text": "Puang Allah Taala ma’uang: “Pellaccarangi muda’duai tama di naraka  to makkaperri  anna makarras ulu,"
    },
    {
      "sura": 50,
      "verse": 25,
      "text": "iya moka sanna’ mappogau’ apiangan, mambulallo atorang anna bata-bata topa,"
    },
    {
      "sura": 50,
      "verse": 26,
      "text": "iya massomba, sombang  laeng siola Puang Allah Taala jari  pellaccarangi tama di passessang iya masanna’.”"
    },
    {
      "sura": 50,
      "verse": 27,
      "text": "(setang) iya massolangi, ma’uang (toi):  “E Puangngi, andianga’ mappapusai  anna iya tia diangi lalang di apusang iya karao.”"
    },
    {
      "sura": 50,
      "verse": 28,
      "text": "(Puang Allah Taala) ma’uang: “Dao mie’ sibaro dio di olo-U, anna sitongangna Iyau diolo’  pura manjanjio mie’ (peccang)."
    },
    {
      "sura": 50,
      "verse": 29,
      "text": "Pato’-U andiangi mala di benru’ laeng anna Iyau tongang andiang  manggau’ bawang para batua’-U.”"
    },
    {
      "sura": 50,
      "verse": 30,
      "text": "(Anna ingarangi) allo (iya di allo di’o) Iyami’ mettule’ lao di naraka Jahannam: “Pannodamo’o?” Anna (naraka) ma’uang: “Apa’ diang duadi tambangna?”"
    },
    {
      "sura": 50,
      "verse": 31,
      "text": "Anna dipakadeppu’mi di’o suruga-o lao di to takwa di engeang iya andiang karao (pole ise’iya)."
    },
    {
      "sura": 50,
      "verse": 32,
      "text": "Iyamo di’e (pappenyamang) iya di janjiango’o, (iyamo)  tungga-tungga’ batua  iya samata membali’ (lao di Puang Allah Taala) anna mappiara (inggannana atorang-Na)."
    },
    {
      "sura": 50,
      "verse": 33,
      "text": "(Iyamo) to iya marakke’ lao di (Puang Iya) Masarro Pammase maui mallinrung, anna polei  siola ate iya me’atowa’."
    },
    {
      "sura": 50,
      "verse": 34,
      "text": "Pittamamo’o mie’ (lalang  di suruga) siola  amang, iyamo di’o allo mannannungan.”"
    },
    {
      "sura": 50,
      "verse": 35,
      "text": "Ise’iya di lalang mallolongan  iya anu napoelo’, anna di Iyami’  diang pattambana."
    },
    {
      "sura": 50,
      "verse": 36,
      "text": "Anna saapa mae’dinna umma’-umma’  iya Iyami’ pura  dipawinasa  di andiangnapai (diolo’)  di’o  la’bi  makasau dadi ise’iya, jari  ise’iya (iya pura dipawinasa di’o) ruami mappenggulilingni di sisaapa banua. Jari mallolongandi ise’iya angeang maindong (pole di awinasang)?"
    },
    {
      "sura": 50,
      "verse": 37,
      "text": "Sitongangna iya bassa di’o  tongang diang pappa­inga­rang di sesena to  maappunnai ate  iyade’  to mappapa’­guna pa’irranginna, anna iya massa’bi’-i."
    },
    {
      "sura": 50,
      "verse": 38,
      "text": "Anna sitongangna Iyami’ pura  mappadiang langi’ anna lino anna anu diang di alle’na (langi’ anna lino) lalang annang wattu, anna Iyami’ andiang rua matanggal mau nasaicco’na."
    },
    {
      "sura": 50,
      "verse": 39,
      "text": "Jari pe’asa’baro’o (Muhammad) lao di anu na pau ise’iya anna pattasa’beo siola mappuyi Puangmu di andiang­napa  tidoa’ mata allo anna di andiangnapa tambus (mata allo)."
    },
    {
      "sura": 50,
      "verse": 40,
      "text": "Anna pattasa’beo lao (di Puang Allah Taala) di wattu bongi anna di tuttu puramu massambayang."
    },
    {
      "sura": 50,
      "verse": 41,
      "text": "Anna pe’irrangngi (pe’illong) di allo pe'illong (malaika’)  me’illong pole di engeang iya kadeppu’."
    },
    {
      "sura": 50,
      "verse": 42,
      "text": "(Iyamo) di allo ise’iya ma’irrangngi  peirri’ sitongat-tongangna iyamo di’o allo di pasung (pole di ku’bur)."
    },
    {
      "sura": 50,
      "verse": 43,
      "text": "Sitongangna Iyami’  mappatuo anna mappamate anna sangga’ di Iyami’mo engeang membali’ (inggannana anu dipadiang)."
    },
    {
      "sura": 50,
      "verse": 44,
      "text": "(Iyamo) di allo lino tisigi’, ise’iya messung me’asiga-siga. Iya bassa di’o  asirumungan malammor di Iyami’."
    },
    {
      "sura": 50,
      "verse": 45,
      "text": "Iyami’ la’bi ma’issang  di anu iya napau ise’iya, anna i’o taniao pappassa  lao ise’iya. Jari paingarangi ise’iya sawa’ Koroang  inai marakke’ lao di janji (peaccangngu)."
    },
    {
      "sura": 51,
      "verse": 1,
      "text": "Sawa’ (iri’)  iya malluttusang kareamus,"
    },
    {
      "sura": 51,
      "verse": 2,
      "text": "anna tai iri’ iya mattambu’ (uai urang),"
    },
    {
      "sura": 51,
      "verse": 3,
      "text": "anna lopi (kappal) malomo sumombal,"
    },
    {
      "sura": 51,
      "verse": 4,
      "text": "anna (para malaika’)  iya mambare-bare urusan,"
    },
    {
      "sura": 51,
      "verse": 5,
      "text": "sitongangna  anu iya dijanjiango’o tongang paruai,"
    },
    {
      "sura": 51,
      "verse": 6,
      "text": "anna sitongangna  (allo)  pambalasan tongang natipa­tengi."
    },
    {
      "sura": 51,
      "verse": 7,
      "text": "Sawa’ langi’  iya maappunnai mai’di tangalalang,"
    },
    {
      "sura": 51,
      "verse": 8,
      "text": "sitongangna i’o mie’ tongang di lalangnao (di pau)  sillae-laengan tanggarang,"
    },
    {
      "sura": 51,
      "verse": 9,
      "text": "dipepeppondo’i pole di (suro anna Koroang) to iya dipepeppondo’,"
    },
    {
      "sura": 51,
      "verse": 10,
      "text": "Tikutu’mi to mai’di loso-losongna,"
    },
    {
      "sura": 51,
      "verse": 11,
      "text": "(iyamo) to  tallang tama di acangngoang na takkalupa toi,"
    },
    {
      "sura": 51,
      "verse": 12,
      "text": "ise’iya mettule’: “Pirangpai di’o allo pambalasan-o?”"
    },
    {
      "sura": 51,
      "verse": 13,
      "text": "(Allo pambalasan di’o iyamo) allo di wattunnai ise’iya disessa lalang di api naraka."
    },
    {
      "sura": 51,
      "verse": 14,
      "text": "(dipa’uangngi lao ise’iya): “Perasaimi mie’ sessamu. Iyamo di’e (sessa) diango’o mie’ diolo’ muperau dipamasiga.”"
    },
    {
      "sura": 51,
      "verse": 15,
      "text": "Sitongangna to me’atakwa lalangi di uma (suruga) anna mata uai,"
    },
    {
      "sura": 51,
      "verse": 16,
      "text": "ise’iya maala  anu  iya na bei’i Puangna. Sitongangna diangi ise’iya di andiangnapa dio  di lino  iyamo to mappogau’ apiangan;"
    },
    {
      "sura": 51,
      "verse": 17,
      "text": "diangi ise’iya saicco’ sanna’ tindona di wattu bongi;"
    },
    {
      "sura": 51,
      "verse": 18,
      "text": "Anna di tappa-tappa’ bongi ise’iya merau a’dappang (lao di Puang Allah Taala)."
    },
    {
      "sura": 51,
      "verse": 19,
      "text": "Anna di barang-barangna  ise’iya diang ha’na  di to kasiasi-asi iya merau anna to kasi-asi iya andiang merau."
    },
    {
      "sura": 51,
      "verse": 20,
      "text": "Anna di lino di’o  diang tanda-tanda alama’ (akkuasangna Puang Allah Taala) di sesena to makanynyang,"
    },
    {
      "sura": 51,
      "verse": 21,
      "text": "anna (diang to’o) di alawemu mie’. Jari apa na andiangi mie’ mupinnassai?"
    },
    {
      "sura": 51,
      "verse": 22,
      "text": "Anna di langi’  diang (passawa’) dalle’mu mie’ anna diang (to’o)  anu iya na janjiango’o."
    },
    {
      "sura": 51,
      "verse": 23,
      "text": "Jari sawa’ Puangna langi’ anna lino, sitongangna anu iya napa’janjiang di’o iyamo tongang (natipatengi) sitteng  paummu iya mupau."
    },
    {
      "sura": 51,
      "verse": 24,
      "text": "Tanda’ bandimo mating di sesemu (Muhammad) curitana toanangna Ibrahim (para malaika’) iya di pakala’bi’?"
    },
    {
      "sura": 51,
      "verse": 25,
      "text": "(Ingarangi) di wattunnai ise’iya metama di engeangna na ma’uang: “Salaman (salama’)”. Ibrahim ma’uang: “Salamun (salama’), (ise’iya di’o) to  andiang dissang.”"
    },
    {
      "sura": 51,
      "verse": 26,
      "text": "Jari millambai  tallawe-laweang lao mappesitai bainena, mane mambawai issi ana’ saping marumbo (iya natunu),"
    },
    {
      "sura": 51,
      "verse": 27,
      "text": "anna napattoanangi lao ise’iya (andiangi melo’ maandei). Ibrahim ma’uang: “Mangapa na andiang tau melo’ ma’andei)?”"
    },
    {
      "sura": 51,
      "verse": 28,
      "text": "Jari (Ibrahim) massa’ding marakke’ lao ise’iya. Ise’iya ma’uang: “Dao  parakke’,” anna ise’iya mappakarewai (karewa) mapperio-rio (dipiananganna) mesa   ana’  iya alim (Ishak)."
    },
    {
      "sura": 51,
      "verse": 29,
      "text": "Mane bainena pole meirri’ (balinganga) mane massappa rupanna na ma’uang: “(Iyau iyamo) mesa to baine  mabuweng na tamanang.”"
    },
    {
      "sura": 51,
      "verse": 30,
      "text": "Ise’iya ma’uang:  “Bassami di’o Puangmu ma’uang: Sitongangna Iya (Puang Allah Taala) Masarro Maroro (Adil) na Paissang.”"
    },
    {
      "sura": 51,
      "verse": 31,
      "text": "(Ibrahim) ma’uang: “Apa urusanmu mie’ (iya parallu)    E inggannana (para) suro?”"
    },
    {
      "sura": 51,
      "verse": 32,
      "text": "Ise’iya  ma’uang : “Sitongangna iyami’ disuro lao  di kaum iya madosa (kaumna Luth),"
    },
    {
      "sura": 51,
      "verse": 33,
      "text": "mamoare’i  Iyami’ mappabassa’i ise’iya batu-batu pole di lita’ (iya makarras)"
    },
    {
      "sura": 51,
      "verse": 34,
      "text": "iya natandai di sesena Puangmu na mappawinasa (napacilakai) to mambulallo atorang.”"
    },
    {
      "sura": 51,
      "verse": 35,
      "text": "Mane Iyami’ mappasungi to matappa’ (iya diang dio di  engeang) banua kaumna Luth."
    },
    {
      "sura": 51,
      "verse": 36,
      "text": "Anna andiangi Iyami’ marruppa’ di banua di’o, selaengna mesa boyang pole di to masserakang alawena (Sallang)."
    },
    {
      "sura": 51,
      "verse": 37,
      "text": "Anna Iyami’ mappamottong di banua di’o mesa tanda di sesena to marakke’ lao di passessa iya pemonge’."
    },
    {
      "sura": 51,
      "verse": 38,
      "text": "Anna dio di  Musa (diang tanda-tanda alama’ akkua­sang­na Puang Allah Taala) di wattu’-I massioi lao di Fir’aun mambawa mu’jizat iya ma’nyata (mannassa)."
    },
    {
      "sura": 51,
      "verse": 39,
      "text": "Jari meppondo’i (Fir’aun) siola joa’na (jannanganna) anna ma’uang : “passeheri (Musa) iyade’ tattarangi.”"
    },
    {
      "sura": 51,
      "verse": 40,
      "text": "Jari Iyami’ massessai anna joa’na (jannanganna) mane Iyami’ mappellaccarangi ise’iya tama di sasi’, anna dicallai."
    },
    {
      "sura": 51,
      "verse": 41,
      "text": "Anna (di kissana) to’o ‘Ad di wattu Iyami’ makkiringani lao ise’iya iri’ iya mappaaccur (mappawinasa),"
    },
    {
      "sura": 51,
      "verse": 42,
      "text": "(iya di’o iri’-o) andiangi mappaloloang mesa anu natitappai, selaengna napajari’i sitteng la’bu’."
    },
    {
      "sura": 51,
      "verse": 43,
      "text": "Anna (dikissana) kaum Tsamud di wattu dipa’uangngi lao ise’iya: “Pe’asanna-sannangmo’o mie’ lambi’ mesa wattu.”"
    },
    {
      "sura": 51,
      "verse": 44,
      "text": "Jari ise’iya taka’bor di pesiona Puangna, mane ise’iya natora’ guttur anna ise’iya ma’itai."
    },
    {
      "sura": 51,
      "verse": 45,
      "text": "Jari ise’iya (tongang) andiang mala membue’ anna andiang toi mallolongan pattulung,"
    },
    {
      "sura": 51,
      "verse": 46,
      "text": "Anna (Iyami’ mappawinasai) kaum Nuh di andiangnapai (diolo’). Sitongangna ise’iya diangi kaum iya pase’."
    },
    {
      "sura": 51,
      "verse": 47,
      "text": "Anna  langi’ di’o Iyami’ mappake'de'i sawa’ akkuasa’-I anna sitongangna Iyami’ tongang mappamaloangi."
    },
    {
      "sura": 51,
      "verse": 48,
      "text": "Anna lino Iyami’ mappatiappari, jari (Iyami’mo) kaminang macoa pappatiappar."
    },
    {
      "sura": 51,
      "verse": 49,
      "text": "Anna inggannana seu-seuwa iya Iyami’ mappadiangi sipasa-pasang  mamoare’o mie’ ma’ingarang (di akaiya­nganna Puang Allah Taala)."
    },
    {
      "sura": 51,
      "verse": 50,
      "text": "Jari pe’asigao mie’ pembali’ (tunru’) lao di Puang Allah Taala. Sitongangna iyau di sesemu mie’ pappaingarang ma’nyata  (mannassa) pole (di Puang Allah Taala)."
    },
    {
      "sura": 51,
      "verse": 51,
      "text": "Anna da  mie’ pappadiang puang siandarang Puang Allah Taala. Sitongangna iyau mesa pappingarang ma’nyata (mannassa) pole di Puang Allah Taala."
    },
    {
      "sura": 51,
      "verse": 52,
      "text": "Bassami di’o andiang diang mau na mesana  Suro iya pole lao di to di andiangnapai ise’iya, selaengna ise’iya ma’uang : “Iya di’o passeher iyade’ to tattarang.”"
    },
    {
      "sura": 51,
      "verse": 53,
      "text": "Apa  ise’iya sipissangngi tentang anu (pura) napau di’o, mala ise’iya kaum iya mallewa’ batas."
    },
    {
      "sura": 51,
      "verse": 54,
      "text": "Jari peppondo’mo’o pole ise’iya, anna tongang andiango’o ticalla."
    },
    {
      "sura": 51,
      "verse": 55,
      "text": "Anna tatta’mo’o mappaingarang, jari sitongangna pappaingarang  di’o ma’gunai di sesena to matappa’."
    },
    {
      "sura": 51,
      "verse": 56,
      "text": "Anna andianga’ mappadiang bassa  jin anna bassa tau selaengna malaai massomba Mai di Iyau."
    },
    {
      "sura": 51,
      "verse": 57,
      "text": "Andianga’ mappoelo’ dalle’ mau nasaicco’na pole ise’iya anna andiang toa’ mappoelo’ malaai ise’iya mappandea’."
    },
    {
      "sura": 51,
      "verse": 58,
      "text": "Sitongangna Puang Allah Taala (Iyamo) pambei dalle’, Iya (Puang) maappunnai akkuasang na makasau’ sanna’."
    },
    {
      "sura": 51,
      "verse": 59,
      "text": "Jari sitongangna di to ta’lalo pagau’ bawang diang bareang (passessa) sitteng bareangna para solana (diolo’). Jari dai ise’iya merau di sese-U na mappamasiga."
    },
    {
      "sura": 51,
      "verse": 60,
      "text": "Jari acilakang di sesena to kaper di allo iya di janjiangi ise’iya."
    },
    {
      "sura": 52,
      "verse": 1,
      "text": "Sawa’ tanete (Sinai),"
    },
    {
      "sura": 52,
      "verse": 2,
      "text": "anna kitta’ iya ditulis,"
    },
    {
      "sura": 52,
      "verse": 3,
      "text": "dio di sura’ tillambar iya tibua,"
    },
    {
      "sura": 52,
      "verse": 4,
      "text": "anna Baitul Ma’mur (Ka’bah),"
    },
    {
      "sura": 52,
      "verse": 5,
      "text": "anna ate’ iya dipamatinggi (lagi’),"
    },
    {
      "sura": 52,
      "verse": 6,
      "text": "anna sasi’ iya mellembong,"
    },
    {
      "sura": 52,
      "verse": 7,
      "text": "sitongangna passessa-Na Puangmu tongang na tipateng,"
    },
    {
      "sura": 52,
      "verse": 8,
      "text": "andiang diang mesa tau na mala mattola’i,"
    },
    {
      "sura": 52,
      "verse": 9,
      "text": "di allo (wattu) langi’ tigoccang, tigoccang tongang,"
    },
    {
      "sura": 52,
      "verse": 10,
      "text": "anna buttu mellamba (mellenggu’), mellamba (mellenggu’) tongang."
    },
    {
      "sura": 52,
      "verse": 11,
      "text": "Jari acilakang kaiyangmo tu’u (di allo di’o) di  sesena to malloso-losongan."
    },
    {
      "sura": 52,
      "verse": 12,
      "text": "(Iyamo) to mangino-ngino lalang di adaeang (madosa),"
    },
    {
      "sura": 52,
      "verse": 13,
      "text": "di allo ise’iya diillongngi (disorong) tama  di naraka Jahannam."
    },
    {
      "sura": 52,
      "verse": 14,
      "text": "(dipa’uangngi’ ise’iya): “Iyamo di’e naraka iya diolo’ samata muloso-losongan.”"
    },
    {
      "sura": 52,
      "verse": 15,
      "text": "Jari apa’ seherdi di’e? Iyade’ i’o mie’ andiangi muita ?"
    },
    {
      "sura": 52,
      "verse": 16,
      "text": "Pettamamo’o di lalangna (perasaimi loppa’na api naraka), jari sa’baro’o mie’ iyade’ andiango’o mie’ sa’bar, sitteng bandi di sesemu mie’. Sitongangna sangga’ dibalaso’o mie’ di anu iya pura mupogau’."
    },
    {
      "sura": 52,
      "verse": 17,
      "text": "Sitongangna to me’atakwa lalangi di suruga anna anyamangan,"
    },
    {
      "sura": 52,
      "verse": 18,
      "text": "Ise’iya mario siola-ola sawa’ anu iya nabei’i Puangna, anna Puangna mappiarai ise’iya pole di passessa naraka."
    },
    {
      "sura": 52,
      "verse": 19,
      "text": "Ise’iya mario siola-ola sawa’ anu iya nabei’i Puangna, anna Puangna mappiarai ise’iya pole di passessa naraka."
    },
    {
      "sura": 52,
      "verse": 20,
      "text": "Ise’iya me’oro diaya di tappere iya menjiyir, anna Iyami’ mappasipasangi ise’iya bidadari malolo mata."
    },
    {
      "sura": 52,
      "verse": 21,
      "text": "Anna to matappa’, anna ana’ appona iya mappeccoe’i di lalangna tappa’, Iyami’ mappasilambi’i ana’ appona anna ise’iya, anna Iyami’ andiang makkurangngi mau nasaicco’na pole di appalang ammalna ise’iya. Tungga’-tungga’ tau tituyuangi  di anu iya pura napogau’."
    },
    {
      "sura": 52,
      "verse": 22,
      "text": "Anna Iyami’ mattambaiangi ise’iya bua-bua anna issi (daging) pole di inggannana rupa-rupa iya anu naelo’i."
    },
    {
      "sura": 52,
      "verse": 23,
      "text": "(lalang di suruga) ise’iya sibei gallas iya issinna andiang (mappapole) pau-pau andiang ma’guna anna andiang to’o diang pappogauang dosa."
    },
    {
      "sura": 52,
      "verse": 24,
      "text": "Anna nagulilingngi ise’iya to mane tuo (na mattulungi), ingga’na le’ba’i ise’iya di’o mutiara iya tialai."
    },
    {
      "sura": 52,
      "verse": 25,
      "text": "Anna sambareangi ise’iya me'olo lao di sambareang laengna sipatu-patule’."
    },
    {
      "sura": 52,
      "verse": 26,
      "text": "Ise’iya ma’uang: Sitongangna iyami’ diolo’, di wattu (iyami’) di tangngana keluarga (sangana’i) iya massa’ding  marakke’ (di passessa)."
    },
    {
      "sura": 52,
      "verse": 27,
      "text": "Jari Puang Allah Taala mambei palla’birang di iyami’ anna mappiara iyami’ pole di passessa api naraka."
    },
    {
      "sura": 52,
      "verse": 28,
      "text": "Sitongangna Iyami’ diolo’ massombai (Puang Allah Taala). Sitongangna Iya (Puang) mappelawassi apiangan anna Makkesayang.”"
    },
    {
      "sura": 52,
      "verse": 29,
      "text": "Jari paingarangi, jari sawa’ pappenyamangna Puangmu (Muhammad), taniai pa’ita-itai anna tania toi to tattarang."
    },
    {
      "sura": 52,
      "verse": 30,
      "text": "Mala ise’iya ma’uang : “Iyamo mesa passair  iya iyami’ ma’eppe-eppei acilakang marruai.”"
    },
    {
      "sura": 52,
      "verse": 31,
      "text": "Pa’uango’o (Muhammad): “Eppeimi mie’, jari sito­ngangna mettama toa’ di to  metteppe to’o masso­langano’o mie’.”"
    },
    {
      "sura": 52,
      "verse": 32,
      "text": "Mala naparentai ise’iya pikkirang-pikkirangna na mappau pitina’, iyade’ ise’iya kaum iya mambulallo atorang?"
    },
    {
      "sura": 52,
      "verse": 33,
      "text": "Iyade’ ise’iya ma’uang : “Iya (Muhammad) mappapi-papiai,” mala ise’iya andiangi matappa’."
    },
    {
      "sura": 52,
      "verse": 34,
      "text": "Jari sitinayannai ise’iya mappapole pau iya sittengi (Koroang), mua’ diangi ise’iya to tongang (parua)."
    },
    {
      "sura": 52,
      "verse": 35,
      "text": "Iyade’ apa’ dipadiangdi ise’iya pole di tania seu-seuwa,  iyade’ ise’iya mappara’bue’ (alawena)?"
    },
    {
      "sura": 52,
      "verse": 36,
      "text": "Iyade’ ise’iyadi pura mappadiang langi’ anna lino? sitongangna ise’iya andiangi makanynyang (di anu iya pura napau)."
    },
    {
      "sura": 52,
      "verse": 37,
      "text": "Iyade’ ise’iya diang ga’dongna Puangmu iyade’ ise’iyadi me’akuasa?"
    },
    {
      "sura": 52,
      "verse": 38,
      "text": "Iyade’ ise’iya maappunnai ende’ (dai’ di langi’) na ma’irrangngi dio di ende’ di’o (anu mallinrung), jari sitinayannai to ma’irrangngi di antarana ise’iya mappapole mesa katarangan iya ma’nyata (mannassa)."
    },
    {
      "sura": 52,
      "verse": 39,
      "text": "Iyade’ (sitinayadi) di (Puang Allah Taala) ana’-ana’ to baine anna di sesemu mie’ ana-ana’ tommuane?"
    },
    {
      "sura": 52,
      "verse": 40,
      "text": "Iyade’ merau  tambo-o (Muhammad)  lao ise’iya, jari ise’iya dipabawai inrang?"
    },
    {
      "sura": 52,
      "verse": 41,
      "text": "iyade’ di sesena ise’iya pa’issangan di anu iya mallinrung mane ise’iya mattulisi?"
    },
    {
      "sura": 52,
      "verse": 42,
      "text": "Iyade’ ise’iya melo’ mappogau’ pepagengge, jari to kaper di’o iyamo narua pepagengge."
    },
    {
      "sura": 52,
      "verse": 43,
      "text": "Iyade’ ise’iya  maappunnai puang selaengna Puang Allah Taala. Tongang mapaccingi Puang Allah Taala pole di anu napappa’duang ise’iya."
    },
    {
      "sura": 52,
      "verse": 44,
      "text": "Anna mua’ ise’iya ma’ita boongan tai iri’ bemme’ pole  di langi’, ise’iya na ma’uang : “Iya di’o tai iri’ tisusu-susung (siotto-ottongni).”"
    },
    {
      "sura": 52,
      "verse": 45,
      "text": "Jari pappaso’naimi ise’iya lambi’i marruppa’ allo (iya ditalliangi) iya ise’iya di allo  di’o dipaaccur (dipawinasai),"
    },
    {
      "sura": 52,
      "verse": 46,
      "text": "(Iyamo) allo  wattu andiang ma’guna lao ise’iya mau nasaicco’na pepagenggena ise’iya anna ise’iya andiang ditulung."
    },
    {
      "sura": 52,
      "verse": 47,
      "text": "Anna sitongangna di to ta’lalo pagau’bawang diang passessa di laengna di’o. anna iya tia mai’diangi ise’iya andiang ma’issang."
    },
    {
      "sura": 52,
      "verse": 48,
      "text": "Anna pe’asa’baro’o mie’ ma’eppei pato’na Puangmu, jari sitongangna di lalangnao di pe’ita’-I, anna pattasa’beo sawa’  mappuyi Puangmu di wattummu membue’ (mekke’de’),"
    },
    {
      "sura": 52,
      "verse": 49,
      "text": "Anna pole di (sambareang) bongi, jari pattasa’beo Lao anna di (wattu) tambusna bittoeng (di wattu pajar)."
    },
    {
      "sura": 53,
      "verse": 1,
      "text": "Sawa’ bittoeng di wattu tambus,"
    },
    {
      "sura": 53,
      "verse": 2,
      "text": "solamu (Muhammad) andiangi pusa anna andiang toi salah,"
    },
    {
      "sura": 53,
      "verse": 3,
      "text": "anna andiangi iya anu napau di’o (Koroang) turu’ me’apa  elo’ nassunna."
    },
    {
      "sura": 53,
      "verse": 4,
      "text": "Paunna di’o andiang laeng selaengna wahyu iya nawahyukangi (lao),"
    },
    {
      "sura": 53,
      "verse": 5,
      "text": "iya dipappa’guruangi lao (na bawa Jibril) iya tongang makasau’ sanna’,"
    },
    {
      "sura": 53,
      "verse": 6,
      "text": "Iya maappunnai amasseang, jari  (Jibril di’o) mappa’nyata alawe sukku’na (mappepetiroang alawena)."
    },
    {
      "sura": 53,
      "verse": 7,
      "text": "Anna diayai di ufuk (engeang) iya malinggao."
    },
    {
      "sura": 53,
      "verse": 8,
      "text": "Anna mane me’akadeppu’i, mane tamba me’akadeppu’ sanna’."
    },
    {
      "sura": 53,
      "verse": 9,
      "text": "Jari diangi kadeppu’ (lao di Muhammad) sikkadeppu’ da’dua uyungna pana iyade’ la’bi kadeppu’ (pai tia)."
    },
    {
      "sura": 53,
      "verse": 10,
      "text": "Mane napalambi’i wahyu lao di batuan-Na (Muhammad) anu iya nawahyukang (Puang Allah Taala)."
    },
    {
      "sura": 53,
      "verse": 11,
      "text": "Atena andiangi malloso-losongan iya anu pura naita."
    },
    {
      "sura": 53,
      "verse": 12,
      "text": "Jari na musakka’ duadi mie’ (pappa’dua Makkah) di anu iya pura naitai?"
    },
    {
      "sura": 53,
      "verse": 13,
      "text": "Anna sitongangna (Muhammad) purai ma’ita Jibril (me’apa rupanna iya simemangan) di wattu laeng,"
    },
    {
      "sura": 53,
      "verse": 14,
      "text": "(iyamo) dio di Sidratil Muntaha,"
    },
    {
      "sura": 53,
      "verse": 15,
      "text": "di kadeppu’na diang suruga engeang motttong,"
    },
    {
      "sura": 53,
      "verse": 16,
      "text": "(Muhammad ma’itai Jibril) di wattunna Sidratil Muntaha nasalipuri seu-seuwa iya massalipuri,"
    },
    {
      "sura": 53,
      "verse": 17,
      "text": "Pe’itanna (Muhammad) andiangi lese pole di anu iya naita di’o anna andiang (toi) mambulalloi."
    },
    {
      "sura": 53,
      "verse": 18,
      "text": "Sitongangna purai ma’ita sambareang alama’ tanda-tanda (akkuasangna) Puangna iya kaminang kaiyang."
    },
    {
      "sura": 53,
      "verse": 19,
      "text": "Jari sipato’do’o (E to mappa’dua) maangga’ Al Lata anna Al Uzza,"
    },
    {
      "sura": 53,
      "verse": 20,
      "text": "anna Manah iya matallu, iya kaminang mendiboe’ (ana’ to bainena Puang Allah Taala)?"
    },
    {
      "sura": 53,
      "verse": 21,
      "text": "Apa’ (sipato’di) di sesemu mie (ana’) tommuane anna di (Puang Allah Taala) ana’ to baine?"
    },
    {
      "sura": 53,
      "verse": 22,
      "text": "Iya bassa di’o tattui mesa pambareang iya andiang adil (maroro)."
    },
    {
      "sura": 53,
      "verse": 23,
      "text": "Iya di’o andiang laeng selaengna sanga-sanga iya i'o mie’ anna ama-amammu mie’ mappadi-padiangi. Puang Allah Taala andiangi mappaturung mau na mesana katarangan (na massombai). Ise’iya andiang laeng selaengna mappiccoe’i  pa’aga-aga’, anna anu iya naelo’i nassunna, anna sitongangna poleimi lao ise’iya patiroang pole di Puangna ise’iya."
    },
    {
      "sura": 53,
      "verse": 24,
      "text": "Iyade’ apa rupa tau na mallolongan inggannana anu iya napoelo’ (na akkattai)?"
    },
    {
      "sura": 53,
      "verse": 25,
      "text": "(andiangi), jari appunnanna Puang Allah Taala (atuoang) ahera’ anna (atuoang) lino."
    },
    {
      "sura": 53,
      "verse": 26,
      "text": "Anna saapa mai’dinna malaika’  di langi’, syafaat (pattulungna) andiangi ma’guna mau nasaicco’na selaengna Puang Allah Taala  pura ma’elorang di sesena to naelo’i  anna narioi (Puang Allah Taala)."
    },
    {
      "sura": 53,
      "verse": 27,
      "text": "Sitongangna to andiang matappa’ lao di atuoang ahera’, ise’iya tongang massanga iya di’o para malaika’-o sanga to baine."
    },
    {
      "sura": 53,
      "verse": 28,
      "text": "Anna ise’iya andiangi maappunnai mau na mesana pa’issangan. Ise’iya andiang laeng selaengna sangga’ mappeccoe’i pa’aga’-aga’ anna sitongangna pa’aga’-aga’ (di’o) andiang diang gunana mau nasaicco’na lao di atongangan."
    },
    {
      "sura": 53,
      "verse": 29,
      "text": "Jari peppondo’mo’o (Muhammad) pole di to meppondo’ pole di pappaingara’-I, anna andiangi ma’elo’i selaengna atuoang lino."
    },
    {
      "sura": 53,
      "verse": 30,
      "text": "Iyamo di’o (ingganna tappa’ tomi tia di’o) pa’issanganna ise’iya. Sitongangna Puangmu, Iyamo kaminang ma’issang inai pusa pole di tangalalang-Na anna Iya to’o kaminang ma’issang inai mallolongan patiroang."
    },
    {
      "sura": 53,
      "verse": 31,
      "text": "Anna sangga’ appunnanna Puang Allah Taala anu di langi’ anna anu di lino, mamoare’i (Puang Allah Taala) mambalas lao di to mappogau’ adaeang lao di anu pura napogau’ anna mambalas di to mappogau’ apiangan sawa’ appalang iya kaminang macoa (suruga)."
    },
    {
      "sura": 53,
      "verse": 32,
      "text": "(Iyamo) ise’iya iya mappeakaraoi dosa kaiyang anna panggauang carupu’ selaengna pole di asalang keccu’. Sitongangna Puangmu maloang pa’dappang-Na. Anna Iya (Puang) la’bi ma’issang (keadaammu) mie’ di wattunnai mappadiango’o pole di lita' anna di wattummu mie’ me’uai duapa (lalang) di are’na indomu, jari da  mie’ pa’uang mapaccingi alawemu. Iya (Puang) Masarrao paissang di to me’atakwa."
    },
    {
      "sura": 53,
      "verse": 33,
      "text": "Jari ma’itado’o to meppondo’ (pole di Koroang)?"
    },
    {
      "sura": 53,
      "verse": 34,
      "text": "anna mambei saicco’(pole di anu iya dijanjiangi) anna mattahang sesana."
    },
    {
      "sura": 53,
      "verse": 35,
      "text": "Apa’ maappunnaidi pa’issangan di anu iya mallinrung lambi’i mala ma’itai?"
    },
    {
      "sura": 53,
      "verse": 36,
      "text": "Iyade’ andiangpadi dipakarewai lao di anu iya diang lalang di sura-sura’na Musa?"
    },
    {
      "sura": 53,
      "verse": 37,
      "text": "Anna sura-sura’na Ibrahim iya samata mappasukku’ talli’ (janji)."
    },
    {
      "sura": 53,
      "verse": 38,
      "text": "(Iyamo) mua’ to madosa andiangi na mambulle dosana tau laeng,"
    },
    {
      "sura": 53,
      "verse": 39,
      "text": "anna iya rupa tau sangga’ na mallolongani anu iya pura naakkaresoi,"
    },
    {
      "sura": 53,
      "verse": 40,
      "text": "anna sitongangna akkaresoangna di’o manini na dipaitai (lao),"
    },
    {
      "sura": 53,
      "verse": 41,
      "text": "mane na di balasi  balasan iya kaminang sukku’,"
    },
    {
      "sura": 53,
      "verse": 42,
      "text": "anna sitongangna lao di Puangmu paccappuang (inggannana seu-seuwa),"
    },
    {
      "sura": 53,
      "verse": 43,
      "text": "anna sitongangna Iya (Puang) mappipicawa anna mappasumangi’,"
    },
    {
      "sura": 53,
      "verse": 44,
      "text": "anna sitongangna Iya (Puang) mappamate anna mappatuo,"
    },
    {
      "sura": 53,
      "verse": 45,
      "text": "anna sitongangna Iya (Puang) mappadiang sipa’baliang (sipasa-pasang), tommuane anna to baine."
    },
    {
      "sura": 53,
      "verse": 46,
      "text": "Pole di uai manning, mua’ dipatisuppi’i,"
    },
    {
      "sura": 53,
      "verse": 47,
      "text": "anna sitongangna Iya (Puang) mappato’ ajariang laeng (atiwa’asang dipurana mate),"
    },
    {
      "sura": 53,
      "verse": 48,
      "text": "anna sitongangna Iya (Puang) mambei asugiang anna mambei amasagenang,"
    },
    {
      "sura": 53,
      "verse": 49,
      "text": "anna sitongangna Iya (Puang) maappunnai bitttoeng Syi’ra,"
    },
    {
      "sura": 53,
      "verse": 50,
      "text": "anna sitongangna Iya (Puang) mappawinasa kaum ‘Ad diolo’,"
    },
    {
      "sura": 53,
      "verse": 51,
      "text": "anna kaum Tsamud. Jari andiang diang  mesa to dipamottong (dipatuo),"
    },
    {
      "sura": 53,
      "verse": 52,
      "text": "anna kaum Nuh di andiangnapa di’o. Sitongangna ise’iya iyamo to kaminang ta’lalo pagau’ bawang anna kaminang madoraka."
    },
    {
      "sura": 53,
      "verse": 53,
      "text": "anna banuanna kaum Luth (narua iri’), iya pura napaaccur Puang Allah Taala,"
    },
    {
      "sura": 53,
      "verse": 54,
      "text": "Mane Puang Allah Taala mappawassa’i di banua di’o passessa kaiyang iya marruai."
    },
    {
      "sura": 53,
      "verse": 55,
      "text": "Jari dipappenyamang innanna Puangmu iya mubata-batai?"
    },
    {
      "sura": 53,
      "verse": 56,
      "text": "Iya di’e (Muhammad) iyamo mesa pappaingarang pole di pappaingarang iya diolo."
    },
    {
      "sura": 53,
      "verse": 57,
      "text": "Kadeppu’mi (apoleanganna) allo kiama’."
    },
    {
      "sura": 53,
      "verse": 58,
      "text": "Andiang diang na mappannassa (apoleanganna) di’o allo-o  selaengna Puang Allah Taala."
    },
    {
      "sura": 53,
      "verse": 59,
      "text": "Jari herangdo’o lao di karewa di’e?"
    },
    {
      "sura": 53,
      "verse": 60,
      "text": "anna mupicawa-cawai anna andiango’o sumangi’,"
    },
    {
      "sura": 53,
      "verse": 61,
      "text": "anna i’o mie’ mappealuppeangi."
    },
    {
      "sura": 53,
      "verse": 62,
      "text": "Jari suyu’mo’o mie’ lao di Puang Allah Taala anna somba-I."
    },
    {
      "sura": 54,
      "verse": 1,
      "text": "Kadeppu’mi (polena) di’o wattu-o anna tisigi’mi bulang."
    },
    {
      "sura": 54,
      "verse": 2,
      "text": "Anna mua’ ise’iya (pappa’dua) ma’ita mesa tanda (mu’jizat), ise’iya meppondo’ anna ma’uang: “(iya di’e) seher iya tarru-tarrus.”"
    },
    {
      "sura": 54,
      "verse": 3,
      "text": "Anna ise’iya mallosongan (nabi) anna mappeccoe’i hawa nassunna, anna tungga-tungga’ (inggannana) urusan diang nasang atattuangna."
    },
    {
      "sura": 54,
      "verse": 4,
      "text": "Anna sitongangna polemi ise’iya sisaapa kissa iya di lalangna diang peposarang (pole di akaperang),"
    },
    {
      "sura": 54,
      "verse": 5,
      "text": "Iyamo di’o mesa hikmah iya kalepu, jari iya di’o  pappaingarang-o andiangi ma’guna (lao ise’iya),"
    },
    {
      "sura": 54,
      "verse": 6,
      "text": "Jari peppondo’ mo’o pole ise’iya. (Ingarangi) allo (wattu) mesa pe’illong (peperoana malaika’) me’illong di anu andiang mappasannang (allo pambalasan),"
    },
    {
      "sura": 54,
      "verse": 7,
      "text": "rondongi pe’itanna ise’iya, di wattunnai ise’iya messung pole di ku’bur ingga’na le’ba’i ise’iya kakkade sialuttus,"
    },
    {
      "sura": 54,
      "verse": 8,
      "text": "ise’iya pole masiga lao di piperoa (pe'illong). To kaper ma’uang : “Iya di’e allo maparri.”"
    },
    {
      "sura": 54,
      "verse": 9,
      "text": "Di andiangnapai ise’iya, mallosongan (toi) kaumna Nuh, jari ise’iya mallosongan batua’-I (Nuh) anna ma’uang: “Iya di’e to tattarang “anna dirimbai (diaccang)."
    },
    {
      "sura": 54,
      "verse": 10,
      "text": "Jari iya (Nuh) mepulu lao di Puangna, “sitongangna iyau di’e iyamo to dikala, jari tulunga’."
    },
    {
      "sura": 54,
      "verse": 11,
      "text": "Jari Iyami’ mambuaiangi  mai’di ba’bana lagi’ (na mappaturung) uai matamba’ (titollo),"
    },
    {
      "sura": 54,
      "verse": 12,
      "text": "Anna Iyami’ mappajari lino mappatumbur mai’di mata uai, jari siruppa’mi di’o uai-o di mesa urusan, iya tongang pura dipato’."
    },
    {
      "sura": 54,
      "verse": 13,
      "text": "Anna Iyami’ mambawa (Nuh) dai’ (di lopi), iya tipapia pole di papang anna paso’ (passanna’),"
    },
    {
      "sura": 54,
      "verse": 14,
      "text": "iya massombal sawa’ pappiara’-I, balasan di sesena to dikaperri (umma’na)."
    },
    {
      "sura": 54,
      "verse": 15,
      "text": "Anna sitongangna Iyami’ pura mappajari pe’guruang di’o kappal (lopi)-o,  jari diangdi rupa tau melo’ maala pe’guruang?"
    },
    {
      "sura": 54,
      "verse": 16,
      "text": "Jari tannaratang (kaiyangna) pasessa-U anna peaccangngu!"
    },
    {
      "sura": 54,
      "verse": 17,
      "text": "Anna sitongangna purami   Iyami’ mappamalammor  di’o Koroang-o di na mappaingarang, jari diangdi to maala pe’guruang?"
    },
    {
      "sura": 54,
      "verse": 18,
      "text": "Kaum ‘Ad  pura  mallosongan. Jari  tannaratang (kaiyangna) passessa-U anna peaccangngu!"
    },
    {
      "sura": 54,
      "verse": 19,
      "text": "Sitongangna Iyami’ pura makkiringangi (mamburrussi)  ise’iya angin iya kaccang sanna’ di allo  naas iya tarru-tarrus,"
    },
    {
      "sura": 54,
      "verse": 20,
      "text": "Iya mappasialappar rupa tau ingga’na le’ba’ ise’iya (bo’engna) ponna kuruma iya pu’ar (lumbang siola uwake’)."
    },
    {
      "sura": 54,
      "verse": 21,
      "text": "Jari tannaratang (kaiyangna) passessa-U anna peaccangngu!"
    },
    {
      "sura": 54,
      "verse": 22,
      "text": "Anna sitongangna Iyami’ pura mappamalammor di’o Koroang-o di na mappaingarang, jari diangdi to maala pe’guruang?"
    },
    {
      "sura": 54,
      "verse": 23,
      "text": "Kaum Tsamud pura  toi mallosongan peaccangngu."
    },
    {
      "sura": 54,
      "verse": 24,
      "text": "Jari ise’iya ma’uang : “Me’apai ita’ na mappiccoe’i  mesa tappa’ rupa tau (biasa) di antara ita’? Sitongangna  mua’ tipatengi tau di’o tongang lalangi tau di apusang anna tattarang."
    },
    {
      "sura": 54,
      "verse": 25,
      "text": "Apa’ iya di’o wahyu-o dipaturungi lao ise’iya anna di iyami’? Mala iya (Shaleh) pallosong sanna’ anna taka’bor toi.”"
    },
    {
      "sura": 54,
      "verse": 26,
      "text": "na naissangi manini ise’iya inai sitongangna kaminang pallosong sanna’ anna taka’bor toi."
    },
    {
      "sura": 54,
      "verse": 27,
      "text": "Sitongangna Iyami’ na makkiringani  unta baine menjari paccowa lao ise’iya, jari eppei’i (panggauangna) ise’iya anna pe’asa’baro’o (Saleh)."
    },
    {
      "sura": 54,
      "verse": 28,
      "text": "Anna karewai ise’iya mua’ sitongangna iya di’o uai-o tibarei antara ise’iya (sawa’ unta baine), tungga’-tungga’i leleang mandundu nahaderi boi  (inai to leleang)."
    },
    {
      "sura": 54,
      "verse": 29,
      "text": "Jari ise’iya ma’illongngi solana, anna solana massaka (di’o unta-o) anna nagere’i."
    },
    {
      "sura": 54,
      "verse": 30,
      "text": "Jari tannaratang (kaiyangna) passessa-U anna peaccangngu!"
    },
    {
      "sura": 54,
      "verse": 31,
      "text": "Sitongangna Iyami’ mappawassa’i ise’iya (makkiring) mesa bamba makarras  mengguttur, jari ise’iya sitteng roppo-roppong mara’e iya mando."
    },
    {
      "sura": 54,
      "verse": 32,
      "text": "Anna sitongangna Iyami’ pura  mappamalammor Koroang dipe’gurui, jari diangdi to melo’ maala pe’guruang?"
    },
    {
      "sura": 54,
      "verse": 33,
      "text": "Kaum Luth  mallosongan  toi pappaingarang (nabinna)."
    },
    {
      "sura": 54,
      "verse": 34,
      "text": "Sitongangna Iyami’ pura makkiring (mappekkum­busang) lao ise’iya iri’ iya mambawa batu-batu (iya marruai), selaengna keluargana Luth. Iyami’  mappasalama’i di andiangnapai moppo’ (su’be’) pandara’ allo,"
    },
    {
      "sura": 54,
      "verse": 35,
      "text": "pappenyamang pole di Iyami’. Bassami  di’o Iyami’  mambalas lao di to me’asukkur."
    },
    {
      "sura": 54,
      "verse": 36,
      "text": "Anna sitongangna iya (Luth) pura mappaingarang ise’iya di passessa-I, jari ise’iya mallosongan pappaingarang(ngu)."
    },
    {
      "sura": 54,
      "verse": 37,
      "text": "Anna sitongangna ise’iya pura maccawolo’i (mamoare’i ise’iya mappebengan) toanangna (lao ise’iya), mane Iyami’ mappabutai matanna ise’iya, jari perasai mie’ passessa-U anna pappaingarang(ngu)!"
    },
    {
      "sura": 54,
      "verse": 38,
      "text": "Anna sitongangna madondongna na ruai ise’iya passessa iya mannanungan."
    },
    {
      "sura": 54,
      "verse": 39,
      "text": "Jari perasaimi passessa-U anna pappaingarang(ngu)!"
    },
    {
      "sura": 54,
      "verse": 40,
      "text": "Anna sitongangna Iyami’ pura mappamalammor di’o Koroang-o na di mappaingarang, jari diangdi to melo’ maala pe’guruang?"
    },
    {
      "sura": 54,
      "verse": 41,
      "text": "Anna sitongangna polemi pappaingarang  lao di kaumna Fir’aun."
    },
    {
      "sura": 54,
      "verse": 42,
      "text": "Ise’iya  mallosongan mu’jizat-I iyanasangna. Mane Iyami’  massessai ise’iya, passessa pole di Puang  Iya Masarro Maraya Pa’ulleang na Kuasa."
    },
    {
      "sura": 54,
      "verse": 43,
      "text": "Apa’ to kapermu mie’ (kaum mappa’dua) la’bi macoai dadi ise’iya di’o, iyade’ maappunnaio mie’ jaminan amaradekang (pole di passessa) lalang di kitta’-kitta’ diolo’?"
    },
    {
      "sura": 54,
      "verse": 44,
      "text": "Iyade’ ise’iya ma’uang : “Iyami’ mo di’e mesa golongan iya memmesa, (iya) tongang napakala.”"
    },
    {
      "sura": 54,
      "verse": 45,
      "text": "Golongan di’o tongang na dikalai anna ise’iya na soro’ lao di pondo (soro-soro’ pondo’)’’."
    },
    {
      "sura": 54,
      "verse": 46,
      "text": "Mala allo kiama’ mo tu’u di’o, allo dipa’janjiang lao ise’iya (dijanjiangi)  anna kiama’  di’o la’bi kaiyangi merakke-rakke’na anna la’bi mapai’."
    },
    {
      "sura": 54,
      "verse": 47,
      "text": "Anna sitongangna to madosa lalangi di apusang (di lino) anna na lalangi di naraka (dio di ahera’)."
    },
    {
      "sura": 54,
      "verse": 48,
      "text": "(Ingarangi) di allo  ise’iya dipara’besoang rupanna tama di naraka (ise’iya dipa’uangngi): “Perasaimi mie’ pedu’du’na api naraka.”"
    },
    {
      "sura": 54,
      "verse": 49,
      "text": "Sitongangna Iyami’ mappadiang inggannana  seu-seuwa me’apai ukurangna."
    },
    {
      "sura": 54,
      "verse": 50,
      "text": "Anna andiangi parenta-I selaengna mesa tappa’i pau rapang sakkiniang mata."
    },
    {
      "sura": 54,
      "verse": 51,
      "text": "Anna sitongangna Iyami’ pura mappaaccur to sittenganmu mie’ (di akapeangna). Jari diangdi to melo’ maala pe’guruang?"
    },
    {
      "sura": 54,
      "verse": 52,
      "text": "Anna inggannana seu-seuwa iya pura napogau’ ise’iya titulisi  lalang di sura’."
    },
    {
      "sura": 54,
      "verse": 53,
      "text": "Anna inggannana (urusan) iya keccu’ iyade’  kaiyang titulis (nasangi)."
    },
    {
      "sura": 54,
      "verse": 54,
      "text": "Sitongangna iya di’o to me’atakwa-o lalangi  di uma-uma anna binanga-binanga."
    },
    {
      "sura": 54,
      "verse": 55,
      "text": "Di engeang iya diposannang di sesena Puang Iya Masarro Me’akuasa."
    },
    {
      "sura": 55,
      "verse": 1,
      "text": "(Puang  Iya) Masarro  Masayang,"
    },
    {
      "sura": 55,
      "verse": 2,
      "text": "(Puang Iya)  pura mappa’guruang  Koroang."
    },
    {
      "sura": 55,
      "verse": 3,
      "text": "Iya (Puang) mappadiang rupa tau,"
    },
    {
      "sura": 55,
      "verse": 4,
      "text": "mappa’gurui manarang mappau."
    },
    {
      "sura": 55,
      "verse": 5,
      "text": "Mata allo anna bulang (mepputar) situru’ pambilangan,"
    },
    {
      "sura": 55,
      "verse": 6,
      "text": "anna tana’-tanang anna ponna ayu di da’duanna tunru’  (suyu’) lao di sese-Na."
    },
    {
      "sura": 55,
      "verse": 7,
      "text": "Anna langi’ iya napamatinggi’-I (Puang), anna Iya (Puang) maannai sittimbang,"
    },
    {
      "sura": 55,
      "verse": 8,
      "text": "mamoare’o mie’ andiang mappoda-podae’ (mambulallo atorang) di’o timbangan-o,"
    },
    {
      "sura": 55,
      "verse": 9,
      "text": "Anna ke’deangi mie’ di’o timbangan-o siola  adil, anna da  mie’ makkurangngi timbangan."
    },
    {
      "sura": 55,
      "verse": 10,
      "text": "Anna lino na appari (Puang) lao di anu napajarin(-Na),"
    },
    {
      "sura": 55,
      "verse": 11,
      "text": "di lino di’o diang bua-bua anna ponna kuruma mikkandope,"
    },
    {
      "sura": 55,
      "verse": 12,
      "text": "anna tula-tulang iya me’uli’ anna membura’ iya masarri (baunna)."
    },
    {
      "sura": 55,
      "verse": 13,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 14,
      "text": "Iya (Puang) mappadiang rupa tau pole di lita’ mara’e sitteng lita’ mara’e (ditunu),"
    },
    {
      "sura": 55,
      "verse": 15,
      "text": "anna Iya  (Puang) mappadiang bassa   jin pole di sundallea’na api."
    },
    {
      "sura": 55,
      "verse": 16,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 17,
      "text": "Puang (iya mappiara) da’dua engeang tidoa’na mata allo anna Puang iya mappiara da’dua engeang tambusna."
    },
    {
      "sura": 55,
      "verse": 18,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 19,
      "text": "Iya ma’elorang (mappaso’nai) da’dua sasi’ lolong, (mane) siruppa’i,"
    },
    {
      "sura": 55,
      "verse": 20,
      "text": "Antara da’dua (di’o sasi’-o) diang atonang iya andiang mala sibulallo."
    },
    {
      "sura": 55,
      "verse": 21,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 22,
      "text": "Pole di da’duana messungi mutiara anna marjan."
    },
    {
      "sura": 55,
      "verse": 23,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 24,
      "text": "Anna appunnannai (Puang Allah Taala) lopi iya malinggao sombalna dio di sasi’ rapang buttu."
    },
    {
      "sura": 55,
      "verse": 25,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 26,
      "text": "Inggannana iya anu di lino di’o na binasa (accur),"
    },
    {
      "sura": 55,
      "verse": 27,
      "text": "anna tatta’i mannannungan Dzat Puangmu, (Iya) maappunnai akaiyangan anna amala’biang."
    },
    {
      "sura": 55,
      "verse": 28,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 29,
      "text": "Inggannana iya anu di langi’  anna iya anu di lino samata merau di sese-Na. Tungga’-tungga’ wattu di lalangnai di asiwuang."
    },
    {
      "sura": 55,
      "verse": 30,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 31,
      "text": "Iyami’ na mappennassai tongango’o E inggannana bassa tau anna bassa jin!"
    },
    {
      "sura": 55,
      "verse": 32,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 33,
      "text": "E sarrumungan bassa jin anna bassa  tau, mua’ paulleo mie’ mallosa-losa (mala ma’ola) langi’ anna lino, jari olai mie’, andiango’o mie’ mala ma’olai selaengna sawa’ amakasauang (pole di Puang Allah Taala)."
    },
    {
      "sura": 55,
      "verse": 34,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 35,
      "text": "Di sesemu (jin anna rupa tau) dilappasangi mating  tuena api anna malelena tumarra, jari andiango’o  mala mappasalama’ alawe (pole di sesena)."
    },
    {
      "sura": 55,
      "verse": 36,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 37,
      "text": "Jari mua’ langi’ tisigi’mi anna menjari mamea (manyalla’) sitteng (killa’na) minna’."
    },
    {
      "sura": 55,
      "verse": 38,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 39,
      "text": "Di wattu di’o bassa tau anna bassa jin andiang dipatule’ dosana."
    },
    {
      "sura": 55,
      "verse": 40,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 41,
      "text": "To madosa dissangi tanda-tandana, mane ditu’galangi bunna anna lette’na."
    },
    {
      "sura": 55,
      "verse": 42,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 43,
      "text": "Iyamo di’e naraka Jahannam iya naloso-losongan to madosa."
    },
    {
      "sura": 55,
      "verse": 44,
      "text": "Ise’iya mingguliling di illai’o anna di alle’na uai re’de."
    },
    {
      "sura": 55,
      "verse": 45,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 46,
      "text": "Anna di sesena to marakke’ na me’olo lao di Puangna, diang da’dua suruga."
    },
    {
      "sura": 55,
      "verse": 47,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 48,
      "text": "di da’dua suruga di’o maappunnai  ponna ayu anna bua-bua."
    },
    {
      "sura": 55,
      "verse": 49,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 50,
      "text": "Di lalang da’dua suruga di’o diang da’dua mata uai (peppokoangna uai) iya lolong."
    },
    {
      "sura": 55,
      "verse": 51,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 52,
      "text": "Di lalang da’dua suruga di’o diang inggannana rupa-rupa bua-bua sipa’baliang (sipasa-pasang)."
    },
    {
      "sura": 55,
      "verse": 53,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 54,
      "text": "Ise’iya messender dio di permadani iya dilapis tondo lalangna (dipapia pole) di sa’be. Anna bua-bua di da’dua suruga di’o iya mala (dipoppi’) pole kadeppu’."
    },
    {
      "sura": 55,
      "verse": 55,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 56,
      "text": "Lalang di suruga di’o diang para  bidadari iya manjagai pe’itanna, andiang rua nadu’du’ rupa tau di andiangnapai ise’iya anna andiang toi (rua nadu’du’) bassa jin."
    },
    {
      "sura": 55,
      "verse": 57,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 58,
      "text": "Ingga’na le’ba’i di’o ise’iya-o paramata yakut anna marjan."
    },
    {
      "sura": 55,
      "verse": 59,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 60,
      "text": "Andiang diang balasanna  apiangan  selaengna (balasan) apiangan (to’o)."
    },
    {
      "sura": 55,
      "verse": 61,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 62,
      "text": "Anna selaengna di da’dua suruga di’o diang dua da’dua suruga."
    },
    {
      "sura": 55,
      "verse": 63,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 64,
      "text": "Di da’dua suruga di’o  (paitai) kurarra’ matoa bulunna."
    },
    {
      "sura": 55,
      "verse": 65,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 66,
      "text": "Di lalang di da’dua suruga di’o diang da’dua mata uai iya tiporas."
    },
    {
      "sura": 55,
      "verse": 67,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 68,
      "text": "Di da’duanna (suruga di’o) diang mai’di rupa-rupa bua-bua anna kuruma siola dadima."
    },
    {
      "sura": 55,
      "verse": 69,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 70,
      "text": "Di lalang di suruga di’o diang bidadari iya macoa-coa anna malolo."
    },
    {
      "sura": 55,
      "verse": 71,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 72,
      "text": "Bidadari iya dipiara lalang di kemah."
    },
    {
      "sura": 55,
      "verse": 73,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 74,
      "text": "Ise’iya andiang rua nadu’du’ rupa tau  di andiangnapai anna andiang toi bassa jin."
    },
    {
      "sura": 55,
      "verse": 75,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 76,
      "text": "Ise’iya messender dio di pa’disang iya kurarra’ anna permadani  malolo."
    },
    {
      "sura": 55,
      "verse": 77,
      "text": "Jari inna dua pappenyamangna Puangmu iya muloso-losongan?"
    },
    {
      "sura": 55,
      "verse": 78,
      "text": "Jari masarro marayai sangana Puangmu iya maappunnai akaiyangan anna amala’biang."
    },
    {
      "sura": 56,
      "verse": 1,
      "text": "Mua’ tipatengmi allo kiama’,"
    },
    {
      "sura": 56,
      "verse": 2,
      "text": "(di tipatengna) di’o allo kiama’-o andiangi mala diloso-losongan (dibaro-baroi)."
    },
    {
      "sura": 56,
      "verse": 3,
      "text": "(iya) mappamatuna (mesa golongan) anna mappamaraya (golongan laeng)."
    },
    {
      "sura": 56,
      "verse": 4,
      "text": "Mua’ digoccangi lino, digoccang tongang,"
    },
    {
      "sura": 56,
      "verse": 5,
      "text": "anna dipaaccuri buttu, di paaccur tongang,"
    },
    {
      "sura": 56,
      "verse": 6,
      "text": "jari diangi menjari kare’amus iya melluttusang,"
    },
    {
      "sura": 56,
      "verse": 7,
      "text": "anna diango’o mie’ menjari tallu golongan,"
    },
    {
      "sura": 56,
      "verse": 8,
      "text": "Iyamo golongan  kanang, tongang mala’bi’i to dio di  golongan kanang,"
    },
    {
      "sura": 56,
      "verse": 9,
      "text": "anna golongan kaeri. Tongang masessai to dio di golongan kaeri,"
    },
    {
      "sura": 56,
      "verse": 10,
      "text": "anna to kaminang mendiolo matappa’, diangi kaminang na mendiolo (mettama di suruga)."
    },
    {
      "sura": 56,
      "verse": 11,
      "text": "Ise’iyamo di’o to dipakadeppu’ lao (di Puang Allah Taala)."
    },
    {
      "sura": 56,
      "verse": 12,
      "text": "Lalangi di suruga pappenyamang,"
    },
    {
      "sura": 56,
      "verse": 13,
      "text": "sambareang kaiyang pole di to madiolo,"
    },
    {
      "sura": 56,
      "verse": 14,
      "text": "anna sanggolongan keccu’ pole di to di boe’."
    },
    {
      "sura": 56,
      "verse": 15,
      "text": "Ise’iya diayai di pe’oroang iya dibelo-beloi bulawang anna paramata,"
    },
    {
      "sura": 56,
      "verse": 16,
      "text": "ise’iya messender diaya sipeo-peoloang."
    },
    {
      "sura": 56,
      "verse": 17,
      "text": "Ise’iya nagulilingngi to mane tuo iya tatta’ mane tuo,"
    },
    {
      "sura": 56,
      "verse": 18,
      "text": "siola mambawa gallas, anna cere’, anna piala (iya) issinna (uai) dundu iya diala pole di uai lolong,"
    },
    {
      "sura": 56,
      "verse": 19,
      "text": "andiangi ise’iya napining anna andiang toi nalango,"
    },
    {
      "sura": 56,
      "verse": 20,
      "text": "anna bua-bua pole di anu iya napile ise’iya,"
    },
    {
      "sura": 56,
      "verse": 21,
      "text": "anna issi manu-manu’   pole  di anu iya napoelo’ ise’iya."
    },
    {
      "sura": 56,
      "verse": 22,
      "text": "Anna (lalang di suruga) diang bidadari malolo mata,"
    },
    {
      "sura": 56,
      "verse": 23,
      "text": "Ingga’na mutiara iya dialai macoa."
    },
    {
      "sura": 56,
      "verse": 24,
      "text": "balasan di sesena anu iya pura napogau’ ise’iya."
    },
    {
      "sura": 56,
      "verse": 25,
      "text": "Ise’iya andiang ma’irrangngi pau lao sala di lalangna, anna andiang to’o diang pau-pau iya mappapole dosa,"
    },
    {
      "sura": 56,
      "verse": 26,
      "text": "selaengna ise’iya ma’irrangngi pau ‘Salam’ (salama’)."
    },
    {
      "sura": 56,
      "verse": 27,
      "text": "Anna golongan kanang, tongang masannangi golongan kanan."
    },
    {
      "sura": 56,
      "verse": 28,
      "text": "Dioi di alle’na ponna ayu bidara iya andiang meppesusu’,"
    },
    {
      "sura": 56,
      "verse": 29,
      "text": "Anna ponna loka iya messalosso’  buana,"
    },
    {
      "sura": 56,
      "verse": 30,
      "text": "anna pettullungan iya tiballar maloang,"
    },
    {
      "sura": 56,
      "verse": 31,
      "text": "anna uai iya tiburondong (lolong tarrus),"
    },
    {
      "sura": 56,
      "verse": 32,
      "text": "anna bua-bua iya mai’di,"
    },
    {
      "sura": 56,
      "verse": 33,
      "text": "iya andiang me’osa (membua) anna andiang dipusara maalai,"
    },
    {
      "sura": 56,
      "verse": 34,
      "text": "anna kasor maumbang malumbur (manyamang dipelloli’i)."
    },
    {
      "sura": 56,
      "verse": 35,
      "text": "Sitongangna Iyami’ lassung mappara’bue’ (bidadari),"
    },
    {
      "sura": 56,
      "verse": 36,
      "text": "anna Iyami’ mappajari ise’iya  neibaine (iya ma’bakka-bakka’),"
    },
    {
      "sura": 56,
      "verse": 37,
      "text": "na pannoi cinna na sirrata-rata umurna,"
    },
    {
      "sura": 56,
      "verse": 38,
      "text": "lao di golongan kanang,"
    },
    {
      "sura": 56,
      "verse": 39,
      "text": "(Iyamo) sanggolongan kaiyang pole di to madiolo,"
    },
    {
      "sura": 56,
      "verse": 40,
      "text": "anna sanggolongan kaiyang pole di to madiboe’."
    },
    {
      "sura": 56,
      "verse": 41,
      "text": "Anna golongan kaeri. Inai  di’o golongan kaeri-o?"
    },
    {
      "sura": 56,
      "verse": 42,
      "text": "Lalang (di passessang) iri’ loppa’ sanna’ anna uai loppa’ (re’de),"
    },
    {
      "sura": 56,
      "verse": 43,
      "text": "anna lalang di pettullungan rumbu iya malotong,"
    },
    {
      "sura": 56,
      "verse": 44,
      "text": "andiangi madinging anna andiang tomi dipasannang."
    },
    {
      "sura": 56,
      "verse": 45,
      "text": "Sitongangna ise’iya di andiangnapai di’o tuoi me’acanga-canga,"
    },
    {
      "sura": 56,
      "verse": 46,
      "text": "anna ise’iya tarru-tarrus mappogau’ dosa  kaiyang,"
    },
    {
      "sura": 56,
      "verse": 47,
      "text": "anna diangi ise’iya ma’uang : “Apa’ mua’ matemi iyami’ na menjari lita’ anna buku-buku, apa’ tongangdi  iyami’ na dipatiwa’as membali’?"
    },
    {
      "sura": 56,
      "verse": 48,
      "text": "Apa  ama’-ama’-i diolo’ (na dipatiwa’as toi)?”"
    },
    {
      "sura": 56,
      "verse": 49,
      "text": "Pa’uango’o: “Sitongangna to madiolo anna di to madiboe’,"
    },
    {
      "sura": 56,
      "verse": 50,
      "text": "tongang na dipasirumungi di wattu iya dipato’ di allo iya dissang."
    },
    {
      "sura": 56,
      "verse": 51,
      "text": "Mane sitongangna i'o mie’ E ingannana to pusa na malloso-losongan!"
    },
    {
      "sura": 56,
      "verse": 52,
      "text": "tongang na maandei bua Zakkum,"
    },
    {
      "sura": 56,
      "verse": 53,
      "text": "jari na mappannoi’i  are’mu."
    },
    {
      "sura": 56,
      "verse": 54,
      "text": "Mua’ purami, na mandunduo uai ta’lalo loppa’na."
    },
    {
      "sura": 56,
      "verse": 55,
      "text": "Jari na mandunduo sitteng unta (iya ta’lalo mamarang) mandundu."
    },
    {
      "sura": 56,
      "verse": 56,
      "text": "Iyamo di’e pattoanangna ise’iya di allo pambalasan.”"
    },
    {
      "sura": 56,
      "verse": 57,
      "text": "Iyami’ pura mappadiango’o mie’, jari mangapao mie’ na andiango’-o mappattongang (allo dipatiwa’as)?"
    },
    {
      "sura": 56,
      "verse": 58,
      "text": "Jari apa’ mupennassai bandi, di (banne tau) iya mupatiporas."
    },
    {
      "sura": 56,
      "verse": 59,
      "text": "apa’ i’odi mie’ mappadiangi, iyade’ Iyami’di mappa­diangi?"
    },
    {
      "sura": 56,
      "verse": 60,
      "text": "Iyami’ pura mappattattu amateang di antaramu mie’, anna Iyami’ tongang andiang na mala dikala,"
    },
    {
      "sura": 56,
      "verse": 61,
      "text": "na massalleio to sittenganmu mie’ (di lino) anna mappapiao mie’ manini (di ahera’), di lalangna keadaan  iya andiang muissang."
    },
    {
      "sura": 56,
      "verse": 62,
      "text": "Anna sitongangna purao mie’ ma’issang di pappapiangan iya mammulang, jari mangapa na andiango’o mie’ maala pe’guruang (di pappapiang mada’dua)?"
    },
    {
      "sura": 56,
      "verse": 63,
      "text": "Apa’ rua bandi mie’ mupinnassai di anu iya mutuda’?"
    },
    {
      "sura": 56,
      "verse": 64,
      "text": "apa’ i’o di  mie’ mappatuoi iyade’ Iyami’di mappatuoi?"
    },
    {
      "sura": 56,
      "verse": 65,
      "text": "Mua’ Iyami’ mappoelo’, Iyami’ tongang mappajari-i mara’e na accur, jari menjario mie’ herang takkayanna’,"
    },
    {
      "sura": 56,
      "verse": 66,
      "text": "(Anna ma’uang) : “Sitongangna Iyami’ tongang (lalang di) arugiang,"
    },
    {
      "sura": 56,
      "verse": 67,
      "text": "mala Iyami’ andiang le’ba’ mallolongan assel.”"
    },
    {
      "sura": 56,
      "verse": 68,
      "text": "Apa’ rua bandi mie’ mupinnassai uai iya  mudundu?"
    },
    {
      "sura": 56,
      "verse": 69,
      "text": "Apa’ i’o di  mie’mappaturungi pole di tai iri’ (di langi’) iyade’ Iyami’ mappaturungi?"
    },
    {
      "sura": 56,
      "verse": 70,
      "text": "tenna’ Iyami’ mappoelo’, napominasai Iyami’ mappamasingi, jari mangapa na andiango’o mie’ me’asukkur?"
    },
    {
      "sura": 56,
      "verse": 71,
      "text": "Apa’ rua bandi mie’ mupinnassai api iya mupatue (pole di ayu iya mupasigesse)?"
    },
    {
      "sura": 56,
      "verse": 72,
      "text": "Apa’ i’o di mie’ mappatuo di’o ayu-o iyade’ Iyami’ mappatuoi?"
    },
    {
      "sura": 56,
      "verse": 73,
      "text": "Iyami’ mappajari’i di’o api-o pappaingarang anna anu iya ma’guna di sesena to mellamba dio di pellambang."
    },
    {
      "sura": 56,
      "verse": 74,
      "text": "Jari pattasa’beo (sawa’ marrappe) sangana Puangmu  Iya Masarro Maraya."
    },
    {
      "sura": 56,
      "verse": 75,
      "text": "Jari tongang mattunda’ sawa’ di engeang pepputarangna bittoeng."
    },
    {
      "sura": 56,
      "verse": 76,
      "text": "Anna sitongangna tunda di’o iyamo tunda kaiyang tenna’ muissangi,"
    },
    {
      "sura": 56,
      "verse": 77,
      "text": "Sitongangna Koroang di’e  iyamo bacang iya mala’bi’ sanna’,"
    },
    {
      "sura": 56,
      "verse": 78,
      "text": "lalang di Kitta’ iya tipiara (Lauh Mahfudz),"
    },
    {
      "sura": 56,
      "verse": 79,
      "text": "Andiangi na du’du’ selaengna  to mapaccing."
    },
    {
      "sura": 56,
      "verse": 80,
      "text": "Dipaturung pole di Puang Inggannana alang."
    },
    {
      "sura": 56,
      "verse": 81,
      "text": "Jari mangapao mie’  anna muangga’ matunai di’e (Koroang)?"
    },
    {
      "sura": 56,
      "verse": 82,
      "text": "mupajari mie’ (dalle’ iya) na pappedallengo’o (Puang) na (mupake) mallosongani."
    },
    {
      "sura": 56,
      "verse": 83,
      "text": "Jari mangapai  di wattunna nyawa tanda’mo  di ngarro’,"
    },
    {
      "sura": 56,
      "verse": 84,
      "text": "anna i’o mie’ muitai di’o wattu-o,"
    },
    {
      "sura": 56,
      "verse": 85,
      "text": "anna Iyami’ la’bi kadeppu’ lao di sesena dadi i’o mie’, anna iya tia  andiangi muita,"
    },
    {
      "sura": 56,
      "verse": 86,
      "text": "aari mangapai mua’ diango’o mie’ andiang  nakuasai (Puang Allah Taala),"
    },
    {
      "sura": 56,
      "verse": 87,
      "text": "andiango’o mie’ mappepembali’ di’o nyawa-o (lao di engeangna) mua’ tongango’o mie’ to tongang (parua)?"
    },
    {
      "sura": 56,
      "verse": 88,
      "text": "Jari mua’ iya di’o (to mate-o) diangi to dipakadeppu’ (lao di Puang Allah Taala),"
    },
    {
      "sura": 56,
      "verse": 89,
      "text": "Jari mallolongani amasagenang, anna asannangan, anna   anyamanganna suruga."
    },
    {
      "sura": 56,
      "verse": 90,
      "text": "Anna mua’ mettamai di golongan kanang,"
    },
    {
      "sura": 56,
      "verse": 91,
      "text": "Jari asalamakang di sesemu, pole di golongan kanang."
    },
    {
      "sura": 56,
      "verse": 92,
      "text": "Anna iya tia mua’ mettamai di golonganna to malloso-losongan na pusa toi,"
    },
    {
      "sura": 56,
      "verse": 93,
      "text": "jari malolongani petoanang  uai re’de,"
    },
    {
      "sura": 56,
      "verse": 94,
      "text": "anna ditunu lalang di naraka Jahim."
    },
    {
      "sura": 56,
      "verse": 95,
      "text": "Sitongangna (iya dipau di’e) iyamo mesa akanynyangan iya tongang."
    },
    {
      "sura": 56,
      "verse": 96,
      "text": "Jari pattasa’beo sawa’ (marrappe) sangana Puangmu Iya Masarro Kaiyang."
    },
    {
      "sura": 57,
      "verse": 1,
      "text": "Mattasa’bei lao di Puang Allah Taala anu iya di langi’ anna anu iya di lino. Anna Iya (Puang) Maraya Pa’ulleang na Maroro (Adil)"
    },
    {
      "sura": 57,
      "verse": 2,
      "text": "Apunnannai (Puang Allah Taala) arayang langi’ anna lino, Iya (Puang) mappatuo anna mappamate, anna Iya Kuasa di ingggannana seu-seuwa."
    },
    {
      "sura": 57,
      "verse": 3,
      "text": "Iya (Puang) pammulang, anna paccappurang, iya dhahir (mallaherang), anna iya batin (mallinrung), anna Iya (Puang) Masarro Ma’issang inggannana seu-seuwa."
    },
    {
      "sura": 57,
      "verse": 4,
      "text": "Iya (Puang) mappadiang langi’ anna lino di lalangna annang wattu, mane Iya (Puang) istawa diaya di Arasy, Iya ma’issang anu mettama di lino anna anu messung pole (di lino), anna anu iya turung pole di langi’ anna anu iya mendai’ di langi’. Anna Iya (Puang) massolangano’o mie’ inna-inna muengei. Anna Puang Allah Taala Masarro ma’ita di anu iya mupogau’."
    },
    {
      "sura": 57,
      "verse": 5,
      "text": "Appunnannai (Puang Allah Taala) arayang langi’ anna lino, anna lao di Puang Allah Taala di pepembali’ inggannana urusan."
    },
    {
      "sura": 57,
      "verse": 6,
      "text": "Iya (Puang) mappatama bongi di allo, anna mappatama allo di bongi. Anna Iya (Puang) Masarro Ma’issang inggannana isi ate."
    },
    {
      "sura": 57,
      "verse": 7,
      "text": "Patappa’o mie’ lao di Puang Allah Taala anna suro-Na, anna pasungi sakka’mu sambareang pole di barang-barangmu iya na pakuasai-o  (Puang Allah Taala). Jari to matappa’ di sesemu mie’ anna mappasulakkang (sambareang) pole di barangna, mallolongani ise’iya appalang iya kaiyang."
    },
    {
      "sura": 57,
      "verse": 8,
      "text": "Anna mangapa na andiango’o mie’ matappa’ lao di Puang Allah Taala, anna suro-Na iya ma’illongngio mie’ mamoare’o matappa’ lao di Puangmu mie’. Anna sitongangna Iya (Puang) pura maala talli’ (pa’janjiangmu) mua’ diango’o mie’ to matappa’."
    },
    {
      "sura": 57,
      "verse": 9,
      "text": "Iya (Puang) mappaturung (Koroang) lao di batuanna (Muhammad) aya’-aya’ iya mannassa na mappasungo’o mie’ pole di kapattangan lao di tayang. Anna sitongangna Puang Allah Taala di sesemu mie’ tongang Masarro mappelomo na makkesayang.."
    },
    {
      "sura": 57,
      "verse": 10,
      "text": "Anna mangapa na andiango’o mie’ mappasulakkang (sambareang  barangmu) di tangalalangna Puang Allah Taala, anna appunnanna Puang Allah Taala mana’ (barris) langi’ anna lino. Andiangi sitteng di sesemu mie’ to mappasulakkang  (barangna) anna mammusu’ di andiangnapa apakalang  (Makkah). Ise’iya kaminang kaiyang  onrona dadi to mappasulakkang  (barangna) anna mammusu’ di puranamo di’o. Puang Allah Taala manjanjiangi lao di tungga-tungga’ tau (balasan) la’bi macoa. Anna Puang Allah Taala ma’issang anu iya mupogau’."
    },
    {
      "sura": 57,
      "verse": 11,
      "text": "Inai-inai to melo’ mappependangan (lao di) Puang Allah Taala pappepindangan macoa, jari Puang Allah Taala  na mappaliccu-liccungi. Anna di sesena appalang iya mala’bi’,"
    },
    {
      "sura": 57,
      "verse": 12,
      "text": "(iyamo) allo mu’itai to matappa’ tommuane anna to baine, me’apai tayangna paindo dio di olona anna dio di kanangna, (dipa’uangngi’i) : “Di allo di’e diang  karewa mapperio-rio di sesemu, (iyamo) suruga iya lolong di naungna binanga-binanga, mannannungani di lalangna. Iyamo di’o  asumaroang iya maraya."
    },
    {
      "sura": 57,
      "verse": 13,
      "text": "Allo to munape’ tommuane anna to baine ma’uang lao di to matappa’: “Eppei iyami’ mamoare’i iyami’ mala maala sambareang tayangmu mie’.” Dipa’uangngi’i : “Pembali’o mie’ lao di pondo’ anna itai tomi i’o tayang(mu). Jari dipasangangi ise’iya rinding  iya maappunnai ba’ba. Di lalangna diang pammase anna di saliwangna diang passessa."
    },
    {
      "sura": 57,
      "verse": 14,
      "text": "To  munape’ di’o ma’illongngi ise’iya (to matappa’) na ma’uang :  “Taniadi iyami’ diolo’ massolangano’o?” Ise’iya ma’uang : “Tongang, anna iya tia mucilakai mie’ alawemu, anna sangga’ tumeppeo mie’, anna  mambata-bataio mie’ (janjinna Puang), anna napagenngeo mie’ aga’-aga’ (lo’bang), anna pappagengge (setang) polei maccalowo’o mie’ di maaalah Puang Allah Taala."
    },
    {
      "sura": 57,
      "verse": 15,
      "text": "Jari di allo di’e andiangi ditarima pappapole di sesemu mie’ anna andiang toi pole  di to kaper, engeangmu mie’ iyamo  naraka, iyamo petturundunganmu mie’, anna iyamo di’o kaminang adae’na engeang membali’.”"
    },
    {
      "sura": 57,
      "verse": 16,
      "text": "Andiangpadi pole wattunna di to matappa’, na husu’ (tunru’) atena ise’iya ma’ingarang Puang Allah Taala anna di atongangan iya pura dipaturung, anna da  mie’ sitteng to andiangpa  pura dipaturungan  Kitta’ lao ise’iya, jari purami ise’iya ma’ola wattu malakka, lambi’i atena ise’iya menjari makarras. Anna mai’diangi  ise’iya  pase’."
    },
    {
      "sura": 57,
      "verse": 17,
      "text": "Issangi mua’ sitongangna Puang Allah Taala mappatuo lino dipurana mate (mara’e). Sitongangna Iyami’ pura mappannassaiango’o mie’ tanda-tanda akaiyanga’-I, mamoare’o mie’ mupikkirri."
    },
    {
      "sura": 57,
      "verse": 18,
      "text": "Sitongangna to massulakka tommuane iyade’ to baine anna mappependangan (lao di) Puang Allah Taala  pappipindangan macoa, dipalliccu-liccungi (bayarangna) ise’iya, anna lao ise’iya appalang iya mala’bi’."
    },
    {
      "sura": 57,
      "verse": 19,
      "text": "Anna to matappa’ lao di Puang Allah Taala anna suro-Na, ise’iyamo di’o to tongang (parua), anna to menjari sa’bi di Puangna. Ise’iya (mallolongan) appalang anna tayangna. Anna to kaper   na malloso-losongan aya’-aya’-I, ise’iya di’o pa’engei naraka Jahim."
    },
    {
      "sura": 57,
      "verse": 20,
      "text": "Issangi mie’,  mua’ sitongangna atuoang lino sangga’ pangi-panginoang mepatakkalupa, anna belo-belo malolo anna matingka di antaramu mie’ anna matte’­gerang alawena sawa’ mai’dinna barang anna ana’, sitteng tuda-tuda’ iya  mappamario atena panguma, mane tuda-tuda’ di’o  mara’ei anna muitai mariri mane accurmi. Anna di ahera’ (manini) diang passessa iya makarras anna pa’dappang pole di Puang Allah Taala anna rio-Na. Anna atuoang lino di’e andiang laeng selaengna asannangan  pepagengge."
    },
    {
      "sura": 57,
      "verse": 21,
      "text": "Silumba-lumbao mie’ lao (di na mallolongan) pa’dappang pole di Puangmu mie’ anna suruga iya loangna simmaloang langi’ anna lino, iya dipatanyangi to matappa’ lao di Puang Allah Taala  anna para suro-Na. Iyamo di’o palla’birangna  Puang Allah Taala, na bei’i lao inai napoelo’. Anna Puang Allah Taala maappunnai palla’birang iya maraya."
    },
    {
      "sura": 57,
      "verse": 22,
      "text": "Andiang diang mesa awala’ marruai di lino anna (andiang to’o) diang di alawemu selaengna purai titulis lalang di Kitta’ (Lauh Mahfudz) di andiangnapai Iyami’  mappadiangi. Sitongangna iya bassa di’o malammori di sesena Puang Allah Taala."
    },
    {
      "sura": 57,
      "verse": 23,
      "text": "Malaao mie’ andiang masara nyawa di anu iya mllea’ di sesemu, anna da to’o mie’ ta’lalo mario di anu na beio (Puang Allah Taala), anna Puang Allah Taala andiang ma’elo’i to taka’bor  iya matte’gerang alawe,"
    },
    {
      "sura": 57,
      "verse": 24,
      "text": "(Iyamo) to makikkir anna massio tau menggau’ makikkir. Anna inai meppondo’  (pole dipesiona Puang Allah Taala), jari sitongangna Puang Allah Taala Iya Masarro Sugi’ na Dipuyi."
    },
    {
      "sura": 57,
      "verse": 25,
      "text": "Sitongangna Iyami’ pura ma’utus para suro-I, mambawa butti iya ma’nyata anna Iyami’ pura mappaturung  siola ise’iya Kitta’  anna timbangan mamoare’i rupa tau menggau’ adil. Anna Iyami’ mappara’bue’ bassi iya di lalangna diang amakasauang, masanna’ anna mai’di gunana  lao di rupa tau (mamoare’i  ise’iya mappapa’­guna di’o bassi-o), anna mamoare’i Puang Allah Taala ma’issang inai mattulung (agamana) anna para suro-Na, maui (ise’iya) andiangi ma’ita Puang Allah Taala. Sitongangna  Puang Allah Taala Masarro Magassing na Maraya Pa’ulleang."
    },
    {
      "sura": 57,
      "verse": 26,
      "text": "Anna sitongangna Iyami’ pura ma’utus Nuh anna Ibrahim anna Iyami’ mappajari biya-biya di da’duanna anabiang anna Kitta’, jari ise’iya diang mattarima patiroang anna mai’diangi ise’iya pase’."
    },
    {
      "sura": 57,
      "verse": 27,
      "text": "Mane Iyami’ mappatindorri  di pondo’na ise’iya para  suro-I, anna Iyami’ mappatindorri toi Isa ana’ tommuanena Maryam, anna Iyami’ mambei’i (kitta’) Injil anna Iyami’ mappajari lalang di atena to mappiccoe’i masayang na makkesayang. Anna ise’iya mappadi-padiang rahbaniyah (makkasiwiang),  anna Iyami’ andiang ma’wajikangi ise’iya, anna ise’iya tomo tia (mappadi-padiang) na ma’itai riona Puang Allah Taala, mane diangi ise’iya andiang mappiara sawa pappiarang iya sipato’. Jari Iyami’ mambei’i lao di to matappa’ appalangna anna mai’diangi ise’iya to pase’."
    },
    {
      "sura": 57,
      "verse": 28,
      "text": "E inggannana  to matappa’, pe’atakwao mie’ lao di Puang Allah Taala anna patappa’o lao di suro-Na, tongang diangi Puang Allah Taala na mambeio mie’ pammase-Na duambareang, anna mappajariango’o mie’ tayang iya mala mupake mellamba, anna maa'dappa­ngano’o mi’e. Anna Puang Allah Taala Masarro Pa’dappang na Makkesayang."
    },
    {
      "sura": 57,
      "verse": 29,
      "text": "Mamoare’i Pakkitta’  ma’issang mua’ ise’iya andiang sinalai na mallolongan mau nasaicco’na palla’birangna Puang Allah Taala (mua’ andiangi matappa’ lao di Muhammad), anna sitongangna palla’birang di’o di limannai Puang Allah Taala. Iya (Puang) Pambei palla’birang di inai napoelo’. Anna Puang Allah Taala maappunnai palla’birang iya maraya."
    },
    {
      "sura": 58,
      "verse": 1,
      "text": "Sitongangna Puang Allah Taala  ma’irrangngi paunna to baine iya mapparape’ muanena mating, anna  mappa­ngolo (toi) lao di Puang Allah Taala. Anna Puang Allah Taala ma’irangngi assipau-pauang di antaramu (da’dua siola). Sitongangna Puang Allah Taala Masarro Pairrangngi na Paita."
    },
    {
      "sura": 58,
      "verse": 2,
      "text": "To mazzihar bainena di antaramu mie’, (naangga’ indo bainena), anna indona taniai bainena. Indona ise’iya andiang laeng selaengna sangga’  to baine iya mappe­anangi. Anna sitongangna  ise’iya tongang mappau mesa pau adae’ anna losong. Sitongangna Puang Allah Taala Masarro Pa’dappang na Makke’dappang."
    },
    {
      "sura": 58,
      "verse": 3,
      "text": "To mazzihar bainena (maangga’ indo bainena), mane ise’iya mambeso  membali’ anu napau, jari (waji’i di sesena) mappamaradeka  mesa batua di andiangnapa to sipobali (baine muane) di’o  siola. Bassami di’o  dipappa’guruango’o mie’, anna Puang Allah Taala Masarro Paissang di anu iya mupogau’."
    },
    {
      "sura": 58,
      "verse": 4,
      "text": "Jari inai-inai andiang mallolongan (batua), jari (waji’i di sesena)  mappuasa  dua bulan siruttu-ruttung di andiang­napai siola (sidu’du’). Jari inai-inai  andiang paulle (waji’i di sesena) mappande annang pulo to kasi-asi. Tipatengmi di’o mamoare’o mie’ matappa’ lao di Puang Allah Taala anna suro-Na. Anna iyamo di’o hukumna Puang Allah Taala, anna lao di to kaper diang passessa  iya pemonge’ sanna’."
    },
    {
      "sura": 58,
      "verse": 5,
      "text": "Sitongangna to massakka’ Puang Allah Taala anna suro-Na, tongang na mallolongani ise’iya amatunang me’apai to di andiangnapai (diolo’) pura mallolongan amatu­nang. Sitongangna Iyami’ pura mappaturung butti iya ma’nyata. Anna lao di to kaper diang passessa iya mappamatuna."
    },
    {
      "sura": 58,
      "verse": 6,
      "text": "Di allo  wattunnai ise’iya napatiwa’as nasang Puang Allah Taala, mane ise’iya dikarewai ise’iya  anu iya pura  napogau’. Puang Allah Taala mappasirumung (mattulis) ammal panggauangna, anna ise’iya maaluppeimo. Anna Puang Allah Taala Masarro Paita di inggannana seu-seuwa."
    },
    {
      "sura": 58,
      "verse": 7,
      "text": "Andiangdi mupinnassai, mua’ sitongangna Puang Allah Taala Ma’issang anu iya diang di langi’ anna anu iya diang di lino? Andiang diang pau rahasia antara tallu tau, selaengna Iya (Puang) maappe’na. Anna andiang diang (pau di) lima tau, selaengna Iya  (Puang) maan­nang­na.  Anna andiang to’o diang  di assipauang  antara iya kurang pole di’o iyade’ la’bi mai’di, selaengna Iya  (Puang) massolangi mau inna naengei ise’iya. Mane Iya (Puang) na mappakarewai ise’iya di  allo kiama’ iya anu pura napogau’. Sitongangna Puang Allah Taala Masarro Paissang di inggannana seu-seuwa."
    },
    {
      "sura": 58,
      "verse": 8,
      "text": "Andiangdi mupinnassai to dipassa mappadiang pau rahasia, mane ise’iya membali’ (mappogau’) iya di’o pepusara-o anna ise’iya mappadiang pau rahasia  na mappogau’ dosa, assimusuang anna madoraka lao di suro. Anna mua’ ise’iya mappoleio (Muhammad), ise’iya ma’baresalangngio tania iya na pato’ Puang di sesemu. Anna ise’iya ma’uang lao di alawena toi tia, “Mangapai Puang Allah Taala anna andiangi massessai iyami’ sawa’ anu iya di’o dipau-o?” Ganna’mi ise’iya naraka Jahannam  iya na napittamai ise’iya. Jari iyamo di’o kaminang adae’na engeang membali’."
    },
    {
      "sura": 58,
      "verse": 9,
      "text": "E inggannana  to matappa’. Mua’ mappadiango’o mie’ assipauang rahasia, da  mie’ pappadiang gau’ dosa, assiallang (assimusuang), anna adorakang lao di suro. Anna pappadiango’o mie’ gau’ iya mappapole apiangan anna takwa. Anna pe’atakwao mie’ lao di Puang Allah Taala, di sese-Nai i’o mie’ na dipepembali’."
    },
    {
      "sura": 58,
      "verse": 10,
      "text": "Sitongangna assipauang rahasia di’o polei di setang, mamoare’i to matappa’ di’o masara nyawa, anna assipauang di’o  andiangi mappapole arugiang mau nasaicco’na lao ise’iya,  selaengna pa’elorangna  Puang Allah Taala anna tipolo laoi di Puang Allah Taala to matappa’ sitinaya mattawakkal."
    },
    {
      "sura": 58,
      "verse": 11,
      "text": "E inggannana  to matappa’, mua’ dipa’uangngio mie’: “Pe’alogao  mie’ lalang di majlis (sipi’o-pi’oroang), jari pamalogai, napominasai Puang Allah Taala na mappa­ma­logao mie’.” Anna mua’ dipa’uangngio:  “Pikke’de’o mie’, jari pikke’de'mo’o, napominasai Puang Allah Taala tongang na mappamatinggi (mappamaraya) to  matappa’ di sesemu anna to  di bei paissangan sisaapa onro. Anna Puang Allah Taala Masarro Paissang di anu iya mupogau’."
    },
    {
      "sura": 58,
      "verse": 12,
      "text": "E  inggannana to matappa’,  mua’ mappadiango’o mie’ assipauang husus  lao di suro sitinayannao mie’ massulakka (lao di to kasi-asi) di andiangnapa assipauang di’o. Iya bassa di’o la’bi macoai  di sesemu mie’ anna la’bi mapaccing, mua’ andiango’o mie’ marruppa’  (anu  iya na mupasulakkang). Jari  sitongangna Puang Allah Taala Masarro Pa’dappang na Makkesayang."
    },
    {
      "sura": 58,
      "verse": 13,
      "text": "Apa’ marakke’do’o mie’ na (menjari kasi-asi) sawa’ massulakkao mie’ di andiangmupa  maanna assipauang lao di suro? Jari mua’ andiango’o mie’ mappogau’i anna Puang Allah Taala maa’dappangano’o mie’, jari ke’deangi sambayang, pasilennarangi sakka’, anna tunru’o mie’ lao di Puang Allah Taala anna suro-Na, anna Puang Allah Taala Masarro Paissang di anu iya mupogau’."
    },
    {
      "sura": 58,
      "verse": 14,
      "text": "Apa’ andiangdi mupinnassai to  (munape’) iya mappajari mesa kaum  iya na cai’i Puang Allah Taala, sebagai  sola (pangulummu)? Iya di’o tau-o taniai bassamu anna tania toi to pole di bassana ise’iya. Anna ise’iya mattunda na maasse’i alosonganna, anna ise’iya ma’issang."
    },
    {
      "sura": 58,
      "verse": 15,
      "text": "Puang Allah Taala pura mappatayangi ise’iya passessa iya makarras sanna’, sitongangna tongang adae’i  anu iya pura napogau’ ise’iya."
    },
    {
      "sura": 58,
      "verse": 16,
      "text": "Ise’iya mappajari tundana sebagai passinding, mane ise’iya mappusara (tau) pole di tangalalangna Puang Allah Taala, jari ise’iya mallolongan passessa iya mappamatuna."
    },
    {
      "sura": 58,
      "verse": 17,
      "text": "Barang-barang anna ana’-ana’na  ise’iya andiangi ma’guna mau nasaicco’na (na mattulungi) pole di passessana Puang Allah Taala. Ise’iya di’o pa’engei naraka, ise’iya  mannannungan di lalangna."
    },
    {
      "sura": 58,
      "verse": 18,
      "text": "(Ingarangi) allo (wattunna)  ise’iya napatiwa’as nasang Puang Allah Taala, mane ise’iya mattunda lao di sese-Na (mua’ ise’iya tania to mappa’dua) me’apai ise’iya mattunda mating di sesemu, anna ise’iya massanga  mua’ sitongangna ise’iya na mallolongan mesa (akkegu­nang). Issangi,  sitongangna ise’iyamo to pallosong."
    },
    {
      "sura": 58,
      "verse": 19,
      "text": "Setang makkuasai ise’iya anna mappajari ise’iya takkalupa di na ma’ingarang Puang Allah Taala, ise’iyamo di’o bassa  setang. Issangi, mua’ sitongangna  bassa setang di’o  iyamo bassa iya rugi (bangkuru’)."
    },
    {
      "sura": 58,
      "verse": 20,
      "text": "Sitongangna to massakka’ (mambaliang) Puang Allah Taala anna suro-Na, ise’iyamo di’o mettama di to matuna sanna’."
    },
    {
      "sura": 58,
      "verse": 21,
      "text": "Puang Allah Taala pura mappato’: “Iyau anna para suro-U tongang na pakala.” Sitongangna Puang Allah Taala Masarro Kua’ na Maraya Pa’ulleang."
    },
    {
      "sura": 58,
      "verse": 22,
      "text": "Andiango’o (Muhammad)  na mallolongan mesa kaum iya matappa’ lao di Puang Allah Taala anna lao di allo ahera’, siasayangngi di to  massakka’ (mambaliang) Puang Allah Taala anna suro-Na, anna maui di’o tau-o ama-amanna, anna ana’-ana’, iyade’ lulluare’, iyade’ sangana’na. Ise’iyamo di’o iya lalang di atena natannang (Puang Allah Taala) tappa’ anna maasse’i ise’iya pattulung iya pole di sese-Na. Anna napatamai (Puang) lalang di suruga iya lolong di naungna (binanga) mananngungani di lalangna. Puang Allah Taala maarioi ise’iya anna ise’iya sannang di (pammase-Na).  Ise’iyamo di’o golongan di Puang Allah Taala. Issangi, mua’ sitongangna golongan di Puang Allah Taala di’o iyamo golongan iya sumaro."
    },
    {
      "sura": 59,
      "verse": 1,
      "text": "Mattasa’bei lao di Puang Allah Taala anu iya diang di langi’ anna anu iya diang di lino. Anna Iya (Puang) Masarro Maraya Pa’ulleang  na Maroro (Adil)."
    },
    {
      "sura": 59,
      "verse": 2,
      "text": "Iyamo  (Puang) mappasung to kaper pole di pakkitta’,  pole di kappu-kappungna di wattunna perrimbang pammulang. Andiango’o mie’ massanga (makany­nyang), mua’ ise’iya na missung  anna ise’iya makanynyang, mua’ bettengna na mala  mappiarai ise’iya pole (di passessana) Puang Allah Taala, jari Puang Allah Taala  mappapoleangi   ise’iya (hukuman) pole di engeang iya andiang napanna-panna. Anna Puang Allah Taala maanna amarakkeang tama di  atena, ise’iya mappaaccur boyangna sawa’ limanna toi tia anna limanna to matappa’. Jari pa’alao mie’ pe’guruang  , E to maappunnai tangngarang!"
    },
    {
      "sura": 59,
      "verse": 3,
      "text": "Anna tenna’ tania sawa’ Puang Allah Taala iya pura mappato’ di wattunnai ise’iya dirimba, Puang Allah Taala massessai ise’iya di lino. Anna  dio di ahera’ ise’iya  na mallolongan passessa naraka."
    },
    {
      "sura": 59,
      "verse": 4,
      "text": "Iya bassa di’o  sawa’ sitongangna  ise’iya massakka’ Puang Allah Taala anna suro-Na. Inai-inai massakka’ Puang Allah Taala, jari sitongangna Puang Allah Taala  tongang makarras  hukuman-Na."
    },
    {
      "sura": 59,
      "verse": 5,
      "text": "Apa topa pole’ muta’bang pole di ponna ayu kuruma (anunna to kaper) iyade’ iya muelorang (tuo) mekke’de’ dio di bo’engna, jari sawa’ pa’elo’na Puang Allah Taala, anna Iya  (Puang) melo’ mambei amatunang lao di to pase’."
    },
    {
      "sura": 59,
      "verse": 6,
      "text": "Anna barang apa topa pole’ iya diala tamma’gaga, iya napibei Puang Allah Taala lao di suro-Na, andiango’o mapparalluang saiyang iyade’ unta na mallolongani, anna iya tia Puang Allah Taala  mambei akkuasang lao di suro-Na  lao di to napoelo’ (Puang). Anna Puang Allah Taala Masarro Kuasa di inggannana seu-seuwa."
    },
    {
      "sura": 59,
      "verse": 7,
      "text": "Barang apa topa pole’ iya diala tamma’gaga iya napebei Puang Allah Taala lao di suro-Na,  iya pole di pakkappung (sisaapa) banua, jari di Puang Allah Taala, suro, anna sangana’na kadeppu’na suro,  anna ana’ beong, anna to kasi-asi, anna to lalang di pellambang, mamoare’i iya di’o barang-o andiangi mepputar (tipalele)  sangga’ di to sugi’ tappa’ di sesemu mie’. Anna anu iya na bei-o mie’ suro, jari tarimai. Anna anu iya napusara-o mie’, jari pelei, anna pe’atakwao mie’ lao di Puang Allah Taala. Sitongangna Puang Allah Taala tongang makarras hukuman-Na."
    },
    {
      "sura": 59,
      "verse": 8,
      "text": "(Barang iya diala tamma’gaga di’o) di sesena to pakker iya hijrah (mellenggu’)  iya dirimba malai pole di kappungna anna mappelei barang-barangna (sawa’) ise’iya ma’itai palla’birang pole di Puang Allah Taala anna rio-Na anna ise’iya mattulung Puang Allah Taala anna suro-Na. Ise’iyamo di’o to tongang (parua)."
    },
    {
      "sura": 59,
      "verse": 9,
      "text": "Anna pa’engei kota Madinah anna matappa’ (Anshar) di andiangnapai pole (Muhajirin), ise’iya ma’elo’i to hijrah (millenggu’) lao (di kappungna). Anna andiangi maanna cinna di atena di anu iya pura (na bei lao di Muhajirin). Anna ise’iya mappatondo laoi tia (tau muhajirin) dadi alawena (Anshar) pole di alawena, maui ise’iya mapparalluang (di alawena). Anna inai dipiara pole di amakikkirang, jari ise’iyamo di’o to sumaro."
    },
    {
      "sura": 59,
      "verse": 10,
      "text": "Anna to pole dipurana ise’iya  (Muhajirin anna Ansar), ise’iya mando’a: “E Puangngi, a’dappangani iyami’ anna pallulluarea’i  iya matappa’mo  mendiolo pole di iyami’, anna da Mu-elorangi siri ate di atei lao  di to matappa’. E Puangngi, sitongangna I’omo (Puang) Masarro Pappelomo-lomo na Makkesayang.”"
    },
    {
      "sura": 59,
      "verse": 11,
      "text": "Apa’ andiangdi mupinnassai to munape’ iya ma’uang lao di pallulluareangna iya kaper pole di pakkitta’: “Sitongangna  mua’ dirimbao mie’ (disio malai) napomi­nasai iyami’ na missung massolangano’o, anna iyami’  mannannungan andiang rua na tunru’ lao di to na massussaio, anna mua’ namusu’io  mie’ ise’iya iyami’ na mattulungo’o mie’. Anna Puang Allah Taala massa’bi, sitongangna ise’iya tongang pallosong."
    },
    {
      "sura": 59,
      "verse": 12,
      "text": "Sitongangna mua’ ise’iya dirimba, to munape’ di’o  andiangi na missung  siola ise’iya. Anna sitongangna mua’ ise’iya dimusu’i, napominasai ise’iya andiang na  mattulungi, sitongangna mua’ ise’iya na mattulung, napominasai ise’iya na maindong lao di pondo’, mane ise’iya andiang na malolongan pattulungan."
    },
    {
      "sura": 59,
      "verse": 13,
      "text": "Sitongangna i’o mie’ (to matappa’), lalang di atena  ise’iya la’bi narakke’ dadi lao di Puang Allah Taala. Iya bassa di’o  sawa’ sitongangna ise’iya iyamo kaum iya andiang mappahang."
    },
    {
      "sura": 59,
      "verse": 14,
      "text": "Ise’iya andiangi na mammusu’io mie’ iyanasangna (mua’) memmesao, selaengna  di lalang kappung iya tibetteng iyade’ di boe’na tembo’. Assimusuang di simbassana (ise’iya) tongang marasai. Mu-sangai  ise’iya memmesa anna atena  ise’iya sisara-sara’. Iya bassa di’o sawa’ sitongangna ise’iya iyamo kaum iya andiang ma’issang."
    },
    {
      "sura": 59,
      "verse": 15,
      "text": "(ise’iya)  sitteng Yahudi iya andiangpa masae di olona ise’iya narasaimi akiba’ panggauang (adae’na marrimba) anna di sesena ise’iya passessa iya pemonge’."
    },
    {
      "sura": 59,
      "verse": 16,
      "text": "(pecalowo’na to munape’) rapangi (pecalowo’na) setang di wattunnai ma’uang lao di rupa tau:  “Kapero’o,” jari di wattunna rupa tau di’o kapermi, ma’uangmi; “sitongangna ulappasangi alaweu pole di sesemu sawa’ sitongangna marakkea’ lao di Puang Allah Taala, Puang inggannana alang.”"
    },
    {
      "sura": 59,
      "verse": 17,
      "text": "Jari capparangna (di da’dua di’o), mua’ sitongangna (da’dua siola mittama) di naraka, ise’iya mannannungan di lalangna. Anna bassami di’o balasanna to ta’lalo (pagau’ bawang)."
    },
    {
      "sura": 59,
      "verse": 18,
      "text": "E inggannana to matappa’,  pe’atakwao mie’ lao di Puang Allah Taala  anna sitinayannai tungga’-tungga’  alawe mappinnassai anu iya pura napogau’ di allo madondong (na napiwong lao di ahera’). Anna pe’atakwao mie’ lao di Puang Allah Taala, sitongangna Puang Allah Taala Masarro Paissang di anu iya mupogau’."
    },
    {
      "sura": 59,
      "verse": 19,
      "text": "Anna da  mie’ sitteng to takkalupa lao di Puang Allah Taala, mane Puang Allah Taala mappajari’ ise’iya takkalupa di alawena toi tia. Ise’iyamo di’o to  pase’."
    },
    {
      "sura": 59,
      "verse": 20,
      "text": "Andiangi sitteng  pa’engei naraka anna pa’engei suruga. Pa’engei suruga iyamo to sumaro (pakala)."
    },
    {
      "sura": 59,
      "verse": 21,
      "text": "Tenna’ Iyami’ mappaturung Koroang  di’e  lao di mesa buttu, tongang na muitai  tunru’ tisigi-sigi’ (poa’) sawa’ marakke’i  lao di Puang Allah Taala. Anna allo akkalarapangan di’o  Iyami’ mappapia-i di rupa tau mamoare’i ise’iya mappikkir."
    },
    {
      "sura": 59,
      "verse": 22,
      "text": "Iyamo  Puang Allah Taala Iya andiang diang Puang sangadinna Iya. Iya ma’issang anu  mallinrung anna anu ma’nyata. Iya (Puang) Masarro Masayang na Makkesayang."
    },
    {
      "sura": 59,
      "verse": 23,
      "text": "Iyamo  Puang Allah Taala Iya andiang diang Puang sangadinna Iya, Mara’dia, tongang mapaccing, tongang masagena, tongang mappaamang, tongang pappiara, tongang maraya pa’ulleang, tongang kuasa, tongang maappunnai inggannana akaiyangan, tongang mapaccingi Puang Allah Taala pole  di anu napappa’duang ise’iya."
    },
    {
      "sura": 59,
      "verse": 24,
      "text": "Iyamo Puang Allah Taala Iya Mappadiang,  Iya Mappajari, Mambenru’ rupa,  Iya Maappunnai sanga kaminang macoa. Mattasa’bei lao (di Puang) iya anu di langi’ anna di lino. Anna Iya (Puang) Masarro Maraya Pa’ulleang na Maroro (Adil)."
    },
    {
      "sura": 60,
      "verse": 1,
      "text": "E  inggannana to matappa’, da  mie’ paala bali’-U  anna balimmu  menjari sola (sammuane loppo) iya mupa­lam­biangi ise’iya (karewana Muhammad), sawa’ pakke­sayang, padahal  ise’iya tongang pura makkaperri atongangan iya pole di sesemu mie’, ise’iya marrimba malai suro anna (marrimbao malai)  sawa’ matappa’o mie’ lao di Puang Allah Taala, Puangmu mie’. Mua’ diango’o mie’ missung  na manjiha’  di tangalala’-U anna ma’itai rio-U (da pappogau’ bassa di’o). Mupepissangani secara rahasia (karewana Muhammad) lao ise’iya, sawa’ pakkesayang. Iyau la’bi ma’issang anu iya mie’ mubuniang anna anu iya mie’mupa’nyata. Anna inai-inai mappogau’i, jari Sitongangna iyamo pusa pole di tangalalang iya maroro."
    },
    {
      "sura": 60,
      "verse": 2,
      "text": "Mua’ nasakao mie’ ise’iya,  napominasai ise’iya menjari balimmu, mane mallappasang lima anna lilana di sesemu na mappamonge’o mie’, anna ise’iya mappoelo’  malaao mie’ (membali’) kaper."
    },
    {
      "sura": 60,
      "verse": 3,
      "text": "Sangana’ (pallulluareang) kadeppu’mu mie’ anna ana’-ana’mu mie’ tongang andiangi makkeguna di sesemu mie’ di allo kiama’. Iya  na mappasisara’ antara i’o mie’ . Anna Puang Allah Taala Masarro Paita di anu iya mie’ mupogau’."
    },
    {
      "sura": 60,
      "verse": 4,
      "text": "Sitongangna  diangmo peccoeang  iya macoa di sesemu mie’ dio di Ibrahim anna to massolangi, di wattunnai ma’uang lao di kaumna:  “Sitongangna iyami’ mallappa­sang alawe pole di sesemu  mie’ anna pole di anu musomba mie’ selaengna Puang Allah Taala, iyami’ andiang mattarima (akaperangmu) anna ma’nyatami antara iyami’ anna i'o mie’, assimusuang anna pe’abireang iya mannannungan lambi’o mie’ sangga’ matappa’ lao di Puang Allah Taala.” Selaengna Pauangna Ibrahim lao di amanna: “Sitongangna iyau na mapperau a’dappangano’o anna iyau andiang mala mattola’ di sesemu (passessa)na Puang Allah Taala.” (Ibrahim ma’uang): “E Puangngi sangga’ di sese-Mu iyami’ mattawakkal anna sangga’ di sese-Mu  iyami’ me’atowa’ anna sangga’ di sese-Mu iyami’ membali’,"
    },
    {
      "sura": 60,
      "verse": 5,
      "text": "E Puangngi, da mupajari di iyami’ pitina’na to kaper. Anna a’dappangani iyami’  E Puangngi, Sitongangna I’omo (Puang)  Masarro Maraya Pa’ulleang na Maroro (Adil)."
    },
    {
      "sura": 60,
      "verse": 6,
      "text": "Sitongangna diangi ise’iya di’o (Ibrahim anna umma’na) diang peccoeang iya macoa di sesemu, (iyamo)  to marrannuang (appalang) dio  di Puang Allah Taala anna (asalamakang) di allo di boe’, anna inai-inai meppondo’ jari sitongangna Puang Allah Taala, Iya (Puang) Masarro Sugi’ na Tipuyi."
    },
    {
      "sura": 60,
      "verse": 7,
      "text": "Mamoare’i Puang Allah Taala mappadiang pakkesayang di antaramu mie’ di to rua mumusu’i mie’. Anna Puang Allah Taala iyamo Masarro Kuasa. Anna Puang Allah Taala Masarro  Pa’dappang  na Makkesayang."
    },
    {
      "sura": 60,
      "verse": 8,
      "text": "Puang Allah Taala anding mappusarao mie’ na minggau’ macoa anna adil lao di to andiang mammusu’io mie’ sawa’ agama anna andiang (toi) marrimbao mie’ malai pole di banuammu. Sitongangna Puang Allah Taala ma’elo’i to maroro (adil)."
    },
    {
      "sura": 60,
      "verse": 9,
      "text": "Sitongangna Puang Allah Taala sangga’ mappusarao  mie’ mappajari ise’iya solamu iya mammusu’io mie’ sawa’ agama anna marrimbao mie’ malai pole di banuammu anna mattulung (tau laeng) marrimbao malai. Anna inai-inai  mappajari ise’iya sammuanena, jari ise’iyamo di’o to ta’lalo (pagau’ bawang)."
    },
    {
      "sura": 60,
      "verse": 10,
      "text": "E inggannana to matappa’, mua’ napolei-o mie’ hijrah para to baine matappa’, jari sitinayanna muuyi (tappa’na). Puang Allah Taala la’bi ma’issang  tappa’na, jari mua’ muissangmi  mua’ ise’iya (tongang) matappa’mi  jari da  mie’ mappepembali’i ise’iya lao (di para muanena) iya kaper. Jari andiangi mie’ hallal di sesemu to kaper anna to kaper andiang toi hallal di sesena ise’iya. Anna bei’i lao (para muanena) ise’iya passorong iya pura na bayar. Anna andiang diang dosa di sesemu mie’ na mallikkai  ise’iya mua’ mambayaro’o passorong­na. Anna da  mie’ tatta’ mettu’galang  lao di gulang (assialang)  siola para to baine kaper. Anna sitinayannao  mie’ mapperau membali’ passorong  iya pura mu-bei; anna (mua’ muanena tatta’i kaper) paso’nami ise’iya mapperau membali’ passorong  iya pura na bayar (lao di pura bainena iya matappa’). Bassami di’o hukumna Puang Allah Taala iya napato’ di sesemu mie’. Anna Puang Allah Taala Masarro Paissang na Maroro (Adil)."
    },
    {
      "sura": 60,
      "verse": 11,
      "text": "Anna mua’ diang  mesa pole para bainemu maindong lao di to kaper, mane i’o mie’ makkalai jari bayari  lao di to maindong bainena di’o passorong simmai’di iya pura na bayar. Anna pe’atakwao mie’ lao di Puang Allah Taala Iya di sese-Nai i’o mie’ matappa’."
    },
    {
      "sura": 60,
      "verse": 12,
      "text": "E inggannana nabi, mua’ polei di sesemu para to baine matappa’  na mappadiang  janji tunru’, mua’ ise’iya andiang na mappa’duangi apa-apa lao di Puang Allah Taala, anna andiangi na maccoro’, anna andiangi na mappa­nga’ding, anna andiangi na mappatei ana’-ana’na, anna andiangi na losong iya napadi-padiang  di alle’na lima anna lette’na, anna andiangi na maadorakaio di urusan macoa, jari tarimai  janji tunru’na anna perau a’dappangani   ise’iya lao di Puang Allah Taala. Sitongang­na Puang Allah Taala Masarro Pa’dappang na Makkesayang."
    },
    {
      "sura": 60,
      "verse": 13,
      "text": "E inggannana to matappa’, da mie’ mupajari pattulung­mu (pangulummu) kaum iya nacai’i Puang Allah Taala, sitongangna ise’iya cappu’ rannumi lao di ahera’ me’apai to kaper  pa’engei ku’bur cappu’ rannu."
    },
    {
      "sura": 61,
      "verse": 1,
      "text": "Mattasa’bei lao  di Puang Allah Taala anu iya diang di langi’ anna anu iya diang di lino, Iya (Puang) Masarro Maraya Pa’ulleang na Maroro (Adil)."
    },
    {
      "sura": 61,
      "verse": 2,
      "text": "E inggannana to matappa’, mangapa na mappauo mie’ iya anu andiang mupogau’?"
    },
    {
      "sura": 61,
      "verse": 3,
      "text": "Tongang kaiyangi pe’abireang di sesena  Puang Allah Taala mua’ mappauo  mie’ iya anu andiang mupogau’."
    },
    {
      "sura": 61,
      "verse": 4,
      "text": "Sitongangna Puang Allah Taala ma’elo’i  to mammusu’ di tangalalang-Na lalang di barrisang taratte’ ingga’na le’ba’i  ise’iya sitteng  mesa ke’deang iya tisusun makasau’."
    },
    {
      "sura": 61,
      "verse": 5,
      "text": "Anna (ingarangi) di wattunna Musa ma’uang lao di kaumna: “E kaumnu, mangapao na mupamongea’ mie’, anna tongang muissangi mie’ mua’ iyau utusanna Puang Allah Taala mating di sesemu mie’?” Jari di wattunnai ise’iya meppondo’ (pole di atongangan), Puang Allah Taala mappepeppondo’  atena ise’iya, anna Puang Allah Taala andiang  mambei patiroang  lao di kaum iya pase’."
    },
    {
      "sura": 61,
      "verse": 6,
      "text": "Anna (ingarangi) di wattunna Isa ana’ tommuanena Maryam ma’uang: “E Bani Israil, sitongangna iyau surona Puang Allah Taala mating di sesemu mie’, mappattongang kitta’ (iya dipaturung) di andiangnupa. Iyamo Taurat anna mambei karewa  mapperio-rio  sawa’ (dipolena) mesa suro  iya na pole di boe’u, iya sangana Ahmad (Muhammad).” Jari di wattunna  suro di’o pole  lao ise’iya  na mambawa butti  iya ma’nyata, ise’iya ma’uang: “Iyamo di’e seher iya ma’nyata (mannassa).”"
    },
    {
      "sura": 61,
      "verse": 7,
      "text": "Anna inaidi  kaminang ta’lalo (pagau’ bawang) pole di to mappapi-papia  alosongan lao di Puang Allah Taala anna iya diperoa lao di agama Sallang. Anna Puang Allah Taala andiang mambei patiroang lao  di to  ta’lalo (pagau’ bawang)."
    },
    {
      "sura": 61,
      "verse": 8,
      "text": "Ise’iya melo’ mappi’dei tayangna (agama)na Puang Allah Taala sawa’ lawe (pau-paunna), anna Puang Allah Taala tatta’   mappasukku’ tayang-Na  maui to kaper mambire’ (maccalla)."
    },
    {
      "sura": 61,
      "verse": 9,
      "text": "Iya (Puang) ma’utus suro-Na mambawa patiroang anna agama  iya tongang (parua) mamoare’i (Puang)  mappa­pakalai di inggannana agama maui to mappa’dua mambire’ (maccalla)."
    },
    {
      "sura": 61,
      "verse": 10,
      "text": "E  inggannana to matappa’! Melo’do’o mie’ U-­jolloa­ng mesa pa’danggangan iya mala mappasa­lama’o  mie’ pole di passessa iya pemonge’?"
    },
    {
      "sura": 61,
      "verse": 11,
      "text": "(iyamo) matappa’o  mie’ lao di Puang Allah Taala anna suro-Na anna manjiha’o mie’ di tangalalangna Puang Allah Taala sawa’ barang anna nyawamu mie’. Iyamo di’o la’bi  macoai di sesemu mua’ diango’o mie’ ma’issangi,"
    },
    {
      "sura": 61,
      "verse": 12,
      "text": "napominasai Puang Allah Taala na maa’dappangan dosa-dosamu mie’ anna mappatamao mie’ lalang di suruga iya lolong di naungna binanga-binanga, anna (mappatamao) di engeang  mottong  iya macoa lalang di suruga ‘Adn. Iyamo di’o  asumaroang iya  maraya."
    },
    {
      "sura": 61,
      "verse": 13,
      "text": "Anna (diang to’o) pappebengan laeng iya muelo’i (iyamo)  pattulung pole di Puang Allah Taala anna apakalang  iya kadeppu’ (wattunna). Anna palambi’i  karewa mapperio-rio lao di to matappa’."
    },
    {
      "sura": 61,
      "verse": 14,
      "text": "E inggannana to matappa’,  penjario mie’ pattulung (di agamana) Puang Allah Taala me’apai Isa ana’ tommuanena  Maryam pura ma’uang lao di to mappeccoe’i iya setia: “Inaidi  na menjari pattulungngu (na mappamakasau’ agamana) Puang Allah Taala?” To meccoe’   iya setia di’o ma’uang: “Iyami’mo  pattulung agamana Puang Allah Taala, anna  sanggolongan (laengna) kaper.” Jari Iyami’  mambei  amakasauang lao di to matappa’  lao di balinna (musu’na ise’iya), mane ise’iya menjari to pakala."
    },
    {
      "sura": 62,
      "verse": 1,
      "text": "Samata mattasa’bei lao  di Puang Allah Taala anu iya diang di langi’ anna anu iya diang di lino. Mara’dia iya Masarro Mapaccing, Maraya  Pa’ulleang na Maroro (Adil)."
    },
    {
      "sura": 62,
      "verse": 2,
      "text": "Iya (Puang) massio  mesa Suro lao di kaum iya  buta hurupu’ pole di bassana ise’iya,  iya mambacang aya’-aya’-Na lao ise’iya,  mappamapaccingi  ise’iya anna mappa’guru ise’iya Kitta’ anna Hikmah (Assunnah). Anna sitongangna ise’iya di andiangnapai (diolo’) tongang lalangi di apusang iya ma’nyata (mannassa)."
    },
    {
      "sura": 62,
      "verse": 3,
      "text": "Anna  lao (to’o) di kaum laengna pole ise’iya iya andiangpa  silambi’ ise’iya. Anna Iya (Puang) Masarro Maraya Pa’ulleang na Maroro (Adil)."
    },
    {
      "sura": 62,
      "verse": 4,
      "text": "Bassami di’o palla’birangna Puang Allah Taala, na bei’i lao di to napoelo’, anna Puang Allah Taala maappunnai palla’birang iya maraya."
    },
    {
      "sura": 62,
      "verse": 5,
      "text": "Akkalarapangan iya dipabawai (Kitta) Taurat, mane ise’iya andiang mambawai iyamo sitteng saiyang iya mambawa kitta’ maumbang. Tongang adae’i akkalara­pangan   kaum iya malloso-losongan aya’-aya’-Na Puang Allah Taala. Anna Puang Allah Taala andiangi mambei patiroang lao di kaum iya ta’lalo (pagau’ bawang)."
    },
    {
      "sura": 62,
      "verse": 6,
      "text": "Pa’uango’o: “E inggannana Yahudi, mua’ musangai  sitongangna mua’ sangga’ i’o tappa’ mie’ to na elo’inna Puang Allah Taala tania tau laeng, jari rannuangmi amateangmu, mua’ diango’o mie’ to tongang (parua).”"
    },
    {
      "sura": 62,
      "verse": 7,
      "text": "Anna ise’iya andiang na mahhara’ iya di’o amateang-o  situngguan lino sawa’ adaeangna  ise’iya iya pura napogau’ limanna. Anna Puang Allah Taala Masarro Paissang di to  ta’lalo (pagau’ bawang)."
    },
    {
      "sura": 62,
      "verse": 8,
      "text": "Pa’uango’o: ”Sitongangna amateang  iya maindongo’o mie’ pole di sesena, jari sitongangna amateang di’o na mappoleio mie’, mane na dipepembali’o mie’ lao  di (Puang Allah Taala), iya ma’issang anu mallinrung anna anu ma’nyata, mane Iya  (Puang) mappakarewaio mie’ anu iya pura mupogau’.”"
    },
    {
      "sura": 62,
      "verse": 9,
      "text": "E inggannana to matappa’, mua’ di illongngio  na massambayang di allo ayuma’, jari pe’asigamo’o mie’ lao na ma’ingarang Puang Allah Taala anna pelei’i mie’ pa’baluangmu. Iya bassa di’o la’bi macoai di sesemu mua’ diango’o mie’ ma’issangi."
    },
    {
      "sura": 62,
      "verse": 10,
      "text": "Jari mua’ purami dipogau’ sambayang, jari  siasembur­mo’o mie’ di baona lino, anna itai’i palla’birangna Puang Allah Taala anna ingarangi Puang Allah Taala mai’di mamoare’o mie’ sumaro."
    },
    {
      "sura": 62,
      "verse": 11,
      "text": "Anna mua’ ma’itai ise’iya pa’danggangan  iyade’ panginoang, ise’iya  soro’ na mellamba lao anna ise’iya mappeleio (Muhammad) na mamanyao mekke’de’ (makkato’ba). Pa’uango’o: “Anu iya diang di Puang Allah Taala la’bi macoai pole di panginoang anna pa’danggangan.” Anna Puang Allah Taala kaminang macoa  pambei dalle’."
    },
    {
      "sura": 63,
      "verse": 1,
      "text": "Mua’ to munape’ mappoleio (Muhammad), ise’iya ma’uang: “Iyami’ maakui, mua’ sitongangna  i’o tongang surona Puang Allah Taala. Anna Puang Allah Taala ma’issang  mua’ sitongangna i’o tongang suro-Na, anna Puang Allah Taala ma’issang mua’ sitongangna  to munape’  di’o tongang pallosong."
    },
    {
      "sura": 63,
      "verse": 2,
      "text": "Ise’iya mappajari tundana ise’iya sebagai passinding, mane mappusara (tau) pole di tangalalangna Puang Allah Taala. Sitongangna  ise’iya tongang adae’i  anu iya pura napogau’."
    },
    {
      "sura": 63,
      "verse": 3,
      "text": "Iya bassa di’o sawa’ sitongangna ise’iya matappa’mi, mane menjari kaper (bomi), mane atena ise’iya dikocci mate, jari ise’iya andiangi mala napahang."
    },
    {
      "sura": 63,
      "verse": 4,
      "text": "Anna mua’ muitai ise’iya, tuwunna ise’iya mappatakka­yanna’o mie’. Anna mua’ ise’iya mappau diango’o mappeir­rangngi paunna ise’iya. Ise’iya ingga’na le’ba’  ayu dipasender. Ise’iya massanga  mua’  pe’illong iya makarras tipolo laoi ise’iya. Ise’iyamo di’o bali (tongang), jari panini’o mie’ lao ise’iya. Mamoare’i Puang Allah Taala mappawinasai. Me’apai ise’iya na dipatigiling (pole di atongangan)?"
    },
    {
      "sura": 63,
      "verse": 5,
      "text": "Anna mua’ dipauangngi lao ise’iya: “Inggai mie’ (matappa’), mamoare’i surona Puang Allah Taala mapperau a’dappangano’o mie’, ise’iya mappembua­ngan rupanna anna muitai ise’iya  meppondo’ anna ise’iya mattaka’borang alawe(na)."
    },
    {
      "sura": 63,
      "verse": 6,
      "text": "Sitteng bandi tia ise’iya,  muperau a’dappangani  (Muhammad) iyade’ andiango’o mapperau a’dappa­ngani ise’iya. Puang Allah Taala andiang na maa’dappangani ise’iya. Sitongangna Puang Allah Taala andiang mambei patiroang  lao di to pase’."
    },
    {
      "sura": 63,
      "verse": 7,
      "text": "Ise’iya to ma’uang (lao di to Anshar): “dao mie’ passulakka lao (di to Muhajirin) iya diang di sesena Suro-Na Puang Allah Taala lambi’i ise’iya soro’ (mappelei Surona Puang Allah Taala). Anna appunnannai Puang Allah Taala  asugiang (ga’dongna) langi’ anna lino, anna iya tia to munape’ di’o andiangi napahang."
    },
    {
      "sura": 63,
      "verse": 8,
      "text": "Ise’iya ma’uang: “Sitongangna mua’ membali’i tau lao di Madinah, to magassing tongang na marrimba to malamma pole ise’iya.” anna amagassingan di’o  sangga’ di Puang Allah Taala, di sesena suro-Na anna di sesena to matappa’, anna iya tia to munape’ di’o andiangi naissang."
    },
    {
      "sura": 63,
      "verse": 9,
      "text": "E inggannana to matappa’, dai  mie’ barang-barangmu, anna ana’-ana’mu  na mappatialuppeo mie’ pole di ma’ingarang Puang Allah Taala. Anna inai-inai  mappogau’ bassa di’o, jari ise’iyamo di’o to rugi."
    },
    {
      "sura": 63,
      "verse": 10,
      "text": "Anna balanjai sambareang pole di anu iya Iyami’ pura mambeio mie’ dalle’ di andiangnapa pole amateang lao sala mesanna tau di antaramu mie’, mane ma’uangi: “E Puangngu, mangapa na andiang mupattanjeng (amatea’u) lambi’ wattu iya kadeppu’, iya massawa’ia’ mala massulakka  anna iyau  mittama di to masaleh.”"
    },
    {
      "sura": 63,
      "verse": 11,
      "text": "Anna Puang Allah Taala tongang andiang na  napapattanjeng (amateangna) mesa tau mua’  polemi wattu amateangna. Anna Puang Allah Taala Masarro Paissang di anu mupogau’."
    },
    {
      "sura": 64,
      "verse": 1,
      "text": "Samata mattasa’bei lao di Puang Allah Taala anu iya di langi’ anna anu iya di lino, sangga’ Puang Allah Taala maappunnai  inggannana arayang  anna inggannana pappuyi. Anna Iya (Puang) Masarro Kuasa di inggannana seu-seuwa."
    },
    {
      "sura": 64,
      "verse": 2,
      "text": "Iya (Puang) mappara’bue’o mie’, jari di antaramu mie’ diang kaper anna di antaramu mie’ diang matappa’. Anna Puang Allah Taala Masarro Paita  di anu iya mupogau’."
    },
    {
      "sura": 64,
      "verse": 3,
      "text": "Iya (Puang) mappadiang langi’ anna lino (akkatta) iya tongang. Iya  (Puang) mattokko mie’ rupammu anna mappamalolo mie’ rupammu, anna sangga’ di sese-Nai pembali’(mu)."
    },
    {
      "sura": 64,
      "verse": 4,
      "text": "Iya (Puang) ma’issang anu iya di langi anna anu iya di lino, anna ma’issang   anu iya  murahasiakan anna anu iya mupallaherang. Anna Puang Allah Taala Masarro Paissang di inggannana issi ate."
    },
    {
      "sura": 64,
      "verse": 5,
      "text": "Apa’ andiangpadi pole di sesemu (to kaper)  karewana to  kaper diolo’? Jari  ise’iya marrasai adaeangna panggauangna anna ise’iya mallolongan passessa  iya pemonge’."
    },
    {
      "sura": 64,
      "verse": 6,
      "text": "Iya bassa di’o  iyamo sawa’ sitongangna  polemi lao ise’iya  para surona (mambawa) katarangan   mane ise’iya  ma’uang: “Diangdi tau na mambei patiroang di iyami’?” Mane ise’iya makkaperri na mippondo’, anna Puang Allah Taala andiang mapparalluangi (ise’iya). Anna Puang Allah Taala Masarro Sugi’ na Tipuyi."
    },
    {
      "sura": 64,
      "verse": 7,
      "text": "To kaper massanga, mua’ ise’iya tongang andiang  na dipatiwa’as. Pa’uango’o (Muhammad): “Andiangi tipateng,  sawa’ Puangngu, tongang na dipatiwa’aso’o mie’ mane dipakarewaio mie’ anu iya pura mupogau’. Anna iya bassa di’o malammori di sesena Puang Allah Taala."
    },
    {
      "sura": 64,
      "verse": 8,
      "text": "Jari patappa’o mie’ lao di Puang Allah Taala anna suro-Na anna lao di tayangna (Koroang), Iyami’ pura mappaturung. Anna Puang Allah Taala Masarro Paissang di anu iya mupogau’."
    },
    {
      "sura": 64,
      "verse": 9,
      "text": "(Ingarangi) allo (wattu di’o) Puang Allah Taala mappasirumungo’o mie’ di allo assirumungan. Iyamo di’o allo (wattu)  dipepetiroang ingannana asalang. Anna inai-inai  matappa’ lao di Puang Allah Taala anna mappogau’ apiangan, napominasai  Puang Allah Taala tongang na maapus asalang-asalangna ise’iya anna napatamai ise’iya di suruga iya lolong di naungna binanga-binanga, ise’iya mannannungan di lalangna. Iyamo di’o asumaroang iya maraya."
    },
    {
      "sura": 64,
      "verse": 10,
      "text": "Anna to kaper  iya malloso-losongan  aya’-aya’-I, ise’iyamo di’o pa’engei naraka, ise’iya mannannungan di lalangna. Anna iyamo di’o kaminang adae’na engeang membali’."
    },
    {
      "sura": 64,
      "verse": 11,
      "text": "Andiang diang mau na mesa awala’ iya marrua tau selaengna  sawa’ elo’na Puang Allah Taala. Anna inai-inai matappa’  lao di Puang Allah Taala, Iya (Puang) tongang na mambei patiroang di atena. Anna Puang Allah Taala Masarro Paissang di inggannana seu-seuwa."
    },
    {
      "sura": 64,
      "verse": 12,
      "text": "Anna tunru’o mie’ lao di Puang Allah Taala anna tunru’ to’o lao di suro, mua’ meppondo’o mie’ jari sitongangna awajikangna Suro-I sannga’ mappalambi’ (mana’na Puang Allah Taala) iya ma’nyata (mannassa)."
    },
    {
      "sura": 64,
      "verse": 13,
      "text": "(Iyamo) Puang Allah Taala, andiang diang Puang sangadinna Iya. Anna sitinayannai to matappa’ mattawakkal lao di Puang Allah Taala."
    },
    {
      "sura": 64,
      "verse": 14,
      "text": "E inggannana to matappa’, sitongangna di antara para bainemu mie’, anna ana’-ana’mu mie’ diang menjari bali di sesemu mie’, jari panini’o lao, anna mua’ mua’dappa­ngani  anna andiangi muallai siola mua’dappanganna, jari sitongangna Puang Allah Taala Masarro Pa’dappang  na Makkesayang."
    },
    {
      "sura": 64,
      "verse": 15,
      "text": "Sitongangna barang-barangmu mie’, anna ana’-ana’mu  mie’ sangga’ paccowa di tu’u (di sesemu). Anna di Puang Allah Taala appalang iya kaiyang."
    },
    {
      "sura": 64,
      "verse": 16,
      "text": "Jari pe’atakwao mie’ lao di Puang Allah Taala me’apai pa’ulleangmu mie’ anna pe’irrangngi siola tunru’o mie’, anna passulakkangi sulakka  iya macoa untu’ alawemu mie’. Anna inai-inai dipiara alawena pole di amakikkirang, jari ise’iyamo tu’u di’o to sumaro."
    },
    {
      "sura": 64,
      "verse": 17,
      "text": "Mua’ mappepindangano’o mie’ lao  di Puang Allah Taala, pappepindang iya macoa, Puang Allah Taala tongang na mappaliccu-liccung (balasanna) mating di sesemu mie’ anna maadappangano’o mie’. Anna Puang Allah Taala Masarro Massukkurri na Pallomo-lomo."
    },
    {
      "sura": 64,
      "verse": 18,
      "text": "Iya ma’issang anu mallinrung anna anu ma’nyata. Iya Masarro Maraya  Pa’ulleang na Maroro (Adil)."
    },
    {
      "sura": 65,
      "verse": 1,
      "text": "E inggannana nabi, mua’ mupissarangi  (mutalla’i) para bainemu mie’ jari sitinayanna mupissarangi  (mutalla’i) di wattu malanna iya sitinaya (ma’oloi) iddahna, anna bilangi wattu iddahna di’o anna pe’atakwao mie’ lao di Puang Allah Taala, Puangmu mie’. Da mie’ mupasungi ise’iya pole di boyangna  anna da (muelorangi) messung  selaengna ise’iya  mannassa mappogau’ panggauang adae’. Iyamo  di’o hukumna Puang Allah Taala anna inai-inai  andiang ma’ola (mallanggar) hukumna Puang Allah Taala, jari sitongangna iyamo ta’lalo (pagau’ bawang) lao di alawena. Andiangi  kapang muissang  mua’ Puang Allah Taala mappadiang di purana di’o  mesa atattuang iya baru."
    },
    {
      "sura": 65,
      "verse": 2,
      "text": "Jari mua’ ise’iya  kadeppu’ laomi di acappuang iddahna, jari pe’acoao lao ise’iya me’acoa tongang iyade’ mulappa­sang  macoai anna pepesa’biangi sawa’  da’dua sa’bi iya maroro (adil) di sesemu mie’ anna sitinayannao mie’ maasse’i iya di’o passa’biang-o sawa’ Puang Allah Taala. Bassami di’o pepa’gu­ruang di to matappa’ lao di Puang Allah Taala anna allo ahera’. Anna inai-inai me’atakwa  lao di Puang Allah Taala napominasai  (Puang Allah Taala) na mappadiangani di sesena tangalalang messung."
    },
    {
      "sura": 65,
      "verse": 3,
      "text": "Anna nabengani (Puang) dalle’ pole di  engeang iya andiang napanna-panna. Anna inai-inai mattawakkal  lao di Puang Allah Taala, napominasai Puang Allah Taala na mappasukku’ (parallunna). Sitongangna Puang Allah Taala mappogau’ urusan-Na (iya napoelo’). Sitongangna Puang Allah Taala pura maanna atattuang di inggannana seu-seuwa."
    },
    {
      "sura": 65,
      "verse": 4,
      "text": "Anna para to baine  iya andiangmo sambungan  di antara para  to bainemu mie’, mua’ bata-batao mie’ (wattu iddahna), jari iddahna iyamo  tallumbulang, anna tipatengan  toi para to baine iya andiang sambungan. Anna para to baine iya battang iddahna iyamo lambi’i  miana’. Anna inai-inai me’atakwa  lao di Puang Allah Taala, Puang Allah Taala na mappamalammor urusanna."
    },
    {
      "sura": 65,
      "verse": 5,
      "text": "Iyamo di’o pesiona Puang Allah Taala iya napaturungano’o mie’, anna inai-inai me’atakwa  lao di Puang Allah Taala, napominasai (Puang Allah Taala) na maapus asalang-asalangna anna mappaliccu-liccung appalang  di sesena."
    },
    {
      "sura": 65,
      "verse": 6,
      "text": "Pamottongi ise’iya (para baine) inna muengei mie’ mottong me’apa pa’ulleangmu anna dai musussai’i ise’iya na mappasippi’ (atena). Anna mua’ ise’iya (baine iya pura di talla’mo) di’o battangi, jari bengani balanja lambi’i meana’, mane  mua’ napasusui (ana’mu) jari bei’i tambona, anna sitangnga-tangngarang macoao mie’, anna  mua’ masussao mie’, jari to baine laeng malai mappasusuangi ana’na."
    },
    {
      "sura": 65,
      "verse": 7,
      "text": "Sitinayannai to  maka  mappibengan balanja me’apa pa’ulleangna. Anna to sippi’ dalle’na sitinayannai di bengan balanja pole di barang  iya  na bei Puang Allah Taala. Puang Allah Taala andiangi mappabullei mesa bulleang lao di mesa tau nasangadinna (sikira-kira) anu iya na bei-i (Puang). Puang Allah Taala na mambei-i amaloangan  di purana asippiang."
    },
    {
      "sura": 65,
      "verse": 8,
      "text": "Anna saapami mai’dinna  (pakkapung) banua  iya maadorakai parentana  Puangna anna para suro-Na, jari Iyami’ mahhisab (mambilang) iya di’o pakkappung banua-o  sawa’ hisab iya  makarras, anna Iyami’ massessai ise’iya passessa iya mirakke-rakke’,"
    },
    {
      "sura": 65,
      "verse": 9,
      "text": "Jari ise’iya marrasai akiba’ adaeang panggauangna, anna diangi akiba’ pangguangna ise’iya di’o arugiang kaiyang."
    },
    {
      "sura": 65,
      "verse": 10,
      "text": "Puang Allah Taala mappatayangi  ise’iya passessa iya makarras. Jari pe’atakwao mie’ lao di Puang Allah Taala E to maappunnai akkalang, (iyamo) to matappa’. Sitongangna Puang Allah Taala mappaturung di sesemu mie’ pappaingarang,"
    },
    {
      "sura": 65,
      "verse": 11,
      "text": "(Anna ma’utus) mesa suro  iya mambacangano’o mie’  aya’-aya’na Puang Allah Taala iya mappannassa  (marrupa-rupa hukum) mamoare’i Iya (Puang)  mappasung to matappa’  anna mappogau’ apiangan  pole di kapattangan lao di tayang. Anna inai-inai matappa’ lao di Puang Allah Taala anna mappogau’ apiangan , Puang Allah Taala na mappatamai di suruga  iya lolong di naungna  mai’di binanga, ise’iya mannannungan di lalangna. Sitongangna Puang Allah Taala mambei dalle’ macoa lao di sesena."
    },
    {
      "sura": 65,
      "verse": 12,
      "text": "Puang Allah Taala mappara’bue’ pitu langi’ anna sittengan  toi lino. Parentana Puang Allah Taala titappa lao, mamoare’o ma’issang  mua’ Puang Allah Taala Masarro Kuasa di inggannana seu-seuwa, anna sitongangna Puang Allah Taala Pa’issanganna tongang nala’bangngi (massalipuri) inggannana seu-seuwa."
    },
    {
      "sura": 66,
      "verse": 1,
      "text": "E nabi, mangapa na mahharangano’o  anu iya nahallalla­kang Puang Allah Taala di sesemu, melo’do’o ma’itai asannangan atena para bainemu? Anna Puang Allah Taala Masarro Pa’dappang na Makkesayang."
    },
    {
      "sura": 66,
      "verse": 2,
      "text": "Sitongangna Puang Allah Taala pura ma’wajikang di sesemu mie’ mallappasang alawe pole di tundamu mie’, anna Puang Allah Taala Petturundunganmu mie’ anna Iya (Puang) Masarro Paissang na Maroro (Adil)."
    },
    {
      "sura": 66,
      "verse": 3,
      "text": "Anna ingarangi di wattu nabi  mappau rahasia di sala mesanna para bainena (Hafsah) di mesa wattu. Jari di wattunna (Hafsah)  maccuritang lao di (Aisyah) anna Puang Allah Taala mappepissangan (inggannana assipauangna Hafsah anna Aisyah) lao di Muhammad mane Muhammad  mappepissangan samba­reang (iya napalambiangi Puang Allah Taala) anna na buniangi sambareang laengna (lao di Hafsah). Jari di wattunna (Muhammad)  mappissangngi assipauangna (Hafsah anna Aisyah) mane Hafsah mettule’: “Inaidi  mappissangngio? (Nabi) ma’uang: “Pura’ napissangngi (Puang Iya) Masarro Paissang na Pakkarewa.”"
    },
    {
      "sura": 66,
      "verse": 4,
      "text": "Mua’ i’o da’dua siola me’atowa’  lao di Puang Allah Taala, jari sitongangna  atemu da’dua siola  patottongmi na mattarima apiangan), anna mua’ i’o da’dua siola situlu-tulung na massussai nabi, jari sitongangna Puang Allah Taala  petturundunganna anna (bassa toi) Jibril anna to matappa’   iya macoa. Anna laengna  di’o para malaika’ pattulungna to’o."
    },
    {
      "sura": 66,
      "verse": 5,
      "text": "Mua’ nabi mappissarangano’o mie’, malai Puangna  na mappadiang passalle di  sesena para baine  iya la’bi macoa dadi  i’o mie’, iya tunru’, iya matappa’, iya andiang pabali-bali ‘, iya me’atowa’, iya makkasiwiang, iya mappuasa, iya janda  anna iyade’  ne’ibaine."
    },
    {
      "sura": 66,
      "verse": 6,
      "text": "E inggannana to matappa’, piarai mie’ alawemu anna keluargamu  pole di api naraka  iya uttunna iyamo  rupa tau anna batu, pa’jagana para malaika’ iya makasar, iya makarras, iya andiang maadorakai Puang Allah Taala di anu iya naparentaiangi anna samata mappogau’  anu iya naparentaiangi."
    },
    {
      "sura": 66,
      "verse": 7,
      "text": "E inggannana to kaper,  da  mie’ tappa mappadiang alasan di allo di’e. Sitongangna na di balaso’o mie  di anu iya mupogau’."
    },
    {
      "sura": 66,
      "verse": 8,
      "text": "E inggannana to matappa’,  pe’atowa’o mie’ lao di Puang Allah Taala towa’ mattongat-tongang, mamoare’i Puangmu maapus asalang-asalangmu mie’ anna napatamao mie’ lalang di suruga  iya lolong di naungna mai’di binanga, di allo (wattu) Puang Allah Taala andiang mapparanggasela nabi anna to matappa’, siolai, anna tayangna  ise’iya paindo di olo anna di se’de kanangna ise’iya, na ma’uang: “E Puangngi, pasukku’i di iyami’  tayangngi anna a’dappangani iyami’. Sitongangna I’omo (Puang) Masarro   Kuasa di inggannana seu-seuwa.”"
    },
    {
      "sura": 66,
      "verse": 9,
      "text": "E nabi, panjiha’o (musu’i) to kaper anna to munape’ anna pe’akarraso’o  lao ise’iya. Engeangna ise’iya iyamo naraka Jahannam, anna iyamo di’o kaminang adae’na engeang membali’."
    },
    {
      "sura": 66,
      "verse": 10,
      "text": "Puang Allah Taala mattokko bainena  Nuh anna bainena Luth akkalarapangan di sesena to kaper. Iya di’o da’dua siola-o na-jagai  da’dua batua-I iya shaleh. Mane iya di’o da’dua baine-o  hiana’i lao di da’dua (muanena). Mane iya di’o da’dua muanena-o andiangi mala mattulungi mau nasaicco’na pole (di  passessa)na Puang Allah Taala. Anna dipa’uangngi lao (di da’dua siola): “Pittamao (da’dua siola) di naraka siola to mittana (di naraka).”"
    },
    {
      "sura": 66,
      "verse": 11,
      "text": "Anna Puang Allah Taala mattokko bainena Fir’aun  akkalarapangan di sesena to matappa’, di wattunnai ma’uang: “E Puangngu,  pake’deanga’ mesa boyang di sese-Mu lalang di suruga anna pasalama’ pole di Fir’aun anna panggauangna anna pasalama’i iyami’ pole di to ta’lalo (pagau’ bawang).”"
    },
    {
      "sura": 66,
      "verse": 12,
      "text": "Anna (ingarangi) Maryam ana’ to bainena  Imran iya mappiara amapaccinganna, jari Iyami’ makkumbus  tama di are’na  sambareang pole di nyawa (pappara’­bue’-I), anna iya mappatongang pau-paunna  Puangna anna Kitta’-kitta’-Na, anna diangi mittama to tunru’."
    },
    {
      "sura": 67,
      "verse": 1,
      "text": "Tongang mapaccingi Puang Allah Taala, Iya di limanna (makkuasai) inggannana arayang, anna Iya (Puang) Masarro  Kuasa di inggannana seu-seuwa."
    },
    {
      "sura": 67,
      "verse": 2,
      "text": "(Puang) Iya mappadiang amateang anna atuoang, na ma’uyio mie’, inai amo’o mie’ iya kaminang macoa panggauangna. Anna Iya (Puang) Masarro Maraya Pa’ulleang na Pa’dappang."
    },
    {
      "sura": 67,
      "verse": 3,
      "text": "(Puang) Iya mappadiang  pitu langi’ mellapi-lapis. Andiang sinalao ma’ita di pappara’bueangna Puang Masarro Pammase iya andiang sittimbang. Jari pe’itao (makkulli-kulling), apa’ diangdi muita anu andiang sittimbang?"
    },
    {
      "sura": 67,
      "verse": 4,
      "text": "Mane pe’itao membali’ pissangpa pole’ napominasai pe’itangmu na membali’ di sesemu sawa’ andiangi marruppa’ mesa asalang anna pe’itangmu di’o di lalangnai atanggalang."
    },
    {
      "sura": 67,
      "verse": 5,
      "text": "Anna Iyami’ tongang pura mambelo-beloi langi’  iya kadeppu’ (sawa’) bittoeng anna Iyami’ mappajari bittoeng di’o  pattimbe setang, anna Iyami’  mappata­yangi ise’iya passessa naraka  iya sundallea’ (massopa-sopa)."
    },
    {
      "sura": 67,
      "verse": 6,
      "text": "Anna to kaper lao di Puangna na mallolongani   paccal­la­ naraka Jahannam. Anna iyamo di’o kaminang adae’na engeang membali’."
    },
    {
      "sura": 67,
      "verse": 7,
      "text": "Mua’ dipembuangani  ise’iya (to kaper) tama, ise’iya ma’irrangngi bambana naraka iya merakke-rakke’, anna re’de topa,"
    },
    {
      "sura": 67,
      "verse": 8,
      "text": "Saicco’ tallippa’  (naraka) napateng cai’. Tuttu’ diang dipembuangan tama sarrombongan (to kaper), para pa’jaga naraka  mappatule’i ise’iya: “Andiangdo’ mie’ rua napolei  mesa to mappaingarang?”"
    },
    {
      "sura": 67,
      "verse": 9,
      "text": "Ise’iya ma’uang: “Tongang diang, tongang polemi mai di iyami’ mesa to mappaingarang, jari iyami’ malloso-losongan”, anna iyami’ ma’uang: “Puang Allah Taala andiang mappaturung seu-seuwa. Diango’o mie’ andiang laeng selaengna lalang di apusang iya kaiyang.”"
    },
    {
      "sura": 67,
      "verse": 10,
      "text": "Anna ise’iya ma’uang: “Tenna’ diangi iyami’ (diolo’)  mappe­irrangngi iyade’  mappikkirri iya di’o (pappainga­rang-o), tongang andiangi iyami’  (na menjari) pa’engei naraka iya sundallea’ (massopa-sopa).”"
    },
    {
      "sura": 67,
      "verse": 11,
      "text": "Jari ise’iya maakui dosana, jari abinasangmo di sesena pa’engei naraka iya sundallea’ (massopa-sopa)."
    },
    {
      "sura": 67,
      "verse": 12,
      "text": "Sitongangna to marakke’ lao di Puangna iya andiang naita ise’iya, ise’iya na mallolongan pa’dappang anna appalang iya kaiyang."
    },
    {
      "sura": 67,
      "verse": 13,
      "text": "Anna rahasiakangi (buniangi) mie’ paummu iyade’ mupa’nyatai (mulaherangi). Sitongangna Iya  (Puang)  Masarro ma’issang inggannana  issi ate."
    },
    {
      "sura": 67,
      "verse": 14,
      "text": "Apa’ (sitinayadi) Puang Allah Taala iya mappadiang anu andiang naissang (anu mulaherang iyade’  anu mubu­niang), anna  Iya (Puang) Masarro Alus  na Paissang."
    },
    {
      "sura": 67,
      "verse": 15,
      "text": "Iyamo (Puang) iya mappajari lino malammor di sesemu mie’, jari pellambamo’o mie’ di inggannana (engeang)       anna andeo mie’ sambareang pole  di pappibengan-Na anna sangga’ di sese-Nai (membali’o mie’ dipuramu) dipatiwa’as."
    },
    {
      "sura": 67,
      "verse": 16,
      "text": "Apa’ amang bandi mie’ musa’ding, mua’ Iya (Puang) dio di langi’ na pajario mie’ andiang naamme’ lino di wattunnai tappa tigoccang?"
    },
    {
      "sura": 67,
      "verse": 17,
      "text": "Iyade’ apa’ amang bandi mie’ musa’ding, mua’ Iya (Puang) andiang na makkiringano’o mie’ kalipurrus membatu. Jari manini na muissangi mi’apai (balasanna to malloso-losongan) pappaingara’-U."
    },
    {
      "sura": 67,
      "verse": 18,
      "text": "Anna sitongangna to diandiangnapai ise’iya (to diolo’) malloso-losongan memangi (suro-Na), jari tongang lewa’i  paccalla-U!"
    },
    {
      "sura": 67,
      "verse": 19,
      "text": "Apa’ andiangdi ise’iya mappinnassai manu-manu’ iya mamba’barang anna mappirrimbang pani’na di baona ise’iya? Andiang diang  mattahangi (diaya di nawang) selaengna (Puang) Masarro Masayang. Sitongangna Iya (Puang) Masarro Paita  di inggannana seu-seuwa."
    },
    {
      "sura": 67,
      "verse": 20,
      "text": "Iyade’ inaidi na menjari joa’ di sesemu mie’ iya na mattulungo’o mie’ selaengna (Puang) Iya Masarro Masayang? Iya di’o to kaper-o andiang laeng selaengna dipagenggei."
    },
    {
      "sura": 67,
      "verse": 21,
      "text": "Iyade’ inaidi   di’e na mambeio mie’ dalle’  mua’ Puang Allah Taala mattahang pappidalle’-Na? anna ise’iya tarru-tarrus di ataka’borangna anna me’akarao (pole di atongangan)."
    },
    {
      "sura": 67,
      "verse": 22,
      "text": "Jari apa’ inaidi to mellamba murrung rupanna iya di’o la’bi mai’di  mallolongan patiroang iyade’ to tatta’ mellamba dio di tangalalang iya maroro?"
    },
    {
      "sura": 67,
      "verse": 23,
      "text": "Pa’uango’o: “Iya (Puang)  mappia anna mappajari  di sesemu mie’ pa’irrangiang, anna pe’itang, anna ate. (anna iya tia) saicco’ sanna’o mie’ me’asukkur.”"
    },
    {
      "sura": 67,
      "verse": 24,
      "text": "Pa’uango’o: “Iya (Puang) mappajari (mappapa’bi­yao) mie’ di baona lino, anna sangga’ di sese-Na (Puang) na dipasirumungo’o mie’.”"
    },
    {
      "sura": 67,
      "verse": 25,
      "text": "Anna ise’iya ma’uang: “Pirangpai polena di’o peaccangan-o, mua’ diango’o mie’ to tongang (parua)?”"
    },
    {
      "sura": 67,
      "verse": 26,
      "text": "Pa’uango’o (Muhammad): “Sitongangna  pa’issangan (allo kiama’) sangga’ di sesena Puang Allah Taala. Anna sitongangna iyau sangga’ to mappaingarang na mappannassa.”"
    },
    {
      "sura": 67,
      "verse": 27,
      "text": "Di wattunnai ise’iya ma’ita passessa (di allo kiama’)  kadeppu’mi, rupanna to kaper (tappa) murrung. Anna dipa’uangngi (lao):  “iyamo di’e (passessa) iya diolo’ samata mupira-pirau.”"
    },
    {
      "sura": 67,
      "verse": 28,
      "text": "Pa’uango’o (Muhammad): “Apa’ muissang bandi mua’ Puang Allah Taala  mappamatea’ anna to massolangana’ iyade’ mambei pammase lao di iyami’ (jari iyami’ na mettama di suruga). Jari inai na mala marrundungngi to kaper pole di passessa iya pemonge’?”"
    },
    {
      "sura": 67,
      "verse": 29,
      "text": "Pa’uango’o: “Iya (Puang) Masarro Masayang, iyami’ matappa’ lao di sese-Na anna di sese-Nai iyami’ mattawakkal. Jari na muissangi mie’ manini to lalang di apusang iya ma’nyata (mannassa).”"
    },
    {
      "sura": 67,
      "verse": 30,
      "text": "Pa’uango’o (Muhammad): “Pannassaianga’ mie’ mai mua’ mara’ei mie’ mata uaimmu, jari inaidi  na mappapoleango’o mie’ uai iya lolong?”"
    },
    {
      "sura": 68,
      "verse": 1,
      "text": "Nun. Sawa’ qalam anna anu iya natulis ise’iya."
    },
    {
      "sura": 68,
      "verse": 2,
      "text": "Barakka’ pappenyamangna Puangmu (Muhammad) tongang taniao to tattarang."
    },
    {
      "sura": 68,
      "verse": 3,
      "text": "Sitongangna di sesemu tongang na mallolongan appalang kaiyang iya andiang rua me’osa."
    },
    {
      "sura": 68,
      "verse": 4,
      "text": "Anna sitongangna i’o (Muhammad) tongang (maappunnai kedo macoa) iya maraya."
    },
    {
      "sura": 68,
      "verse": 5,
      "text": "Jari manini na muitai anna ise’iya (to kaper) na ma’ita toi."
    },
    {
      "sura": 68,
      "verse": 6,
      "text": "Inai di antaramu mie’ tattarang?"
    },
    {
      "sura": 68,
      "verse": 7,
      "text": "Sitongangna Puangmu, Iya Masarro Ma’issang inai pusa pole di tangalalang-Na, anna Iya (Puang) Masarro Ma’issang to mallolongan patiroang."
    },
    {
      "sura": 68,
      "verse": 8,
      "text": "Jari da pappiccoe’i  to malloso-losongan (aya’-aya’na Puang Allah Taala)."
    },
    {
      "sura": 68,
      "verse": 9,
      "text": "Ise’iya mappoelo’ mamoare’o mi’alomo-lomo lao ise’iya, mane ise’iya mi’alomo-lomo to’o (di sesemu)."
    },
    {
      "sura": 68,
      "verse": 10,
      "text": "Anna da pappiccoe’i  mesa-mesa to na’elo’i mattunda-tunda na naelo’i matuna-tunai,"
    },
    {
      "sura": 68,
      "verse": 11,
      "text": "naelo’i maccalla-callai, iya samata lamba lomeang mattelesang pitina’,"
    },
    {
      "sura": 68,
      "verse": 12,
      "text": "iya mapposara minggau’ macoa, iya mambulallo atorang na mai’di topa dosana,"
    },
    {
      "sura": 68,
      "verse": 13,
      "text": "iya mikkedo makasar, tirappe sanna’ topa adaeangna,"
    },
    {
      "sura": 68,
      "verse": 14,
      "text": "sawa’ diangi kebarang anna keana’."
    },
    {
      "sura": 68,
      "verse": 15,
      "text": "Mua’  dibacangi aya’-aya’-I, ma’uangi: “(iya di’e)  curi-curitana tappa’ to diolo’.”"
    },
    {
      "sura": 68,
      "verse": 16,
      "text": "Manini Iyami’ na mambei-i  tanda dio di pudungna."
    },
    {
      "sura": 68,
      "verse": 17,
      "text": "Sitongangna Iyami’ purami ma’uyi’i (pappa’dua Makkah) me’apai Iyami’ pura ma’uyi  to maappunnai uma, di wattunnai ise’iya mattunda mua’ mappuppi’ tongangi (asselna) di wattu malimang,"
    },
    {
      "sura": 68,
      "verse": 18,
      "text": "anna ise’iya andiangi ma’uang: “Insya Allah” (mua’ Puang Allah Taala mappoelo’)."
    },
    {
      "sura": 68,
      "verse": 19,
      "text": "Mane (mua’) iya di’o uma-o (napolei) acilakang (iya pole) di Puangmu di wattunnai ise’iya matindo."
    },
    {
      "sura": 68,
      "verse": 20,
      "text": "Jari menjarimi di’o uma-o  malotong sitteng bongi iya mapattang kapa’,"
    },
    {
      "sura": 68,
      "verse": 21,
      "text": "mane ise’iya sillo-illongngi di wattu malimang."
    },
    {
      "sura": 68,
      "verse": 22,
      "text": "”Lambamo’o mie’ di wattu (malimang) di’e lao  di umammu mie’, mua’ diango’o mie’ melo’ mappuppi’ buana.”"
    },
    {
      "sura": 68,
      "verse": 23,
      "text": "Jari lambami ise’iya sibisi-bisi’."
    },
    {
      "sura": 68,
      "verse": 24,
      "text": "”Di allo di’e da  le’ba’ diang mau namesana to kasi-asi mittama di umammu.”"
    },
    {
      "sura": 68,
      "verse": 25,
      "text": "25.Anna meakke’mi  ise’iya di wattu malimang, sawa’ nia’na mapposara (to kasi-asi) anna  ise’iya maka (mattulungi)."
    },
    {
      "sura": 68,
      "verse": 26,
      "text": "Di wattunnai ise’iya ma’itai di’o uma-o, ise’iya ma’uang: “Sitongangna iyami’ tongang to pusa,"
    },
    {
      "sura": 68,
      "verse": 27,
      "text": "mala iyami’ andiang mallolongan (apa-apa),”"
    },
    {
      "sura": 68,
      "verse": 28,
      "text": "Ma’uangmi mesa tau to kaminang (macoa pikkirangna) di antarana ise’iya: “Andiangda’ pura mappa’uangnio mie’, sitinayannao mie’ mattasa’be (lao di Puangmu).”"
    },
    {
      "sura": 68,
      "verse": 29,
      "text": "Ise’iya ma’uang: “Tongang mapaccingi Puangngi, sitongangna diangi iyami’ to ta’lalo (pagau’ bawang).”"
    },
    {
      "sura": 68,
      "verse": 30,
      "text": "Mane sambareangi  ise’iya mappe’oloi di sambareang laengna na sipassala."
    },
    {
      "sura": 68,
      "verse": 31,
      "text": "Ise’iya ma’uang: “Adede, cila-cilakapai tau! Sitongangna diangi iyami to mambulallo atorang."
    },
    {
      "sura": 68,
      "verse": 32,
      "text": "Mamoare’i Puangngi massallei di iyami’ (uma) iya kaminang macoa pole iya di’e. Sitongangna iyami’ mahhara’ pa’dappang pole di Puangngi.”"
    },
    {
      "sura": 68,
      "verse": 33,
      "text": "Bassami di’o passessa (di lino). Anna sitongangna passessa ahera’ kaminang kaiyang, tenna’ diangi ise’iya ma’issang."
    },
    {
      "sura": 68,
      "verse": 34,
      "text": "Sitongangna di sesena to me’atakwa (dipatayangi) suruga iya panno pappenyamang pole di Puangna."
    },
    {
      "sura": 68,
      "verse": 35,
      "text": "Jari apa’ sipato’di Iyami’ mappajari iya di’o to Sallang-o sitteng to madosa (to kaper)?"
    },
    {
      "sura": 68,
      "verse": 36,
      "text": "Mangapao mie’ (na mappogau’o bassa di’o): Me’apao mie’ na maala putusan?"
    },
    {
      "sura": 68,
      "verse": 37,
      "text": "Iyade’ maappunnaido’o mie’ mesa Kitta’ (iya napaturung  Puang Allah Taala) iya mudarras (mupi’gurui)?"
    },
    {
      "sura": 68,
      "verse": 38,
      "text": "sitongangna malao mie’ mappile anu iya diang di lalangna."
    },
    {
      "sura": 68,
      "verse": 39,
      "text": "Iyade’ mallolongan do’o (janji-janji iya matettes) sawa’ tunda pole di Iyami’, iya tatta’ tipateng lambi’ lao di allo kiama’. Sitongganna i’o mie’ tongang mala maala putusan."
    },
    {
      "sura": 68,
      "verse": 40,
      "text": "Pettuleangi  lao ise’iya: “Inai di antarana ise’iya  mattanggungni (pole di putusan iya naala)?”"
    },
    {
      "sura": 68,
      "verse": 41,
      "text": "Iyade’  apa’ maappunnaidi ise’iya sola? Jari sitinayannai ise’iya mappapole sola-solana mua’ diangi ise’iya to tongan (parua)."
    },
    {
      "sura": 68,
      "verse": 42,
      "text": "Di allo battis dipatiwua, anna ise’iya diillongngi suyu’, jari ise’iya andiangi paulle,"
    },
    {
      "sura": 68,
      "verse": 43,
      "text": "pe’itanna ise’iya tunru’ menduku  naung, anna ise’iya nala’bangngi amatunang. Anna sitongangna ise’iya diolo’ (di lino)  di peroai suyu’, anna ise’iya  lalangi di amasagenang."
    },
    {
      "sura": 68,
      "verse": 44,
      "text": "Jari serakangi (E Muhammad)  mai di seseu (urusanna)  to malloso-losongan  di’e pau-e (Koroang). Iyami’ manini na  mambesoi ise’iya sisaicco-icco’ (lao di abinasang)  pole di engeang iya andiang naissang,"
    },
    {
      "sura": 68,
      "verse": 45,
      "text": "anna Iyau mattanjeng lao ise’iya. Sitongangna rencana-U tongang makasau’ sanna’i."
    },
    {
      "sura": 68,
      "verse": 46,
      "text": "Iyade’ i’o (Muhammad) mirau tambo lao ise’iya, jari ise’iya inrangan?"
    },
    {
      "sura": 68,
      "verse": 47,
      "text": "Iyade’ ise’iya paissang di anu mallinrung, mane ise’iya mattulisi?"
    },
    {
      "sura": 68,
      "verse": 48,
      "text": "Jari pi’asa’baro’o (Muhammad)  lao di pato’na Puangmu, anna da sitteng  (Yunus) iya lalang (di are’na) bau  di wattunnai mando’a  siola ate masara nyawa."
    },
    {
      "sura": 68,
      "verse": 49,
      "text": "Tenna’ andiangdi  masiga mallolongan pappenyamang pole di Puangna,  tongang diannai lao di lita’ kambu’ anna di lalangnai paccallang."
    },
    {
      "sura": 68,
      "verse": 50,
      "text": "Mane Puangna mappilei anna mappajari-i mettama to  masaleh."
    },
    {
      "sura": 68,
      "verse": 51,
      "text": "Anna sitongangna iya di’o to kaper-o saicco’ le’ba’pai na napabemme’o sawa’ pe’itangna ise’iya, di wattunnai  ise’iya ma’irrangngi Koroang anna ise’iya ma’uang: “Sitongangna (Muhammad) tongang to tattarang."
    },
    {
      "sura": 68,
      "verse": 52,
      "text": "Anna Koroang di’o andiang laeng selaengna  sangga’ pappaingarang  di inggannana alang."
    },
    {
      "sura": 69,
      "verse": 1,
      "text": "Allo kiama’,"
    },
    {
      "sura": 69,
      "verse": 2,
      "text": "apa di’o (disanga) allo kiama’-o?"
    },
    {
      "sura": 69,
      "verse": 3,
      "text": "Anna apa’ muissang bandi apa di’o (disanga) allo     kima’-o?"
    },
    {
      "sura": 69,
      "verse": 4,
      "text": "Kaum Tsamud anna  ‘Ad  mallosongani allo kiama’."
    },
    {
      "sura": 69,
      "verse": 5,
      "text": "anna kaum Tsamud, jari dipabinasai (dipaaccuri) sawa’  bamba iya makarras,"
    },
    {
      "sura": 69,
      "verse": 6,
      "text": "anna kaum ‘Ad, jari dipabinasai (dipaaccur) sawa’  angin iya kaccang na madingin sanna’ topa,"
    },
    {
      "sura": 69,
      "verse": 7,
      "text": "(Puang Allah Taala) mapparuai ise’iya di’o angin-o pitumbongi anna arua allona tarru-tarrus, mane muitai kaum ‘Ad di wattu di’o mate sisembur rapang le’ba’i toe’ kuruma mando."
    },
    {
      "sura": 69,
      "verse": 8,
      "text": "Jari ma’ita do’o mau mesa tau mottong pole ise’iya?"
    },
    {
      "sura": 69,
      "verse": 9,
      "text": "Mane polemi Fir’aun anna to diandiangnapai  anna (pakkappung)  banua iya dipembali-balittueang sawa’ asalang iya kaiyang."
    },
    {
      "sura": 69,
      "verse": 10,
      "text": "Jari ise’iya sare maadorakai  suro Puangna, mane Puang Allah Taala massessai ise’iya passessa  iya makarras sanna’."
    },
    {
      "sura": 69,
      "verse": 11,
      "text": "Sitongangna Iyami’, di wattunna uai mendai’ (bonang) lambi’ (dai’ di buttu) Iyami’ (mambawa kanne-kanne’mu) mie’, tama di lopi."
    },
    {
      "sura": 69,
      "verse": 12,
      "text": "Mamoare’i Iyami’ mappajari panggauangna di’o  pappai­ngarang di sesemu mie’ anna mamoare’i napinnassai talinga  iya melo’ ma’irrangngi."
    },
    {
      "sura": 69,
      "verse": 13,
      "text": "Jari mua’ tarompe’ ditueimi pissang tueinna,"
    },
    {
      "sura": 69,
      "verse": 14,
      "text": "anna diakke’mi  lino anna buttu, mane dipasilatu’mi pissang pellatuang."
    },
    {
      "sura": 69,
      "verse": 15,
      "text": "Jari di allo di’o  menjarimi allo kiama’,"
    },
    {
      "sura": 69,
      "verse": 16,
      "text": "anna poa’mi langi’,  sawa’ malammai (langi’) di’o allo’-o."
    },
    {
      "sura": 69,
      "verse": 17,
      "text": "Anna para malaika’ dioi ma’engei inggannana langi’. Anna di allo di’o arua malaika’ mandudung  Arasyna (Puangmu diaya di ulunna)"
    },
    {
      "sura": 69,
      "verse": 18,
      "text": "Di allo di’o di pipi’olo’o mie’ lao (di Puangmu), andiang diang apa-apa pole di sesemu  mie’ tibuniang (di Puang Allah Taala)."
    },
    {
      "sura": 69,
      "verse": 19,
      "text": "Anna to dibei kitta’na pole di lima kanangna, jari ma’uangi: “Alai, bacai di’e kitta’u-e.”"
    },
    {
      "sura": 69,
      "verse": 20,
      "text": "Sitongangna makanynyanga’, mua’ sitongangna na mallolongana’  hisab (rekengan) lao di alaweu."
    },
    {
      "sura": 69,
      "verse": 21,
      "text": "Jari iya di’o (tau-o) lalangi di atuoang iya diarioi,"
    },
    {
      "sura": 69,
      "verse": 22,
      "text": ".lalang di suruga iya matinggi,"
    },
    {
      "sura": 69,
      "verse": 23,
      "text": "bua-buana kadeppu’,"
    },
    {
      "sura": 69,
      "verse": 24,
      "text": "(di pauangngi ise’iya): “Ande anna pandundumo’o mie’ siola nyamang nasawa’ ammal  iya pura  mupogau’ di allo (pura mai).”"
    },
    {
      "sura": 69,
      "verse": 25,
      "text": "Anna  to di bei kitta’na pole di lima kaerinna, ma’uangi: “Ma­co-macoapai tia tenna’ andianga’ na bei di’e     kitta’u-e."
    },
    {
      "sura": 69,
      "verse": 26,
      "text": "Anna andianga’ ma’issang me’apai hisab (rekengan) lao di alaweu."
    },
    {
      "sura": 69,
      "verse": 27,
      "text": "E tenna’  diangi amateang mappurai inggannana seu-seuwa."
    },
    {
      "sura": 69,
      "verse": 28,
      "text": "Barang-barangngu tongang andiangi mambeia’ akkegunang di seseu."
    },
    {
      "sura": 69,
      "verse": 29,
      "text": "Akkuasa’u pa’dami pole di alaweu.”"
    },
    {
      "sura": 69,
      "verse": 30,
      "text": "(Puang Allah Taala) ma’uang: “Sakai mane pungoi limanna lao  di barona.”"
    },
    {
      "sura": 69,
      "verse": 31,
      "text": "Mane patamai di naraka  iya sundallea’ (massopa-sopa)."
    },
    {
      "sura": 69,
      "verse": 32,
      "text": "Mane tuju’i (ulele’i) ratte  iya lakkana  pituppulo si’ung."
    },
    {
      "sura": 69,
      "verse": 33,
      "text": "Sitongangna diangi andiang matappa’ lao di Puang Allah Taala Iya Masarro Maraya."
    },
    {
      "sura": 69,
      "verse": 34,
      "text": "Anna andiang toi massio (tau laeng) na mappande to kasi-asi."
    },
    {
      "sura": 69,
      "verse": 35,
      "text": "Jari di allo di’e, indinie andiang diang mau namesana tau massolangi."
    },
    {
      "sura": 69,
      "verse": 36,
      "text": "Anna andiang to’o diang ande mau (nasaicco’na dio ise’iya) selaengna (ande) pole di cera’ nana."
    },
    {
      "sura": 69,
      "verse": 37,
      "text": "Andiang diang maandei selaengna to madosa."
    },
    {
      "sura": 69,
      "verse": 38,
      "text": "Jari Iyau mattunda  sawa’ anu iya mie’ muita,"
    },
    {
      "sura": 69,
      "verse": 39,
      "text": "anna sawa’ anu iya andiang mie’ muita."
    },
    {
      "sura": 69,
      "verse": 40,
      "text": "Sitongangna iya di’o Koroang-o tongang wahyunna (Puang Allah Taala iya dipaturung) lao di suro mala’bi’,"
    },
    {
      "sura": 69,
      "verse": 41,
      "text": "anna iya di’o Koroang-o  tania pau-paunna  mesa passair (pakkalinda’da’). Saicco’ sanna’o  mie’ matappa’  lao (di Puang Allah Taala)."
    },
    {
      "sura": 69,
      "verse": 42,
      "text": "Anna tania to’o paunna pa’ita-itai. Saicco’ sanna’o mie’ maala pe’guruang (pole iya)."
    },
    {
      "sura": 69,
      "verse": 43,
      "text": "(Koroang) iyamo wahyu iya dipaturung pole di Puang inggannana alang."
    },
    {
      "sura": 69,
      "verse": 44,
      "text": "Anna tenna’ iya (Muhammad)  mappadi-padiangi sambareang pau sawa’ (sanga-I),"
    },
    {
      "sura": 69,
      "verse": 45,
      "text": "Iyami tongang matta’ei lima kanangna."
    },
    {
      "sura": 69,
      "verse": 46,
      "text": "Mane Iyami’  tongang na  marrattas ura’ ba’babuana."
    },
    {
      "sura": 69,
      "verse": 47,
      "text": "Jari tongang andiang diang  mesa tau di sesemu mie’ na mala mappusara (Iyami’), di na marrattas iya di’o ura’na-o."
    },
    {
      "sura": 69,
      "verse": 48,
      "text": "Anna sitongangna iya di’o Koroang-o tongang pe’guruang kaiyang di sesena  to me’atakwa."
    },
    {
      "sura": 69,
      "verse": 49,
      "text": "Anna sitongangna Iyami’ tongang ma’issang  mua’  di antaramu  mie’ diang to malloso- losongani."
    },
    {
      "sura": 69,
      "verse": 50,
      "text": "Anna sitongangna iya di’o Koroang-o tongang  menjari panoso di sesena to kaper (dio di  ahera’)."
    },
    {
      "sura": 69,
      "verse": 51,
      "text": "Anna sitongangna iya di’o Koroang-o  tongang  atongangan (aparuang) iya dipokanynyang."
    },
    {
      "sura": 69,
      "verse": 52,
      "text": "jari pattasa’beo  sawa’ (marrappe) sangana Puangmu  (Iya) Masarro Maraya."
    },
    {
      "sura": 70,
      "verse": 1,
      "text": "(Diang) mesa tau mettule’ di passessa iya natipateng,"
    },
    {
      "sura": 70,
      "verse": 2,
      "text": "di sesena to kaper, iya andiang diang mau na mesana tau  mala massueang,"
    },
    {
      "sura": 70,
      "verse": 3,
      "text": " (passessa) pole di Puang Allah Taala, iya maappunnai engeang pindaiang."
    },
    {
      "sura": 70,
      "verse": 4,
      "text": "Para malaika’ anna Jibril dai’ (me’olo) lao di Puang, iya  lalang sangallona sitteng  limappulo lessorang taung"
    },
    {
      "sura": 70,
      "verse": 5,
      "text": "Jari pe’asa’baro’o (Muhammad), asa’barang iya macoa."
    },
    {
      "sura": 70,
      "verse": 6,
      "text": "Sitongangna ise’iya ma’ita karaoi (passessa)."
    },
    {
      "sura": 70,
      "verse": 7,
      "text": "Anna  Iyami’ ma’ita kadeppu’i (passessa)."
    },
    {
      "sura": 70,
      "verse": 8,
      "text": "(ingarangi) di allo wattunna langi’  menjari rapang malelena uai salaka,"
    },
    {
      "sura": 70,
      "verse": 9,
      "text": " anna  mai’di buttu rapang  bulu (sialuttus),"
    },
    {
      "sura": 70,
      "verse": 10,
      "text": "anna andiang diang mau namesana sola (sammuane) mappittuleang sammuanena,"
    },
    {
      "sura": 70,
      "verse": 11,
      "text": "ise’iya sipe’itang. Di allo di’o to madosa melo’  mua’ malai mappapolei (alawena) pole di passessa di allo di’o siola ana’-ana’na,"
    },
    {
      "sura": 70,
      "verse": 12,
      "text": "anna bainena, anna lulluare’na,"
    },
    {
      "sura": 70,
      "verse": 13,
      "text": "anna sangana’na  iya marrundungngi’i (di lino),"
    },
    {
      "sura": 70,
      "verse": 14,
      "text": "anna to di baona lino iyanasangna, mane mahhara’ iya di’o (pappapoleang-o) mala mappasalama’i."
    },
    {
      "sura": 70,
      "verse": 15,
      "text": "Tongang andiangi! Sitongangna iya di’o naraka-o  api iya sundallea’ (massopa-sopa),"
    },
    {
      "sura": 70,
      "verse": 16,
      "text": "Iya makkalopassi’  (mappaaccur) uli’  ulu."
    },
    {
      "sura": 70,
      "verse": 17,
      "text": "Iya ma’illongngi to menggiling anna meppondo’ (pole di agama),"
    },
    {
      "sura": 70,
      "verse": 18,
      "text": "anna  mappasirumung (barang) mane naalai-i."
    },
    {
      "sura": 70,
      "verse": 19,
      "text": "Sitongangna rupa tau  dipajari  (messipa’) pirae-raengan."
    },
    {
      "sura": 70,
      "verse": 20,
      "text": "Mua’ naruai  sussa, mirae-raengi,"
    },
    {
      "sura": 70,
      "verse": 21,
      "text": "anna mua’ mallolongani  apiangan ta’lalo makikkirna."
    },
    {
      "sura": 70,
      "verse": 22,
      "text": "selaengna to  (makke’deang) sambayang,"
    },
    {
      "sura": 70,
      "verse": 23,
      "text": "ise’iya iya tatta’ (makke’deang) sambayangna,"
    },
    {
      "sura": 70,
      "verse": 24,
      "text": "anna to iya lalang di barangna diang bareang (dipato’),"
    },
    {
      "sura": 70,
      "verse": 25,
      "text": "di to (kasi-asi)  iya merau anna iya andiang merau,"
    },
    {
      "sura": 70,
      "verse": 26,
      "text": "anna to maatappa’i allo pettubalasang (ahera’),"
    },
    {
      "sura": 70,
      "verse": 27,
      "text": "anna to marakke’ lao di passessa Puangna."
    },
    {
      "sura": 70,
      "verse": 28,
      "text": "sitongangna passessa Puangna ise’iya, andiang diang mau namesana tau nasa’ding amang (pole di apoleangna),"
    },
    {
      "sura": 70,
      "verse": 29,
      "text": "anna to mappiara  parewana,"
    },
    {
      "sura": 70,
      "verse": 30,
      "text": "selaengna lao di pa’baliangna ise’iya iyade’ para batua  iya naappunnai, jari sitongangna ise’iya andiangi dicalla."
    },
    {
      "sura": 70,
      "verse": 31,
      "text": "Jari inai-inai ma’itai anu di boe’na di’o, jari ise’iyamo di’o to mambulallo atorang."
    },
    {
      "sura": 70,
      "verse": 32,
      "text": "Anna to mappiara  mana’  anna talli’na,"
    },
    {
      "sura": 70,
      "verse": 33,
      "text": "anna to mattunga’eng masse’ passa’biangna,"
    },
    {
      "sura": 70,
      "verse": 34,
      "text": "anna to mappiara sambayangna."
    },
    {
      "sura": 70,
      "verse": 35,
      "text": "Ise’iya  di’o dipakaraya  lalang di suruga. "
    },
    {
      "sura": 70,
      "verse": 36,
      "text": "Jari mangapai to kaper na measiga-siga mappoleio (Muhammad),"
    },
    {
      "sura": 70,
      "verse": 37,
      "text": "pole di kanang anna pole di kaeri, melimbo-limbo?"
    },
    {
      "sura": 70,
      "verse": 38,
      "text": "Apa’ diangdi mesa-mesa tau pole di to kaper di’o melo’ mittama di suruga iya panno pappenyamang?"
    },
    {
      "sura": 70,
      "verse": 39,
      "text": "Tongang andiangi! Sitongangna Iyami’  mappadiangi ise’iya pole di anu iya naissang (uai manning)."
    },
    {
      "sura": 70,
      "verse": 40,
      "text": "Jari Iyau mattunda sawa’ Puang iya maator engeang  tidoa’ anna tambusna (mata allo, bulan anna bittoeng). Sitongangna Iyami’ tongang Masarro Paulle,"
    },
    {
      "sura": 70,
      "verse": 41,
      "text": "na massallei ise’iya di kaum iya macoa. Anna Iyami’ tongang andiang mala dikala."
    },
    {
      "sura": 70,
      "verse": 42,
      "text": "Jari paso’naimi ise’iya tallang  anna mangino-ngino lambi’i ise’iya marruppa’ allo  iya dipaaccangani lao ise’iya,"
    },
    {
      "sura": 70,
      "verse": 43,
      "text": "(iyamo) di allo ise’iya dipasung pole di ku’bur  me’asiga-siga ingga’na le’bai ise’iya lamba masiga  lao di barahalana (wattunnai  di lino),"
    },
    {
      "sura": 70,
      "verse": 44,
      "text": "ise’iya menduku na marakke’ pe’itanna siola nala’bangngi amatunang. Iyamo di’o allo iya diolo’  (dijanjiangi) dipaaccangani lao ise’iya."
    },
    {
      "sura": 71,
      "verse": 1,
      "text": "Sitongangna Iyami’ pura ma’utus Nuh lao di umma’na (na mapparentai): “Paingarangi kaummu diandiangna­pai napolei passessa iya pemonge’.”"
    },
    {
      "sura": 71,
      "verse": 2,
      "text": "(Nuh) ma’uang: “E umma’u, sitongangna iyau iyamo pappaingarang iya mappannassa di sesemu mie’,"
    },
    {
      "sura": 71,
      "verse": 3,
      "text": "(iyamo) sombai mie’ Puang Allah Taala, pe’atakwao Lao  anna tunru’o mai di seseu,"
    },
    {
      "sura": 71,
      "verse": 4,
      "text": "(Puang Allah Taala) na maadappangan sambareang dosa-dosamu anna maannao (napattanjengo’o) mie’ lambi’ wattu iya pura dipattantu. Sitongangna pato’na Puang Allah Taala mua’ polemi andiangi mala dipattanjeng, tenna’ diango’o mie’ ma’issangi."
    },
    {
      "sura": 71,
      "verse": 5,
      "text": "(Nuh) ma’uang: “E Puangngu sitongangna iyau pura mapperoa (ma’illongngi)  kaumnu bongi anna allo,"
    },
    {
      "sura": 71,
      "verse": 6,
      "text": "Jari pe’illongngu (piperoau) di’o andiangi mattambai (tappa’na) ise’iya, selaengna ise’iya maindong (pole di atongangan)."
    },
    {
      "sura": 71,
      "verse": 7,
      "text": "Anna sitongangna  tuttu’ uperoai (uillongngi) ise’iya lao di tappa’, mamoare’o (Puang) maa’dappangani ise’iya, ise’iya mappatama gariminna tama di talinganna anna napaoppoani bayunna lao di rupanna anna ise’iya tatta’ (makkaperri) anna mattaka’borang sanna’ alawena."
    },
    {
      "sura": 71,
      "verse": 8,
      "text": "Mane sitongangna uperoai (uillongngi) ise’iya (lao di tappa’) cara iya  makka’doi (tarrang)."
    },
    {
      "sura": 71,
      "verse": 9,
      "text": "Mane sitongangna uperoai (uillongngi) lao ise’iya makka’doi (tarrang) anna me’amanya-manya,"
    },
    {
      "sura": 71,
      "verse": 10,
      "text": "Jari upa’uangngi lao ise’iya: “Pirau a’dappango’o mie’ lao di Puangmu.” Sitongangna Diangi  (Puang) Masarro Pa’dappang,"
    },
    {
      "sura": 71,
      "verse": 11,
      "text": "Napominasai  Iya (Puang) na makkiringano’o mie’  pole di langi’ urang matamba’."
    },
    {
      "sura": 71,
      "verse": 12,
      "text": "Anna Iya mappamai’diangano’-o  mie’ barang anna ana’-ana’, anna mappadiangano’o mie’ uma anna mappadiangan to’o mie’ mai’di binanga.”"
    },
    {
      "sura": 71,
      "verse": 13,
      "text": "Mangapao mie’ na andiango’o matappa’ di akaiyanganna Puang Allah Taala?"
    },
    {
      "sura": 71,
      "verse": 14,
      "text": "Anna sitongangna, Iya (Puang) tongang mappadiango’o  mie’ di sisaapa susunganna ajariang"
    },
    {
      "sura": 71,
      "verse": 15,
      "text": "Apa’ andiangdo’o mie’ mappinnassai me’apai Puang Allah Taala pura mappadiang  pitu langi’ mellapi-lapis?"
    },
    {
      "sura": 71,
      "verse": 16,
      "text": "Anna (Puang Allah Taala) mappajariangi ise’iya bulan iya paindo anna mappajari mata allo (menjari) pallang (sulo)?"
    },
    {
      "sura": 71,
      "verse": 17,
      "text": "Anna Puang Allah Taala mappatuo’o mie’ pole di lita’, tuo (sisicco-sicco’),"
    },
    {
      "sura": 71,
      "verse": 18,
      "text": "Mane Iya (Puang) mappepembali’o mie’ tama di lita’ anna mappasung tongango’o mie’ (di allo kiama’)."
    },
    {
      "sura": 71,
      "verse": 19,
      "text": "Anna Puang Allah Taala mappajariangano’o mie’ lino piapparang,"
    },
    {
      "sura": 71,
      "verse": 20,
      "text": "mamoare’o mie’ mala lamba lomeang dio di tangalalang iya maloang."
    },
    {
      "sura": 71,
      "verse": 21,
      "text": "Nuh ma’uang: “E Puangngu, sitongangna ise’iya maadorakaia’, anna ise’iya mappiccoe’i to iya barang anna ana’-ana’na  sangga mattambai tappa’ arugiangna,"
    },
    {
      "sura": 71,
      "verse": 22,
      "text": "anna ise’iya mappogau’ pepagengge  iya kaiyang sanna’."
    },
    {
      "sura": 71,
      "verse": 23,
      "text": "Anna ise’iya ma’uang: “da le’ba’o pappelei (passom­bang) lao di  puang-Puangmu  anna da to’o na mappelei (passombang) lao di wad anna da to’o suwa, anna yaghuts, anna ya’uk anna nasr (to shaleh pole di umma’na Nabi Adam anna Nuh).”"
    },
    {
      "sura": 71,
      "verse": 24,
      "text": "Anna sitongangna,  ise’iya mappapusa  mai’di  (tau). Anna da mutambai di to ta’lalo pagau’ bawang di’o selaengna apusang."
    },
    {
      "sura": 71,
      "verse": 25,
      "text": "Sawa’ asalang-asalangna ise’iya, ise’iya ditallangan mane dipatamai di naraka, jari ise’iya andiangi  mallolongan para pattulung selaengna Puang Allah Taala."
    },
    {
      "sura": 71,
      "verse": 26,
      "text": "Anna Nuh ma’uang: “E Puangngu, da mupaso’nai mau namesana pole di to kaper  di’o mottong di baona lino."
    },
    {
      "sura": 71,
      "verse": 27,
      "text": "Sitongangna mua’ mupaso’nai ise’iya  mottong, tongang  napominasai ise’iya na mappapusa para batuam-Mu, anna ise’iya sangga’ na mappianang ana’-ana’ gengge na kaper (andiang naissang me’asukkur)."
    },
    {
      "sura": 71,
      "verse": 28,
      "text": "E Puangngu, a’dappangana’, anna indo ama’u, anna to mittama di boya’u na siola matappa’ anna inggannana to matappa’ tommuane anna to baine. Anna da mutambai di sesena to ta’lalo pagau’ bawang di’o selaengna abinasang.”"
    },
    {
      "sura": 72,
      "verse": 1,
      "text": "Pa’uango’o (Muhammad): “Pura’ diwahyukang di seseu, sitongangna sarrumungan bassa jin ma’irrangngi (Koroang)”, mane ma’uangi: “Sitongangna iyami’  ma’ir­rangngi Koroang iya makkealla-alla’ (mepatakkayanna’),"
    },
    {
      "sura": 72,
      "verse": 2,
      "text": "(iya) mambei patiroang lao di tangalalang iya parua, jari iyami’ matappa’ lao. Anna iyami’ tongang andiang na mappa’dua mau namesana seu-seuwa lao di Puangngi,"
    },
    {
      "sura": 72,
      "verse": 3,
      "text": "Anna sitongangna Iya (Puang) Masarro Matinggi (marayai) Puangngi. Iya (Puang) andiang kebaine anna andiang toi  keana’.”"
    },
    {
      "sura": 72,
      "verse": 4,
      "text": "Anna sitongangna to kurang akklangna  pole di iyami’  samata ma’uang (pau) iya mambulallo atorang lao di Puang Allah Taala,"
    },
    {
      "sura": 72,
      "verse": 5,
      "text": "anna sitongangna iyami’ massanga, mua’  bassa tau anna bassa jin tongang andiangi  na mappapau (pau  iya)   losong lao di Puang  Allah Taala,"
    },
    {
      "sura": 72,
      "verse": 6,
      "text": "anna sitongangna diang sisaapa  tommuane di antara bassa tau mirau petturundungan lao di sisaapa tommuane di bassa jin, jari bassa jin di’o  mattambaiangi ise’iya dosa anna apusang."
    },
    {
      "sura": 72,
      "verse": 7,
      "text": "Anna sitongangna ise’iya (bassa jin)  massanga  me’apai pakkapangna (to kaper Makkah), mua’ Puang Allah Taala tongang andiangi na mappatiwi’as mau na mesana tau (di allao kiama’)."
    },
    {
      "sura": 72,
      "verse": 8,
      "text": "Anna sitongangna iyami’ (bassa jin) maccowa mappe’issangngi (rahasiana) langi’, jari iyami’  ma’itai  napannoi pa’jaga iya magassing anna mai’di panah api,"
    },
    {
      "sura": 72,
      "verse": 9,
      "text": "anna sitongangna  iyami’ diolo’ mala ma’engei sisaapa engeang di langi’ na mappei-peirrangngi  (karewana). Iya tia dite’e di’e inai-inai maccowa mappeirrangngi  tantu na mallolongani  panah api iya mandandang matai na (mattunui)."
    },
    {
      "sura": 72,
      "verse": 10,
      "text": "Anna sitongangna iyami’ (bassa jin) andiang ma’issang di (diangna pa’jagang di’o), adaeangdi napoelo’ to di lino iyade’ Puangna  ise’iya mappoelo’ apiangan di sesena ise’iya."
    },
    {
      "sura": 72,
      "verse": 11,
      "text": "Anna sitongangna di iyami’ (bassa jin) diang masaleh anna diang to’o andiang tipatengan di’o. Diangi iyami’ ma’ola tangalalang iya sillae-laengan."
    },
    {
      "sura": 72,
      "verse": 12,
      "text": "Anna sitongangna iyami’ (bassa jin) makkapanf, mua’ sitongangna iyami’ tongang andiang na mala mallappasang alawe pole (di akkuasangna) Puang Allah Taala di baona lino anna tongang andiang toi na mala mallapasang alawe maindong  (pole di sese-Na)."
    },
    {
      "sura": 72,
      "verse": 13,
      "text": "Anna sitongangna iyami’ (bassa jin) di wattu’i mairrangngi patiroang (Koroang). Iyami’  matappa’ lao. Jari inai matappa’ lao di Puangna, jari andiangi parallu  marakke’ iyade’ madosa."
    },
    {
      "sura": 72,
      "verse": 14,
      "text": "Anna sitongangna iyami’ (bassa jin) diang  tunru’ anna diang to’o me’alese pole di atongangan. Jari inai tunru’, jari ise’iya di’o to  mappile  tangalalang iya maroro."
    },
    {
      "sura": 72,
      "verse": 15,
      "text": "Anna to me’alese pole di atongangan, jari diangi ise’iya menjari uttu api naraka Jahannam.”"
    },
    {
      "sura": 72,
      "verse": 16,
      "text": "Anna tenna’ ise’iya tatta’i mellamba maroro di tangalalang (agama Sallang), Iyami’ tongang na  mappalolongngi ise’iya uai marandang (dalle’ mai’di)."
    },
    {
      "sura": 72,
      "verse": 17,
      "text": "di bassa di’o Iyami’ (melo’) maccowai ise’iya. Anna inai-inai mippondo’ pole di  pappaingarangna Puangna, tongang na napatamai di passessa  mabe’i sanna’."
    },
    {
      "sura": 72,
      "verse": 18,
      "text": "Anna sitongangna masigi  di’o appunnanai Puang Allah Taala. Jari  dao mie’ passomba (seu-seuwa di lalangna), selaengna  na (massomba) Puang Allah Taala."
    },
    {
      "sura": 72,
      "verse": 19,
      "text": "Anna sitongangna di wattu batuanna Puang Allah Taala (Muhammad)  mikke’de’ massomba-I (makkasiwiang), diangi (bassa jin) sijelle-jelle’ massirumungngi-i."
    },
    {
      "sura": 72,
      "verse": 20,
      "text": "Pa’uango’o (Muhammad): “Sitongangna iyau sangga’ massomba tappa’da’ Puangngu anna iyau andiang mappa’duai Puang (mau namesana seu-seuwa).”"
    },
    {
      "sura": 72,
      "verse": 21,
      "text": "Pa’uango’o (Muhammad): “Sitongangna iyau andianga’ kuasa  mappapolengo’o mie’ adaeang anna andiang toi acoangan.”"
    },
    {
      "sura": 72,
      "verse": 22,
      "text": "Pa’uango’o (Muhammad): “Sitongangna andiang  sinala diang mesa tau  na mala marrundungngia’ pole (di passessa)na Puang Allah Taala anna andiang sinala diang na mallolongan engeang petturundungan selaengna pole Iya."
    },
    {
      "sura": 72,
      "verse": 23,
      "text": "Selaengna (iyau sangga’) mappalambi’ (pappaingarang) pole di Puang Allah Taala anna risalah-Na. Anna inai-inai maadorakai Puang Allah Taala anna suro-Na, jari sitongangna di sesena naraka Jahannam, ise’iya ka’deng mannannungan di lalangna.”"
    },
    {
      "sura": 72,
      "verse": 24,
      "text": "Lambi’i mua’ ise’iya  ma’ita (passessa) iya dipaaccangani lao ise’iya. Jari ise’iya na ma’issang inaidi  kaminang malamma pattulungna anna inai kaminang saicco’ jumallana."
    },
    {
      "sura": 72,
      "verse": 25,
      "text": "Pa’uango’o (Muhammad): “Iyau andianga’ ma’issang, passessa iya dipaaccangano’o kadeppu’mi iyade’ Puangngu  napajari (apoleanganna) masae duai.”"
    },
    {
      "sura": 72,
      "verse": 26,
      "text": "(Iyamo  Puang)  iya ma’issang anu mallinrung, jari andiangi mappepetiroang lao di mesa tau  anu iya mallinrung."
    },
    {
      "sura": 72,
      "verse": 27,
      "text": "Selaengna lao di suro iya narioi, jari sitongangna Iya (Puang) mappadiang mai’di pa’jaga (malaika’) pole di olo anna pole di pondo’na."
    },
    {
      "sura": 72,
      "verse": 28,
      "text": "Mamoare’i Iya (Puang) ma’issangi, mua’ sitongangna para suro di’o pura mappalambi’  pesio-Na (risala-Na) Puangna, anna (sitongangna) paissangan-Na  (Puang) massalippuri  iya anu diang dio ise’iya, anna Iya  (Puang) marrekeng sisammesa-mesa di inggannana seu-seuwa."
    },
    {
      "sura": 73,
      "verse": 1,
      "text": "E to membukkus (Muhammad)!"
    },
    {
      "sura": 73,
      "verse": 2,
      "text": "Pembue’o (na massambayang) di wattu bongi, selaengna sambareang saicco’,"
    },
    {
      "sura": 73,
      "verse": 3,
      "text": "(iyamo) bare da’duana iyade’ kurangngi pai saicco’ pole iya di’o,"
    },
    {
      "sura": 73,
      "verse": 4,
      "text": "iyade’  la’bi pole di sambare da’duana di’o. Anna bacai Koroang  (baca) taratte’."
    },
    {
      "sura": 73,
      "verse": 5,
      "text": "Sitongangna Iyami’ na mappaturungano’o  pau  iya mabe’i."
    },
    {
      "sura": 73,
      "verse": 6,
      "text": "Sitongangna membue’ di wattu bongi la’bi sipato’i (ma’issi sunga’) anna bacang di wattu di’o la’bi  massipa’i."
    },
    {
      "sura": 73,
      "verse": 7,
      "text": "Sitongangna di (wattu) allo maappunnaio urusan malakka (mai’di)."
    },
    {
      "sura": 73,
      "verse": 8,
      "text": "Rappei sangana Puangmu, anna pakkasiwiango’o lao di sese-Na, na  tunru’ tongang."
    },
    {
      "sura": 73,
      "verse": 9,
      "text": "(Iyamo  Puang Allah Taala) Puangna timo’ anna bara’, andiang diang Puang sangadinna Iya, jari alai  (Puang Allah Taala) petturundungan(mu)."
    },
    {
      "sura": 73,
      "verse": 10,
      "text": "Anna pe’asa’baro’o (Muhammad) lao di anu napau ise’iya anna peakaraoi ise’iya peakarao macoa."
    },
    {
      "sura": 73,
      "verse": 11,
      "text": "Anna elorangma’ mappogau’ lao di to malloso-losongan di’o, iya maappunnai asannangan (asugiang) anna papattanjengi ise’iya cinappa’ (andiang masae)."
    },
    {
      "sura": 73,
      "verse": 12,
      "text": "Sawa’ sitongangna di Iyami’  diang mai’di pepungo (sakkala mabe’i) anna naraka sundallea’ (massopa-sopa),"
    },
    {
      "sura": 73,
      "verse": 13,
      "text": "anna ande iya ma’o’dong  ngarro’ (barona) anna passessa iya pemonge’."
    },
    {
      "sura": 73,
      "verse": 14,
      "text": "(ingarangi) di allo lino anna mai’di buttu tigoccang, anna diangi buttu di’o sitteng timbungan bunging siasembur (milluttusang)."
    },
    {
      "sura": 73,
      "verse": 15,
      "text": "Sitongangna Iyami’ pura massio di sesemu (E to kaper Makkah) mesa suro (Muhammad), iya massa’bi-io mie’, me’apai Iyami’ pura massio (diolo’) mesa suro lao di Fir’aun."
    },
    {
      "sura": 73,
      "verse": 16,
      "text": "Jari Fir’aun maadorakai di’o suro-o,  mane Iyami’ massessai  sawa’ passessa iya mabe’i."
    },
    {
      "sura": 73,
      "verse": 17,
      "text": "Jari mangapao na mala mappiara alawemu  mua’ tatta’o mie’ kaper di allo iya mappajari nanaeke uangan (mapute belua’na)."
    },
    {
      "sura": 73,
      "verse": 18,
      "text": "Langi’ poa’ topa di allo di’o. Diangi janjinna na tipateng."
    },
    {
      "sura": 73,
      "verse": 19,
      "text": "Sitongangna  iya di’e  mesa pappaingarang. Jari inai-inai mappoelo’, napominasai ma’ola tangalalang (maroro) lao di Puangna."
    },
    {
      "sura": 73,
      "verse": 20,
      "text": "Sitongangna Puangmu  ma’issang mua’  mikke’de’o  (massambayang)  kurang pole di duambareang tallunna bongi, iyade’ sambare da’du’na bongi iyade’ sambare tallunna anna (tipateng toi) mesa golongan to massolango’o. Anna Puang Allah Taala mappato’ ukuranna  bongi anna allo. Puang Allah Taala ma’issang  mua’ tongang  andiango’o mala mappattattu batasan  di’o wattu-o, jari Iya (Puang)  mappamaringngangan, sawa’ iyamo di’o  bacai anu mallamor di sesemu mie’ pole di Koroang. Iya (Puang) ma’issang mua’  na diang di antaramu to monge’ anna to mellamba  di baona lino ma’itai  sambareang amala’biangna  Puang Allah Taala, anna tau laeng iya mammusu’ di tangalalangna Puang Allah Taala, jari bacai anu malammor di sesemu mie’ pole di Koroang anna ke’deangi sambayang, pasungi (pasilennarangi) sakka’, anna panginrangngi Puang Allah Taala panginrangan iya macoa. Anna apiangan apa topa pole iya mupogau’  di alawemu tongang na mulolongani (balasanna) di sesena Puang Allah Taala sebagai balasan kaminang macoa anna kaminang kaiyang appalangna. Anna pirau a’dappango’o mie’ lao di Puang Allah Taala. Sitongangna Puang Allah Taala  Masarro Pa’dappang  na Makkesayang."
    },
    {
      "sura": 74,
      "verse": 1,
      "text": "E to  meppokong!"
    },
    {
      "sura": 74,
      "verse": 2,
      "text": "Pembue’o, mane pappaingarango’o!"
    },
    {
      "sura": 74,
      "verse": 3,
      "text": "anna Puangmu, jari pakaiyangi,"
    },
    {
      "sura": 74,
      "verse": 4,
      "text": "anna pakeangmu,  jari paccingngi,"
    },
    {
      "sura": 74,
      "verse": 5,
      "text": "anna panggauang dosa, jari pelei (pe’osangi),"
    },
    {
      "sura": 74,
      "verse": 6,
      "text": "anna dao (Muhammad) pappibengang (sawa’ melo’o) mallololongan (balasan) kaminang mai’di."
    },
    {
      "sura": 74,
      "verse": 7,
      "text": "Anna lao di Puangmu, jari pe’asa’baro’o."
    },
    {
      "sura": 74,
      "verse": 8,
      "text": "Jari mua’ dikumbusmi tarompe’ (sangkakala),"
    },
    {
      "sura": 74,
      "verse": 9,
      "text": "jari iyamo di’o wattu (polena) allo sussa,"
    },
    {
      "sura": 74,
      "verse": 10,
      "text": "di sesena to kaper andiang (toi) malammor."
    },
    {
      "sura": 74,
      "verse": 11,
      "text": "Elorangma’ iyau (menggau) di anu pura  U-padiang  sisa’-U,"
    },
    {
      "sura": 74,
      "verse": 12,
      "text": "anna Iyau mambei’i barang (asugiang) iya mai’di,"
    },
    {
      "sura": 74,
      "verse": 13,
      "text": "anna nana’eke iya samata massolangi,"
    },
    {
      "sura": 74,
      "verse": 14,
      "text": "anna Iyau mambei-i amasagenang, amasagenang tongang."
    },
    {
      "sura": 74,
      "verse": 15,
      "text": "Mane melo’ sanna’i malaai U-tambaiang."
    },
    {
      "sura": 74,
      "verse": 16,
      "text": "Tongang andiangi! sitongangna diangi massakka’ aya’-aya’-I (Koroang)."
    },
    {
      "sura": 74,
      "verse": 17,
      "text": "Iyau na mappepebuttui (timue’)  iya mepamatanggal."
    },
    {
      "sura": 74,
      "verse": 18,
      "text": "Sitongangna purai mappikkirri anna mappato’ (anu iya napato’),"
    },
    {
      "sura": 74,
      "verse": 19,
      "text": "jari cilakai, me’apai iya mappato’?"
    },
    {
      "sura": 74,
      "verse": 20,
      "text": "Mane cilakai, mi’apai iya mappato’?"
    },
    {
      "sura": 74,
      "verse": 21,
      "text": "Mane iya mappikkirri,"
    },
    {
      "sura": 74,
      "verse": 22,
      "text": "mane murrungi rupanna anna sugiging."
    },
    {
      "sura": 74,
      "verse": 23,
      "text": "mane meppondo’ (pole di atongangan) anna mattaka’bo­rang alawena,"
    },
    {
      "sura": 74,
      "verse": 24,
      "text": "jari ma’uangi: “(Koroang) di’e andiang laeng selaengna sangga’ seher  iya napi’gurui (pole di to diolo’)."
    },
    {
      "sura": 74,
      "verse": 25,
      "text": "Iya di’e andiang laeng, selaengna sangga’  paunna rupa tau.”"
    },
    {
      "sura": 74,
      "verse": 26,
      "text": "manini tongang na U-patamai di (naraka) Sakar."
    },
    {
      "sura": 74,
      "verse": 27,
      "text": "Anna muissang bandi apa (disanga naraka) Sakar?"
    },
    {
      "sura": 74,
      "verse": 28,
      "text": "(naraka) Sakar di’o andiangi mappelei anna andiang mappaso’nai,"
    },
    {
      "sura": 74,
      "verse": 29,
      "text": "(Naraka Sakar) mallo’be’-lo’be’ uli’na rupa tau."
    },
    {
      "sura": 74,
      "verse": 30,
      "text": "Di tondo dai’na diang sappulo ammessa (malaika’ pa’jaga)."
    },
    {
      "sura": 74,
      "verse": 31,
      "text": "Anna andiangi Iyami’ mappajari di’o pa’jaga naraka-o selaengna  pole di malaika’,  anna andiang toi Iyami’ mappapia bilanganna selaengna na  menjari paccowa di to kaper,  mamoare’i to di bei kitta’ makanynyang anna mamoare’i  tamba matappa’ anna mamoare’i  to di bei kitta’ anna to matappa’  di’o andiangi bata-bata  anna mamoare’i lalang di atena  diang amongeang anna to kaper (ma’uang): “Apa napoelo’ Puang Allah Taala di akkalarapangan di’e? Bassami di’o Puang Allah Taala mappapusa to napoelo’ anna mambei patiroang lao di to napoelo’. Anna andiang diang  ma’issang joa’na Puangmu selaengna Iya toi tia. Anna (naraka) Sakar  di’o andiang laeng selaengna sangga’ pappaingarang di sesena rupa tau."
    },
    {
      "sura": 74,
      "verse": 32,
      "text": "Tongang andiangi! sawa’ bulan,"
    },
    {
      "sura": 74,
      "verse": 33,
      "text": "anna bongi mua’ (lewa’mi) lao,"
    },
    {
      "sura": 74,
      "verse": 34,
      "text": "anna suwu mua’ mattipo’mi tarrang (paindo),"
    },
    {
      "sura": 74,
      "verse": 35,
      "text": "sitongangna (Sakar di’o) mesa awala’ iya kaiyang sanna’"
    },
    {
      "sura": 74,
      "verse": 36,
      "text": "peaccang (pappaingarang) lao di rupa tau,"
    },
    {
      "sura": 74,
      "verse": 37,
      "text": "(iyamo) inai to di sesemu mie’ mappoelo’ malluru iyade’  soro-soro’ pondo’."
    },
    {
      "sura": 74,
      "verse": 38,
      "text": "Tungga’-tungga’ alawe  mattanggungngi anu iya pura napogau’,"
    },
    {
      "sura": 74,
      "verse": 39,
      "text": "selaengna golongan  kanang,"
    },
    {
      "sura": 74,
      "verse": 40,
      "text": "lalang di suruga, ise’iya sipatu-patule’,"
    },
    {
      "sura": 74,
      "verse": 41,
      "text": "pole di to madosa,"
    },
    {
      "sura": 74,
      "verse": 42,
      "text": "”apadi massurungano’o mie’ mittama di (naraka) Sakar?”"
    },
    {
      "sura": 74,
      "verse": 43,
      "text": "Ise’iya ma’uang: “Iyami’ diolo’  andiang mittama di to (makke’deang) massambayang,"
    },
    {
      "sura": 74,
      "verse": 44,
      "text": "Anna andiang (toi)   iyami’ mappande to kasi-asi,"
    },
    {
      "sura": 74,
      "verse": 45,
      "text": "anna diangi iyami’ mappau-pau (anu tappatuyu), siola to mappau-pau (asalang),"
    },
    {
      "sura": 74,
      "verse": 46,
      "text": "anna diangi iyami’ malloso-losongan allo pambalasan,"
    },
    {
      "sura": 74,
      "verse": 47,
      "text": "lambi’i pole  di iyami’ amateang.”"
    },
    {
      "sura": 74,
      "verse": 48,
      "text": "Jari andiangmi ma’guna di sesena ise’iya syafaat (pattulung) pole di to pambei syafaat (pattulung)."
    },
    {
      "sura": 74,
      "verse": 49,
      "text": "Jari mangapai ise’iya (to kaper) na meppondo’ pole di pappaingarangna (Puang Allah Taala)?"
    },
    {
      "sura": 74,
      "verse": 50,
      "text": "ingga’na le’ba’i ise’iya di’o himar malaira iya maindong tibikke’,"
    },
    {
      "sura": 74,
      "verse": 51,
      "text": "maindong pole di singa."
    },
    {
      "sura": 74,
      "verse": 52,
      "text": "Mala tungga’-tungga’ tau di sesena ise’iya  mappoelo’i, malaai dibei sura’ tillamba-lambar iya tibua."
    },
    {
      "sura": 74,
      "verse": 53,
      "text": "Tongang andiangi! Sitongangna ise’iya andiangi marakke’ lao di ahera’."
    },
    {
      "sura": 74,
      "verse": 54,
      "text": "Tongang andiangi! Sitongangna (Koroang) di’o  pappaingarang."
    },
    {
      "sura": 74,
      "verse": 55,
      "text": "Jari inai-inai  mappoelo’, tongang malai maala pe’guruang pole di (Koroang)."
    },
    {
      "sura": 74,
      "verse": 56,
      "text": "Anna ise’iya andiang na maala pe’guruang (di sesena) selaengna mua’ Puang Allah Taala mappoelo’. Iya  (Puang Allah Taala) iyamo Puang iya sipato’i tau  me’atakwa Lao anna makai maa’dappangan."
    },
    {
      "sura": 75,
      "verse": 1,
      "text": "Tongang mattunda’ sawa’ allo kiama’,"
    },
    {
      "sura": 75,
      "verse": 2,
      "text": "anna tongang mattunda’ sawa’ nyawa iya tulu manoso (alawe)."
    },
    {
      "sura": 75,
      "verse": 3,
      "text": "Apa’ na nasangadi rupa tau, mua’ Iyami’  andiang na mappasirumungi (membali’) buku-bukunna?"
    },
    {
      "sura": 75,
      "verse": 4,
      "text": "Andiangi tipateng, sitongangna Iyami’ kuasa massusun (membali’)  gariminna (massusun) sukku’ (kalepu)."
    },
    {
      "sura": 75,
      "verse": 5,
      "text": "Naiya tia rupa tau di’o  melo’ mappogau’ adaeang  tarru-tarrus."
    },
    {
      "sura": 75,
      "verse": 6,
      "text": "Mettule’i: “Pirangpai di’o allo kima’-o?”"
    },
    {
      "sura": 75,
      "verse": 7,
      "text": "Jari mua’ membulla’mi mata (marakke’),"
    },
    {
      "sura": 75,
      "verse": 8,
      "text": "anna mua’ bulan pa’dami tayangna (paindona),"
    },
    {
      "sura": 75,
      "verse": 9,
      "text": "anna dipasirumung (dipasammesai) mata allo anna bulan,"
    },
    {
      "sura": 75,
      "verse": 10,
      "text": "di allo di’o (diangi)  rupa tau ma’uang: “Inna na diengei maindong?”"
    },
    {
      "sura": 75,
      "verse": 11,
      "text": "Tongang andiangi! andiang diang petturundungan!"
    },
    {
      "sura": 75,
      "verse": 12,
      "text": "Sangga’ lao tappa’ di Puangmu di allo di’o engeang membali’."
    },
    {
      "sura": 75,
      "verse": 13,
      "text": "Di allo di’o  dipakarewai’i rupa tau anu iya pura  na pependiolo anna (siola) anu iya na pependiboe’"
    },
    {
      "sura": 75,
      "verse": 14,
      "text": "Mala iya di’o rupa tau-o,  menjari sa’bi di alawena,"
    },
    {
      "sura": 75,
      "verse": 15,
      "text": "maui  (mappadiang) mappasung alasanna."
    },
    {
      "sura": 75,
      "verse": 16,
      "text": "Da mupatiuya’i pallepa’mu na (mambaca) Koroang sawa’ melo’o me’asiga-siga (makkuasai’i)."
    },
    {
      "sura": 75,
      "verse": 17,
      "text": "Sitongangna Iyami’ na mappasirumungi (lalang di dadammu) anna (mappamanarango’o) mambacai."
    },
    {
      "sura": 75,
      "verse": 18,
      "text": "Ana mua’ Iyami’ pura mambacai, jari piccoe’i bacana."
    },
    {
      "sura": 75,
      "verse": 19,
      "text": "mane sitongangna  Iyami’ na  mappannassa-i (Koroang)."
    },
    {
      "sura": 75,
      "verse": 20,
      "text": "Tongang andiangi! Mala ma’elo’i sanna’o mie’ atuoang lino,"
    },
    {
      "sura": 75,
      "verse": 21,
      "text": "anna mupelei mie’ (atuoang) ahera’."
    },
    {
      "sura": 75,
      "verse": 22,
      "text": "Rupanna (to matappa’) di allo di’o mawarra’ (mario),"
    },
    {
      "sura": 75,
      "verse": 23,
      "text": "mattangngar lao di Puangna."
    },
    {
      "sura": 75,
      "verse": 24,
      "text": "Anna rupanna (to kaper) di allo di’o murrungi,"
    },
    {
      "sura": 75,
      "verse": 25,
      "text": "ise’iya makanynyangi mua’  na diparuai awala’  iya kaiyang sanna’."
    },
    {
      "sura": 75,
      "verse": 26,
      "text": "Tongang andiangi! Mua’ nappasna (mesa tau) lambi’mi lao  di tingarro’na (ummadang),"
    },
    {
      "sura": 75,
      "verse": 27,
      "text": "anna dipauangngi: “Inai na mala mappamassau?”"
    },
    {
      "sura": 75,
      "verse": 28,
      "text": "Anna makanynyangi  mua’ sitongangna iyamo di’o wattu assisarang (di lino),"
    },
    {
      "sura": 75,
      "verse": 29,
      "text": "anna sige’gesmi  battis (kaeri) anna battis (kanang),"
    },
    {
      "sura": 75,
      "verse": 30,
      "text": "lao di Puangmu di allo di’o, dilewo’o."
    },
    {
      "sura": 75,
      "verse": 31,
      "text": "Anna andiangi melo’ mappattongang (Suro anna Koroang) anna andiang toi melo’  massambayang."
    },
    {
      "sura": 75,
      "verse": 32,
      "text": "anna iya tia malloso-losongani (suro) anna meppondo’i (pole di atongangan)."
    },
    {
      "sura": 75,
      "verse": 33,
      "text": "Mane mellambai lao di biya-biyanna mettokko (taka’bor)."
    },
    {
      "sura": 75,
      "verse": 34,
      "text": "Acilakangmu (to kaper), jari acilakang (di sesemu)!"
    },
    {
      "sura": 75,
      "verse": 35,
      "text": "Mane acilakangmu (to kaper), jari anna acilakang (di sesemu)!"
    },
    {
      "sura": 75,
      "verse": 36,
      "text": "Apa’ nasangadi rupa tau, mua’ na dipappaso’na-so’nai tipatengan tappa’  di’o (andiang ditanggungni)?"
    },
    {
      "sura": 75,
      "verse": 37,
      "text": "Taniadi (ise’iya)  diolo’ satti’diang manning iya dituppa­sang (tama di are’ pianang),"
    },
    {
      "sura": 75,
      "verse": 38,
      "text": "mane iya di’o manning-o  menjari sambo’ong  cera’, mane Puang Allah Taala mappadiangi, anna mappasukku’i,"
    },
    {
      "sura": 75,
      "verse": 39,
      "text": "mane Puang Allah Taala mappajari di sesena sappasang tommuane anna to baine."
    },
    {
      "sura": 75,
      "verse": 40,
      "text": "Apa’ taniadi (Puang Allah Taala mappogau’) anna kuasa (to’o) mappatuo to mate?"
    },
    {
      "sura": 76,
      "verse": 1,
      "text": "Andiangdi polemo lao di bassa tau mesa wattu pole di wattu masae, anna di wattu di’o andiang pai mettokko mesa seu-seuwa iya mala dipau (direkeng)?"
    },
    {
      "sura": 76,
      "verse": 2,
      "text": "Sitongangna Iyami’ pura mappadiang rupa  tau  pole di satti’diang manning iya sijappur, Iyami’  melo’ ma’uyi’i (sawa’ pesioang anna peposarang), sawa’ iyamo di’o Iyami’ mappajari-i  ma’irrangngi anna ma’ita."
    },
    {
      "sura": 76,
      "verse": 3,
      "text": "Sitongangna Iyami’ pura mappatiroi-i tangalalang iya maroro, diang to me’asukkur, diang to’o to me’akaper."
    },
    {
      "sura": 76,
      "verse": 4,
      "text": "Sitongangna Iyami’ mappatayangani di sesena to kaper ratte, anna petuyu’ (sakkala) anna (naraka) iya sundallea’ (massopa-sopa)."
    },
    {
      "sura": 76,
      "verse": 5,
      "text": "Sitongangna to mappogau’ apiangan na mandundui pole di gallas (iya issinna inungan) cappurang uai anna kapur,"
    },
    {
      "sura": 76,
      "verse": 6,
      "text": "(iyamo) mata uai (lalang di suruga) iya naengei mandundu batuanna Puang Allah Taala, anna ise’iya mala mappalolong macoai."
    },
    {
      "sura": 76,
      "verse": 7,
      "text": "Ise’iya mappadottong tinja’ anna marakke’ mua’ diang mesa allo iya passessana (awala’na) samalele."
    },
    {
      "sura": 76,
      "verse": 8,
      "text": "Anna ise’iya  mappibei ande iya naelo’i lao di to kasi-asi, anna ana’ beong,  anna to di tarukkung (disaka),"
    },
    {
      "sura": 76,
      "verse": 9,
      "text": "(na ma’uang): “sitongangna iyami’  mappandeo mie’ sangga’ mahhara’ riona Puang Allah Taala, iyami’ andiang mahhara’ pambalasanmu mie’ anna andiang (toa’ mahhara’ pau) sukkur (mu)."
    },
    {
      "sura": 76,
      "verse": 10,
      "text": "Sitonganna iyami’ marakke’ (dipassessana) Puangngi di mesa  allo, tau (di allo di’o)  merrupa pammaissang (murrung) panno amasussang.”"
    },
    {
      "sura": 76,
      "verse": 11,
      "text": "Jari Puang Allah Taala mappiarai ise’iya pole di sussana di’o allo-o, anna mambei-i  amawarrangan (rupa) anna arioang pa’mai’."
    },
    {
      "sura": 76,
      "verse": 12,
      "text": "Anna Iya (Puang) mambalasi ise’iya sawa’ asa’barangna,  suruga anna (pakeang) sa’be."
    },
    {
      "sura": 76,
      "verse": 13,
      "text": "ise’iya di lalang me’oro messender di pe’oroang, ise’iya andiangi  massa’ding loppa’na mata allo anna andiang toi madinging minggenggeng (lumenggeng)."
    },
    {
      "sura": 76,
      "verse": 14,
      "text": "Anna  kadeppu’i lao ise’iya naunganna (ponna suruga) anna buana dipamalammorangi puppiangna, na malammor tongang."
    },
    {
      "sura": 76,
      "verse": 15,
      "text": "Anna dipaleleangi lao  ise’iya dunduang pole di  salaka anna piala losa rapang kaca,"
    },
    {
      "sura": 76,
      "verse": 16,
      "text": "(iyamo) kaca (dipapia) pole di salaka  iya pura nasuka’ (naukur) siola macoana."
    },
    {
      "sura": 76,
      "verse": 17,
      "text": "anna (lalang di suruga di’o) ise’iya dipadundu  sakkaca (inungan)  iya dicappur laiya."
    },
    {
      "sura": 76,
      "verse": 18,
      "text": "(Iya dipapole) di mesa mata uai suruga disanga salsabil."
    },
    {
      "sura": 76,
      "verse": 19,
      "text": "Anna ise’iya nagulilingngi mai’di to mane tuo iya tatta’ mangura. Mua’ muitai ise’iya na musangai mutiara iya sisembur."
    },
    {
      "sura": 76,
      "verse": 20,
      "text": "Anna mua’ ma’itao sau (suruga), tongang na muitai rupa-rupanna mai’di anyamangan anna arayang iya kaiyang."
    },
    {
      "sura": 76,
      "verse": 21,
      "text": "Ise’iya mappakei pakeang sa’be iya kurarra’ (alus) anna sa’be maumbang  anna dipappakei gallang  iya dipapia pole di salaka, anna Puang mambei lao ise’iya dunduang iya mapaccing."
    },
    {
      "sura": 76,
      "verse": 22,
      "text": "Sitongangna iya di’e  iyamo balasan di sesemu mie’, anna diangi akkaresoangmu mie’ disukkurri (natarimai Puang)."
    },
    {
      "sura": 76,
      "verse": 23,
      "text": "Sitongangna Iyami’  pura mappaturungano’o (Muhammad) Koroang sisaicco-saicco’."
    },
    {
      "sura": 76,
      "verse": 24,
      "text": "Jari pe’asa’baro’o na (mappogau’) pato’na Puangmu, anna da pappiccoe’i  to madosa anna to kaper di antarana ise’iya."
    },
    {
      "sura": 76,
      "verse": 25,
      "text": "Anna rappei sangana Puangmu di (wattu) malimang anna arawiang."
    },
    {
      "sura": 76,
      "verse": 26,
      "text": "Anna di sambareang bongi, jari suyu’o Lao di (Puang) anna pattasa’beo lao di (Puang) di wattu karaona bongi."
    },
    {
      "sura": 76,
      "verse": 27,
      "text": "Sitongangna ise’iya (to kaper)  ma’elo’i atuoang lino anna ise’iya andiangi mappindalingai capparangna, di allo iya mabe’i (allo ahera’)."
    },
    {
      "sura": 76,
      "verse": 28,
      "text": "Iyami’ pura mappadiangi ise’iya anna mappamakasau pappasiandeangna tuwunna, mua’ Iyami’ mappoelo’, Iyami’ tongang na massallei ise’iya (di to sinrupanna)."
    },
    {
      "sura": 76,
      "verse": 29,
      "text": "Sitongangna  (aya’-aya’) di’e iyamo pappaingarang, jari inai-inai mappoelo’ (apiangan di alawena) tongang na ma’olai tangalalang lao di Puangna."
    },
    {
      "sura": 76,
      "verse": 30,
      "text": "Anna andiango’o mie’ paulle  (ma’ola iya di’o tangalalang-o), selaengna  mua’ Puang Allah Taala mappoelo’. Sitongangna Puang Allah Taala Diangi Masarro Ma’issang na Maroro (Adil)."
    },
    {
      "sura": 76,
      "verse": 31,
      "text": "Iya  (Puang) mappatama di pammase-Na (suruga) to napoelo’. Anna  to ta’lalo pagau’ bawang napatanya­ngani (Puang) passessa iya pemonge’."
    },
    {
      "sura": 77,
      "verse": 1,
      "text": "Sawa’ para malaika’ (iya) disio mambawa apiangan."
    },
    {
      "sura": 77,
      "verse": 2,
      "text": "Anna (para malaika’) iya melluttus masiga sanna’."
    },
    {
      "sura": 77,
      "verse": 3,
      "text": "anna (para malaika’) iya mambure (pammasena Puangna) kaminang  maloang,"
    },
    {
      "sura": 77,
      "verse": 4,
      "text": "anna (para malaika’)  iya mappasallaesang (anu parua anna anu salah) mappannassana tongang,"
    },
    {
      "sura": 77,
      "verse": 5,
      "text": "anna (para malaika’)  iya mappalambi’ wahyu,"
    },
    {
      "sura": 77,
      "verse": 6,
      "text": "na mattola’ (andiang matarima) alasan iyade’  mappaingarang."
    },
    {
      "sura": 77,
      "verse": 7,
      "text": "Sitongangna anu iya na janjiango’o,  tongang na tipatengi."
    },
    {
      "sura": 77,
      "verse": 8,
      "text": "Jari mua’ bittoeng di apusmi,"
    },
    {
      "sura": 77,
      "verse": 9,
      "text": "anna mua’ langi’ tisigi’mi,"
    },
    {
      "sura": 77,
      "verse": 10,
      "text": "anna mua’ buttu dipaaccurmi menjari kareamus,"
    },
    {
      "sura": 77,
      "verse": 11,
      "text": "anna mua’ para suro dipato’mi wattunna."
    },
    {
      "sura": 77,
      "verse": 12,
      "text": "(Ise’iya tongang di pa’uangngi): “Ingga inna allo, di pattanjeng  (na massessa  to kaper)?”"
    },
    {
      "sura": 77,
      "verse": 13,
      "text": "Lambi’ allo atattuang."
    },
    {
      "sura": 77,
      "verse": 14,
      "text": "Anna muissang bandi  apa di’o disanga allo atattuang-o?"
    },
    {
      "sura": 77,
      "verse": 15,
      "text": "Acilakang kaiyang di allo di’o  di sesena to malloso-losongan."
    },
    {
      "sura": 77,
      "verse": 16,
      "text": "Apa’ taniadi Iyami’  pura mappawinasai  to mendiolo?"
    },
    {
      "sura": 77,
      "verse": 17,
      "text": "Mane Iyami’ mappacoe’ (passessa-I lao ise’iya) sawa’ passessa to pole di boe’."
    },
    {
      "sura": 77,
      "verse": 18,
      "text": "Tipatenganmi di’o Iyami’  mappogau’ lao di to madosa."
    },
    {
      "sura": 77,
      "verse": 19,
      "text": "Acilakang kaiyang di allo di’o  di sesena to malloso-losongan."
    },
    {
      "sura": 77,
      "verse": 20,
      "text": "Apa’ taniadi Iyami’ mappadiango-o mie’ pole di uai iya  matuna,"
    },
    {
      "sura": 77,
      "verse": 21,
      "text": "mane Iyami’ maannai lalang di engeang makasau (are’ pianang),"
    },
    {
      "sura": 77,
      "verse": 22,
      "text": "lambi’ wattu iya di pattantu,"
    },
    {
      "sura": 77,
      "verse": 23,
      "text": "mane Iyami’ mappattantu (benru’ tokkona), jari Iyami’mo kaminang macoa iya mappattantu."
    },
    {
      "sura": 77,
      "verse": 24,
      "text": "Acilakang kaiyang di allo di’o di sesena to malloso-losongan."
    },
    {
      "sura": 77,
      "verse": 25,
      "text": "Apa’ taniadi Iyami’  mappajari lino (engeang) assirumungan,"
    },
    {
      "sura": 77,
      "verse": 26,
      "text": "to tuo anna to mate?"
    },
    {
      "sura": 77,
      "verse": 27,
      "text": "Anna Iyami’ mappapiangani mai’di buttu malinggao, anna Iyami’  mappadunduo mie’ uai matawar."
    },
    {
      "sura": 77,
      "verse": 28,
      "text": "Acilakang kaiyang di allo di’o,  di sesena to malloso-losongan."
    },
    {
      "sura": 77,
      "verse": 29,
      "text": "(Dipa’uangngi lao ise’iya di allo kiama’): “Lambamo’o mie’ mallolongan passessa  iya diolo’  mai muloso-losongan."
    },
    {
      "sura": 77,
      "verse": 30,
      "text": "Lambamo’o na mallolongan  pettullungan (iya) tallu ta’ena (api naraka),"
    },
    {
      "sura": 77,
      "verse": 31,
      "text": "Iya andiang marrundungngi anna andiang toi  mattola’ sundalle’na (passopana api naraka).”"
    },
    {
      "sura": 77,
      "verse": 32,
      "text": "Sitongangna (naraka) mappasung (massemburang) bunga api sikkaiyang anna simmalinggao boyang arayang,"
    },
    {
      "sura": 77,
      "verse": 33,
      "text": "ingga’na le’ba’i sattindorang  unta iya mariri."
    },
    {
      "sura": 77,
      "verse": 34,
      "text": "Acilakang kaiyang di allo di’o, di sesena to malloso-losongan."
    },
    {
      "sura": 77,
      "verse": 35,
      "text": "Iyamo di’e allo, ise’iya andiang mala mappau,"
    },
    {
      "sura": 77,
      "verse": 36,
      "text": "anna andiangi dielorang lao ise’iya mappau alasanna mamoare’i ise’iya dia’dappangan."
    },
    {
      "sura": 77,
      "verse": 37,
      "text": "Acilakang kaiyang di allo di’o, di sesena to malloso-losongan."
    },
    {
      "sura": 77,
      "verse": 38,
      "text": "Iyamo di’e allo di atattuang, (di allo di’e) Iyami’ mappasirumungo’o mie’ anna to mendiolo."
    },
    {
      "sura": 77,
      "verse": 39,
      "text": "Mua’ maappunnaio mie’ pepagengge,  jari pogau’i iya di’o pepagenggemu di sese-U."
    },
    {
      "sura": 77,
      "verse": 40,
      "text": "Acilakang kaiyang di allo di’o, di sesena to malloso-losongan."
    },
    {
      "sura": 77,
      "verse": 41,
      "text": "Sitongangna to me’atakwa di lalangnai pettullungan (iya maullung)   anna (sikadeppu’na) mai’di  mata uai."
    },
    {
      "sura": 77,
      "verse": 42,
      "text": "Anna ise’iya (mallolongan) bua-bua iya naelo’i."
    },
    {
      "sura": 77,
      "verse": 43,
      "text": "(Dip’auangngi ise’iya): “Ande anna pandundumo’o mie’ siola nyamang, sawa’ anu iya pura mupogau’. "
    },
    {
      "sura": 77,
      "verse": 44,
      "text": "Sitongangna tipatenganmi di’o Iyami’  mambalas to mappogau’ apiangan."
    },
    {
      "sura": 77,
      "verse": 45,
      "text": "Acilakang kaiyang di allo di’o,  di  sesena to maloso-losongan."
    },
    {
      "sura": 77,
      "verse": 46,
      "text": "(Dipa’uangngi lao di to kaper); “Ande  anna pi’asanna-sannammo’o  mie’ (di lino di wattu)  mapocci’ (cinappa’). Sitongangna i'o mie’ iyamo to madosa (madoraka).”"
    },
    {
      "sura": 77,
      "verse": 47,
      "text": "Acilakang kaiyang di allo di’o,  di sesena to malloso-losongan."
    },
    {
      "sura": 77,
      "verse": 48,
      "text": "Anna mua’ dipa’uangngi lao ise’iya: “Ruku’o mie’, tongang andiangi ise’iya melo’ ruku’."
    },
    {
      "sura": 77,
      "verse": 49,
      "text": "Acilakang kaiyang di allo di’o,  di sesena to malloso-losongan!"
    },
    {
      "sura": 77,
      "verse": 50,
      "text": "Jari pau apaduapa,  dipurana Koroang  di’e ise’iya na mattappa’?"
    },
    {
      "sura": 78,
      "verse": 1,
      "text": "Masalah apadi nasurung iseiya sipatu-patule’?"
    },
    {
      "sura": 78,
      "verse": 2,
      "text": "Di sesena karewa iya kaiyang,"
    },
    {
      "sura": 78,
      "verse": 3,
      "text": "iya di lalangnai ise’iya sisala-sala."
    },
    {
      "sura": 78,
      "verse": 4,
      "text": "tongang andiangi! na naissangi manini,"
    },
    {
      "sura": 78,
      "verse": 5,
      "text": "Mane tongang andiangi! na naissangi manini."
    },
    {
      "sura": 78,
      "verse": 6,
      "text": "Taniadi Iyami’  pura mappadiang  lino (menjari) peapparang,"
    },
    {
      "sura": 78,
      "verse": 7,
      "text": "anna inggannana buttu  (menjari) passan(na’)?"
    },
    {
      "sura": 78,
      "verse": 8,
      "text": "Anna Iyami’ mappadiango’o mie’  sipasa-pasang,"
    },
    {
      "sura": 78,
      "verse": 9,
      "text": "anna Iyami’ mappajari tindomu mie’ (engeang) mappassau,"
    },
    {
      "sura": 78,
      "verse": 10,
      "text": "anna Iyami’ mappajari bongi (menjari) pakeang,"
    },
    {
      "sura": 78,
      "verse": 11,
      "text": "anna Iyami’  mappajari allo  (na muengei) ma’itai atuoang,"
    },
    {
      "sura": 78,
      "verse": 12,
      "text": "anna Iyami’  mappapia   tondodai’ (baomu) mie’ pitu (langi’) iya makasau’,"
    },
    {
      "sura": 78,
      "verse": 13,
      "text": "anna Iyami’  mappaia pallang  iya  tarrang sanna’ (mata allo),"
    },
    {
      "sura": 78,
      "verse": 14,
      "text": "anna Iyami’ mappaturung  pole di tai iri’ (uai) iya ra’da’ (matamba’),"
    },
    {
      "sura": 78,
      "verse": 15,
      "text": "na  Iyami’ mappatuo  sawa’  uai di’o, mai’di tulang anna tuda-tuda’,"
    },
    {
      "sura": 78,
      "verse": 16,
      "text": "anna mai’di uma marumbo."
    },
    {
      "sura": 78,
      "verse": 17,
      "text": "Sitongangna allo dipannassa  (putusan) iyamo mesa wattu iya dipato’,"
    },
    {
      "sura": 78,
      "verse": 18,
      "text": "(iyamo) allo  (di wattu di’o) dikumbus tarompe’, mane polemo’o mie’ siule-ule’ (me’urri-urri),"
    },
    {
      "sura": 78,
      "verse": 19,
      "text": "anna dibuai langi’, jari diangmo sisaapa ba’ba,"
    },
    {
      "sura": 78,
      "verse": 20,
      "text": "anna dipajalangmi buttu, menjarimi bayo-bayo kalo’bo’ uai."
    },
    {
      "sura": 78,
      "verse": 21,
      "text": "Sitongangna (naraka) Jahannam di’o (menjari) engeang  mandandang mata,"
    },
    {
      "sura": 78,
      "verse": 22,
      "text": "menjari engeang   pembaliangna to mambulallo atorang."
    },
    {
      "sura": 78,
      "verse": 23,
      "text": "Mottongi ise’iya di lalangna, masae sanna’,"
    },
    {
      "sura": 78,
      "verse": 24,
      "text": "andiangi ise’iya mapperasai asannangan di lalangna  anna andiang toi dipadundu,"
    },
    {
      "sura": 78,
      "verse": 25,
      "text": "selaengna uai iya re’de anna nana,"
    },
    {
      "sura": 78,
      "verse": 26,
      "text": "pambalasang iya (puli) sitteng."
    },
    {
      "sura": 78,
      "verse": 27,
      "text": "Sitongangna diangi ise’iya andiang rua mahhara’ dihisab (ditimbang),"
    },
    {
      "sura": 78,
      "verse": 28,
      "text": "Anna ise’iya tongang malloso-losongan aya’- aya’-I."
    },
    {
      "sura": 78,
      "verse": 29,
      "text": "Anna inggannana seu-seuwa pura nasangmi  Iyami’ ukir lalang di mesa sura’."
    },
    {
      "sura": 78,
      "verse": 30,
      "text": "Sawa’ iyamo di’o pena’dingngimi mie’, anna Iyami’ andiang  sinalai na mattambaiango’o mie’ selaengna paccalla."
    },
    {
      "sura": 78,
      "verse": 31,
      "text": "Sitongangna to me’atakwa mallolongani  apakalang,"
    },
    {
      "sura": 78,
      "verse": 32,
      "text": "(iyamo) mai’di uma anna bua anggur,"
    },
    {
      "sura": 78,
      "verse": 33,
      "text": "anna mai’di ne’ibaine iya ma’bakka-bakka’,"
    },
    {
      "sura": 78,
      "verse": 34,
      "text": "anna mai’di gallas iya  panno (tiissi’i inungan)."
    },
    {
      "sura": 78,
      "verse": 35,
      "text": "Andiangi ise’iya mairrangngi pau-pau  tamma’guna  di lalangna anna andiang (to’o diang pau-pau) losong."
    },
    {
      "sura": 78,
      "verse": 36,
      "text": "Pambalasang pole di Puangmu anna pap­pibengang iya mai’di sanna’,"
    },
    {
      "sura": 78,
      "verse": 37,
      "text": "Puang (iya mappiara) langi’ anna lino anna anu iya di alle’na, Iya (Puang) Masarro Masayang. Ise’iya andiangi mala sipau (Puang)."
    },
    {
      "sura": 78,
      "verse": 38,
      "text": "Di allo, wattu nyawa anna  para malaika’ ma’barris, andiangi mappau, selaengna to naelorang pole  di Puang Masarro Masayang,  anna mappaui pau iya  tongang (parua)."
    },
    {
      "sura": 78,
      "verse": 39,
      "text": "Iyamo di’o  allo tongang (natipateng). Jari  inai-inai mappoelo’, sitinayannai ma’ola tangalalang  membali’  lao di Puangna."
    },
    {
      "sura": 78,
      "verse": 40,
      "text": "Sitongangna  Iyami’  pura  mappaingarango’o mie’ (to kaper) passessa  iya kadeppu’, di allo rupa tau ma’ita iya anu pura napogau’ da’dua limanna, anna to kaper  ma’uang: “Macoa-coapai tia tenna’ dianga’ diolo’ (menjari) lita’.”"
    },
    {
      "sura": 79,
      "verse": 1,
      "text": "Sawa’ (malaika’) iya maala (nyawa) makarras."
    },
    {
      "sura": 79,
      "verse": 2,
      "text": "Sawa’ (malaika’) iya  maala nyawa malammor (mallumu-lumu)."
    },
    {
      "sura": 79,
      "verse": 3,
      "text": "Sawa’ (malaika’) iya mirrawung pole  di langi’ masiga sanna’,"
    },
    {
      "sura": 79,
      "verse": 4,
      "text": "anna (malaika’) iya mappendioloi masiga sanna’,"
    },
    {
      "sura": 79,
      "verse": 5,
      "text": "anna (malaika’) iya  maator urusan (lino)."
    },
    {
      "sura": 79,
      "verse": 6,
      "text": "(Sitongangna na dipatiwa’aso’o) di  allo (wattu dikumbus tarompe’ pammulang  mappatigoccang (alang),"
    },
    {
      "sura": 79,
      "verse": 7,
      "text": "Pekkumbusang  pammulang  nattindorri pekkum­busang mada’dua."
    },
    {
      "sura": 79,
      "verse": 8,
      "text": "Atena tau di’o wattu-o marakke’ sanna’i,"
    },
    {
      "sura": 79,
      "verse": 9,
      "text": "Menduku (rondong)  pe'itanna."
    },
    {
      "sura": 79,
      "verse": 10,
      "text": "(To kaper) ma’uang: “Apa’ tongangdi iyami’  na dipe­pembali’  (sitteng) diolo’ mai (di atuoang pammulang)?"
    },
    {
      "sura": 79,
      "verse": 11,
      "text": "Apa’ (nadipatuo duadi) mua’ diangi iyami’  mate menjarimi buku-buku iya accur (mippallili)?”"
    },
    {
      "sura": 79,
      "verse": 12,
      "text": "Ise’iya ma’uang: “Mua’ tipatengi di’o, iyamo di’o pappepembaliang meparugi.”"
    },
    {
      "sura": 79,
      "verse": 13,
      "text": "jari sitongangna iya di’o pappepembaliang-o pissangdi dikumbus tarompe’."
    },
    {
      "sura": 79,
      "verse": 14,
      "text": "jari siola-ola nasangmi ise’iya tuo membali’ di baona lino."
    },
    {
      "sura": 79,
      "verse": 15,
      "text": "Tanda’ bandimo mating di sesemu (Muhammad) curitana Musa?"
    },
    {
      "sura": 79,
      "verse": 16,
      "text": "Di wattu Puangna maillongngi’i dio di  lemba engeang mapaccing, iyamo lemba Thuwa."
    },
    {
      "sura": 79,
      "verse": 17,
      "text": "lambamo’o lao di Fir’aun! Sitongangna diangi mambulallo atorang."
    },
    {
      "sura": 79,
      "verse": 18,
      "text": "Jari pa’uango’o (lao di Fir’aun): “Diangdi elo’mu na mappaccingngi alawe (pole di apusang),"
    },
    {
      "sura": 79,
      "verse": 19,
      "text": "anna na upatiroio  lao di tangalalang Puangmu, malaao marakke’ lao di sese-Na?”"
    },
    {
      "sura": 79,
      "verse": 20,
      "text": "Mane (Musa) mappatiroiangi  mu’jizat iya kaiyang."
    },
    {
      "sura": 79,
      "verse": 21,
      "text": "Jari (anna iya tia Fir’aun) malloso-losongan anna maadorakai."
    },
    {
      "sura": 79,
      "verse": 22,
      "text": "Mane iya  meppondo’ na usahai mambali (massakka’ Musa)."
    },
    {
      "sura": 79,
      "verse": 23,
      "text": "Jari iya (Fir’aun) mappasirumungi (para to kaiyangna) mane ma'illongngi (taunna)."
    },
    {
      "sura": 79,
      "verse": 24,
      "text": "Mane ma’uang: “Iyaumo puangmu  mie’ iya masarro matinggi.”"
    },
    {
      "sura": 79,
      "verse": 25,
      "text": "Jari Puang Allah Taala mapparuai abala’, abala’ di ahera’ anna abala’ di lino."
    },
    {
      "sura": 79,
      "verse": 26,
      "text": ".Sitongangna ditipatengan di’o diang pe’guruang di sesena to marakke’ lao (di Puangna)."
    },
    {
      "sura": 79,
      "verse": 27,
      "text": "Apa’ la’bi masussadi pappapiangmu mie’ iyade’ langi’ iya pura napapiai (Puang Allah Taala)?"
    },
    {
      "sura": 79,
      "verse": 28,
      "text": "Iya mappamalinggato’  ke’deangna mane napasukku’ tongang (papiana),"
    },
    {
      "sura": 79,
      "verse": 29,
      "text": "anna Iya mappajari bonginna (mapattang kapa’), anna  mappapia allona  paindo (matarrang sanna’)."
    },
    {
      "sura": 79,
      "verse": 30,
      "text": "Anna lino dipuranamo di’o, napatiappari."
    },
    {
      "sura": 79,
      "verse": 31,
      "text": "Iya mappasu’be’ (mappatisuppi’ pole di lino)  mata uai anna mappatuo tuda-tuda’na."
    },
    {
      "sura": 79,
      "verse": 32,
      "text": "Anna inggannana buttu dipindasoang (dipato’) makasau’ sanna’."
    },
    {
      "sura": 79,
      "verse": 33,
      "text": "(Iyanasangna di’o) anyamanganmu mie’ anna di olo’-olo’ pearangmu mie’."
    },
    {
      "sura": 79,
      "verse": 34,
      "text": "Jari mua’ polemi abala’ iya kaiyang (allo kiama’),"
    },
    {
      "sura": 79,
      "verse": 35,
      "text": "di allo (wattu) rupa tau paingarangmi  pole di anu iya pura napogau’,"
    },
    {
      "sura": 79,
      "verse": 36,
      "text": "anna dipatiroimi naraka, (dipatiroi mannassa) di  inggannana to ma’ita."
    },
    {
      "sura": 79,
      "verse": 37,
      "text": "Jari to ta’lalo mambulallo atorang,"
    },
    {
      "sura": 79,
      "verse": 38,
      "text": "anna ma’elo’i sanna’ atuoang lino,"
    },
    {
      "sura": 79,
      "verse": 39,
      "text": "jari sitongangna narakamo engeang mottong(na)."
    },
    {
      "sura": 79,
      "verse": 40,
      "text": "Anna to marakke’ lao di akaiyanganna Puangna anna maanna (mattahang) alawena pole di hawa nassunna."
    },
    {
      "sura": 79,
      "verse": 41,
      "text": "Jari sitongangna surugamo engeang mottongna."
    },
    {
      "sura": 79,
      "verse": 42,
      "text": "(To kaper) mappatule’o (Muhammad) apa disanga allo kiama’, “pirangpai tipateng”?"
    },
    {
      "sura": 79,
      "verse": 43,
      "text": "Inaio (namala) ma’issang wattunna?"
    },
    {
      "sura": 79,
      "verse": 44,
      "text": "Lao di Puangmumo tu’u  (dipepembali’) acapparangna (atattuang wattunna)."
    },
    {
      "sura": 79,
      "verse": 45,
      "text": "I’o  (Muhammad) sangga’  mappaingarang tappa’ do’o di sesena inai to marakke’ lao di allo (dipatiwa’asna  membali’ rupa tau)."
    },
    {
      "sura": 79,
      "verse": 46,
      "text": "Di allo naitanna ise’iya allo dipatiwa’as, nasa’dingi ingga’na le’ba’  andiangi mottong (di lino) selaengna (cinappa’ le’ba’), sitteng wattu arawiang iyade’ malimang.   "
    },
    {
      "sura": 80,
      "verse": 1,
      "text": "Iya (Muhammad) mirrupa murrung anna mippondo’,"
    },
    {
      "sura": 80,
      "verse": 2,
      "text": "sawa’ na poleinna mesa to buta (Abdullah bin Ummi Maktum)."
    },
    {
      "sura": 80,
      "verse": 3,
      "text": "Anna muissang bandi (Muhammad), melo’i kapang mappaccingngi alawena (pole di dosa),"
    },
    {
      "sura": 80,
      "verse": 4,
      "text": "iyade’ (melo’i) maala pe’guruang, anna iya di’o pe’guruang-o  ma’gunai di sesena?"
    },
    {
      "sura": 80,
      "verse": 5,
      "text": "Anna to massanga alawena  sukku’ (masagena),"
    },
    {
      "sura": 80,
      "verse": 6,
      "text": "jari i'o  (Muhammad) mattarimai,"
    },
    {
      "sura": 80,
      "verse": 7,
      "text": "padahal andiang diang (callangna) di sesemu  mua’  andiangi  napaccingngi alawena (matappa’)."
    },
    {
      "sura": 80,
      "verse": 8,
      "text": "Anna to mappoleio me’masiga-siga  (na maala pe’guruang),"
    },
    {
      "sura": 80,
      "verse": 9,
      "text": "anna marakkei  lao (di Puang Allah Taala),"
    },
    {
      "sura": 80,
      "verse": 10,
      "text": "Jari i’o (Muhammad) mupaso’nai (andiang mupin­dalingai)."
    },
    {
      "sura": 80,
      "verse": 11,
      "text": "Tongan andiangi! sitongangna (iya di’o pepatudunna Puang-o), iyamo mesa pappaingarang,"
    },
    {
      "sura": 80,
      "verse": 12,
      "text": "jari inai-inai mappoelo’ tantui na napinnassai-i,"
    },
    {
      "sura": 80,
      "verse": 13,
      "text": "di lalangna mai’di  kitta’ iya dipakaraya,"
    },
    {
      "sura": 80,
      "verse": 14,
      "text": "iya diakke’ (dipamatinggi) na dipamapaccing,"
    },
    {
      "sura": 80,
      "verse": 15,
      "text": "di limanna para pattulis (malaika’),"
    },
    {
      "sura": 80,
      "verse": 16,
      "text": "iya mala’bi’ makkasiwiang topa."
    },
    {
      "sura": 80,
      "verse": 17,
      "text": "Binasai rupa tau, lewa-lewa’ pai tia akaperangna!"
    },
    {
      "sura": 80,
      "verse": 18,
      "text": "Pole innai  Puang Allah Taala mappadiangi?"
    },
    {
      "sura": 80,
      "verse": 19,
      "text": "Pole di satti’diang (uai) manning, Puang mappadiangi mane  napattantui."
    },
    {
      "sura": 80,
      "verse": 20,
      "text": "Mane tangalalangna, Iya (Puang) pamalammori, "
    },
    {
      "sura": 80,
      "verse": 21,
      "text": "Mane Iya (Puang) mappamatei, mane  na ku’bur-i,"
    },
    {
      "sura": 80,
      "verse": 22,
      "text": "Mane mua’ Iya mappoelo’, na patiwa’as (na patuo boi)  membali’."
    },
    {
      "sura": 80,
      "verse": 23,
      "text": "Tongang andiangi! iya rupa  tau andiangpai mappogau’ anu iya nasioangi (Puang Allah Taala)."
    },
    {
      "sura": 80,
      "verse": 24,
      "text": "Jari sitinayannai iya di’o rupa tau-o mappinnassai andena."
    },
    {
      "sura": 80,
      "verse": 25,
      "text": "Sitongangna Iyami’ tongang mattolloang (uai pole di langi’),"
    },
    {
      "sura": 80,
      "verse": 26,
      "text": "mane Iyami’ massigi’ lino tongang (macoa sigi’na),"
    },
    {
      "sura": 80,
      "verse": 27,
      "text": "mane Iyami’ mappatuo mai’di tulang (di baona lino),"
    },
    {
      "sura": 80,
      "verse": 28,
      "text": "anna anggur, anna podoayuang,"
    },
    {
      "sura": 80,
      "verse": 29,
      "text": "anna zaitun, anna ponna kuruma,"
    },
    {
      "sura": 80,
      "verse": 30,
      "text": "anna mai’di uma iya marumbo,"
    },
    {
      "sura": 80,
      "verse": 31,
      "text": "anna mai’di bua-bua, anna (siola) mai’di roppong."
    },
    {
      "sura": 80,
      "verse": 32,
      "text": "di asannanganmu mie’ anna di olo-olo’ piarangmu mie’."
    },
    {
      "sura": 80,
      "verse": 33,
      "text": "Jari mua’ polemi bamba  iya mepabinga (kumbusang tarompe’ mada’dua),"
    },
    {
      "sura": 80,
      "verse": 34,
      "text": "di allo rupa tau maindong (missara’) pole di lulluare’na,"
    },
    {
      "sura": 80,
      "verse": 35,
      "text": "anna pole di indona anna amanna,"
    },
    {
      "sura": 80,
      "verse": 36,
      "text": "anna pole di bainena anna ana’-ana’na."
    },
    {
      "sura": 80,
      "verse": 37,
      "text": "Inggannana rupa tau di allo di’o  diang nasang urusanna iya mappasiwu’i."
    },
    {
      "sura": 80,
      "verse": 38,
      "text": "Mai’di rupa di allo di’o mawarra’ mario,"
    },
    {
      "sura": 80,
      "verse": 39,
      "text": "micawa  anna mario sanna’,"
    },
    {
      "sura": 80,
      "verse": 40,
      "text": "anna mai’di (toi)  rupa di allo di’o  kare’amusang,"
    },
    {
      "sura": 80,
      "verse": 41,
      "text": "naoppo’i boi  (nasamboi) apattangan."
    },
    {
      "sura": 80,
      "verse": 42,
      "text": "Ise’iyamo di’o (rupanna) to kaper na madoraka."
    },
    {
      "sura": 81,
      "verse": 1,
      "text": "Mua’ dibalulu’mi mata allo,"
    },
    {
      "sura": 81,
      "verse": 2,
      "text": "anna mua’ inggannana bittoeng bemmeangmi,"
    },
    {
      "sura": 81,
      "verse": 3,
      "text": "anna mua’ inggannana buttu diaccu-accurmi,"
    },
    {
      "sura": 81,
      "verse": 4,
      "text": "anna mua’ inggannana unta battang napeleimi  (paambi’na andiangmi napindalingai),"
    },
    {
      "sura": 81,
      "verse": 5,
      "text": "anna mua’ inggannana olo’-olo’ malaira  dipasiru­mungmi,"
    },
    {
      "sura": 81,
      "verse": 6,
      "text": "anna mua’ sasi’ dipaloppa’mi,"
    },
    {
      "sura": 81,
      "verse": 7,
      "text": "anna mua’ dipasiruppa’mi  inggannana nyawa (anna tuwu),"
    },
    {
      "sura": 81,
      "verse": 8,
      "text": "anna mua’ inggannana nana’eke to baine (iya) dilamung tuo-tuo dipatule’mi,"
    },
    {
      "sura": 81,
      "verse": 9,
      "text": "sawa’ dosa apa na dipatei?"
    },
    {
      "sura": 81,
      "verse": 10,
      "text": "Anna mua’ inggannana tulisan (appalang macoana tau) di buaimi,"
    },
    {
      "sura": 81,
      "verse": 11,
      "text": "anna mua’ langi’ dipalanynya’mi,"
    },
    {
      "sura": 81,
      "verse": 12,
      "text": "anna mua’ naraka Jahim dipatuemi,"
    },
    {
      "sura": 81,
      "verse": 13,
      "text": "anna mua’ suruga dipakadeppu’mi,"
    },
    {
      "sura": 81,
      "verse": 14,
      "text": ".inggannana nyawa naissang nasangmi anu iya pura napogau’."
    },
    {
      "sura": 81,
      "verse": 15,
      "text": "(Sitongangna), na mattunda’ sawa’ inggannana bittoeng,"
    },
    {
      "sura": 81,
      "verse": 16,
      "text": "iya (conro’) mengguliling na tambus,"
    },
    {
      "sura": 81,
      "verse": 17,
      "text": "sawa’ bongi mua’ maseke’mi napelei pattangna,"
    },
    {
      "sura": 81,
      "verse": 18,
      "text": "anna sawa’ suwu mua’  pandara’na tumbi’armi (paindona),"
    },
    {
      "sura": 81,
      "verse": 19,
      "text": "sitongangna Koroang di’o, tongang Paun-Na (Puang Allah Taala), (na bawa)  suro iya mala’bi (Jibril),"
    },
    {
      "sura": 81,
      "verse": 20,
      "text": "iya maappunnai gassing, maappunnai engeang maraya di sesena (Puang Allah Taala)  iya maappunnai Arasy,"
    },
    {
      "sura": 81,
      "verse": 21,
      "text": "(iya) dituru’i di lai’ (dio di alam malaika’) anna dipokanynyang topa."
    },
    {
      "sura": 81,
      "verse": 22,
      "text": "Anna solamu (Muhammad)  tongang taniai to tattarang."
    },
    {
      "sura": 81,
      "verse": 23,
      "text": "Anna sitongangna (Muhammad) di’o ma’ita Malaika’ Jibril dio di (engeang) upu’ iya ma’nyata (mannassa)."
    },
    {
      "sura": 81,
      "verse": 24,
      "text": "Anna iya (Muhammad) taniai to makikkir  na mappalambi’ (mappannassa)  anu iya mallinrung."
    },
    {
      "sura": 81,
      "verse": 25,
      "text": "Anna Koroang di’o tania  pau-pau setang iya dilipas."
    },
    {
      "sura": 81,
      "verse": 26,
      "text": "jari innamo mie’ na muola?"
    },
    {
      "sura": 81,
      "verse": 27,
      "text": "(Iya di’o Koroang)  andiang laeng selaengna sangga’ pappaingarang di inggannana alang,"
    },
    {
      "sura": 81,
      "verse": 28,
      "text": "(iyamo) di sesena inai-inai  di antaramu melo’ ma’ola tangalalang  iya maroro."
    },
    {
      "sura": 81,
      "verse": 29,
      "text": "Anna andiango’o mie’ mala mappoelo’ (ma’ola di’ tangalalang) selaengna  mua’ naelorangi Puang Allah Taala, Puang inggannana alang."
    },
    {
      "sura": 82,
      "verse": 1,
      "text": "Mua’ langi’ poa’mi,"
    },
    {
      "sura": 82,
      "verse": 2,
      "text": "anna mua’ inggannana bittoeng  ra’da’ tisemburmi."
    },
    {
      "sura": 82,
      "verse": 3,
      "text": "anna mua’ sasi’ bonangmi (lawas mindai’ uainna),"
    },
    {
      "sura": 82,
      "verse": 4,
      "text": "anna mua’ ku’bur di bokkarmi,"
    },
    {
      "sura": 82,
      "verse": 5,
      "text": "(jari)  inggannana nyawa na  naissangmi anu iya pura napogau’ anna anu iya napealuppeang."
    },
    {
      "sura": 82,
      "verse": 6,
      "text": "E inggannana rupa tau, apa’ inai pura mappagenggeo (mappassao madoraka) lao  di Puangmu, Puang Masarro Mala’bi’,"
    },
    {
      "sura": 82,
      "verse": 7,
      "text": "Iya mappapiao,  mane mappasukku’ ajariang­mu, anna menjarimi (susung tuwungmu) sittimbang (sitara-ratang),"
    },
    {
      "sura": 82,
      "verse": 8,
      "text": "di tokko apa to’o (Iya) napoelo’, nasusungi tuwummu."
    },
    {
      "sura": 82,
      "verse": 9,
      "text": "Tongang andiangi! tappa malao i’o malloso-losongan allo pambalasan."
    },
    {
      "sura": 82,
      "verse": 10,
      "text": "Anna sitongangna di sesemu mie’ diang (para malaika’)  manjagai (panggauangmu),"
    },
    {
      "sura": 82,
      "verse": 11,
      "text": "iya mala’bi’ (di sesena Puang) anna iya mattulis (panggauangmu),"
    },
    {
      "sura": 82,
      "verse": 12,
      "text": "naissangi  mie’ anu iya mupogau’."
    },
    {
      "sura": 82,
      "verse": 13,
      "text": "Sitongangna to mai’di makkasiwiang  tongang lalangi  di suruga iya panno pappenyamang,"
    },
    {
      "sura": 82,
      "verse": 14,
      "text": "anna sitongangna to madoraka tongang lalangi  di naraka Jahim."
    },
    {
      "sura": 82,
      "verse": 15,
      "text": "Mittamai ise’iya di lalangna di allo pambalasan."
    },
    {
      "sura": 82,
      "verse": 16,
      "text": "Anna andiang sinalai ise’iya na mala messung pole di naraka."
    },
    {
      "sura": 82,
      "verse": 17,
      "text": "Anna muissang bandi   apa disanga allo pambalasan?"
    },
    {
      "sura": 82,
      "verse": 18,
      "text": "mane (pissangpai), muissang tongang bandi  apa  disanga  allo pambalasan?"
    },
    {
      "sura": 82,
      "verse": 19,
      "text": "(Iyamo) allo (wattu) rupa tau andiang diang pa’ulleangna mau nasaicco’na na mattulung tau laeng, anna inggannana urusan di allo di’o  lalang nasangi di akkuasangna Puang Allah Taala."
    },
    {
      "sura": 83,
      "verse": 1,
      "text": "Acilakang kaiyangmo  di sesena to kalasi (peakal)!"
    },
    {
      "sura": 83,
      "verse": 2,
      "text": "(iyamo) tau iya mua’ mattarimai ukurang (naliterangi)  tau laeng, meraui dipaganna’ (dipannoi),"
    },
    {
      "sura": 83,
      "verse": 3,
      "text": "anna mua’ ise’iya ma’ukur (malliter iyade’ mattimbangani) anunna tau laeng, ise’iya makkurangngi."
    },
    {
      "sura": 83,
      "verse": 4,
      "text": "Andiangdi ise’iya di’o nasanga (makanynyang) mua’ sitongangna ise’iya na dipatiwa’asi (dipatuoi membali’),"
    },
    {
      "sura": 83,
      "verse": 5,
      "text": "di mesa allo iya kaiyang,"
    },
    {
      "sura": 83,
      "verse": 6,
      "text": "iyamo allo (wattu)  rupa tau mikke’de’  mi’olo lao di Puang inggannana alang."
    },
    {
      "sura": 83,
      "verse": 7,
      "text": "Tongang andiangi!, sawa’ sitongangna kitta’na to madoraka tialai  lalang di Sijjin."
    },
    {
      "sura": 83,
      "verse": 8,
      "text": "Anna muissang bandi  apa  disanga Sijjin?"
    },
    {
      "sura": 83,
      "verse": 9,
      "text": "(Iyamo) kitta’ iya titulis (panggauang)."
    },
    {
      "sura": 83,
      "verse": 10,
      "text": "Acilakang kaiyangmo lao (di allo di’o) di sesena to malloso-losongan!"
    },
    {
      "sura": 83,
      "verse": 11,
      "text": "(iyamo) to malloso-losongan  allo pambalasan."
    },
    {
      "sura": 83,
      "verse": 12,
      "text": "Anna andiang-diang malloso-losongan di’o allo pambalasan-o selaengna to mambulallo atorang na madosa,"
    },
    {
      "sura": 83,
      "verse": 13,
      "text": "iya mua’ dibacangi aya’-aya’-I ma’uangi: “Iya ditingo  curita-curitana tappa’ to diolo’”."
    },
    {
      "sura": 83,
      "verse": 14,
      "text": "Tongang andiangi! sitongangna anu samata nausahai ise’iya di’o maoppo’i (mallapa’i) atena ise’iya."
    },
    {
      "sura": 83,
      "verse": 15,
      "text": "Tongang andiangi! sitongangna ise’iya di allo di’o  tongang rundungani pole di na (ma’ita) Puangna."
    },
    {
      "sura": 83,
      "verse": 16,
      "text": "Mane sitongangna ise’iya, tongang na  mettamai di naraka."
    },
    {
      "sura": 83,
      "verse": 17,
      "text": "Mane dipa'uangngi (ise’iya): “Iyamo di’e (paccallang iya)  diango’o mie’ (diolo’) samata muloso-losongan.”"
    },
    {
      "sura": 83,
      "verse": 18,
      "text": "Tongang andiangi! sitongangna kitta’na to makkasi­wiang di’o tialai lalang di Illiyyin."
    },
    {
      "sura": 83,
      "verse": 19,
      "text": "Anna muissang bandi  apa disanga Illiyyin?"
    },
    {
      "sura": 83,
      "verse": 20,
      "text": "(Iyamo) kitta’ iya  titulis (panggauang),"
    },
    {
      "sura": 83,
      "verse": 21,
      "text": "Ia naita (nasa’bi para) malaika’ iya dipakadeppu’ lao (di Puang Allah Taala)."
    },
    {
      "sura": 83,
      "verse": 22,
      "text": "Sitongangna to makkasiwiang, tongang lalangi di anyamangan iya kaiyang (suruga)."
    },
    {
      "sura": 83,
      "verse": 23,
      "text": "Ise’iya (me’oroi) diaya di pe’oroang (iya dipatayang) na lamba  me’ita lomeang."
    },
    {
      "sura": 83,
      "verse": 24,
      "text": "Malao ma’issang pole di rupanna ise’iya,  asannanganna atuoangna ise’iya napannoi anyamangan."
    },
    {
      "sura": 83,
      "verse": 25,
      "text": "Ise’iya dipadundu manyang asli, iya dipamasse’ pa’annanna (diannai sarri-sarri),"
    },
    {
      "sura": 83,
      "verse": 26,
      "text": "Oppo' (sisinganna) iyamo kasturi,  anna iya tipatengan di’o sitinayannai tau silumba-lumba."
    },
    {
      "sura": 83,
      "verse": 27,
      "text": "Anna cappurangna manyang asli,  polei  di Tasnim,"
    },
    {
      "sura": 83,
      "verse": 28,
      "text": "(iyamo) mata uai iya nadundu to dipakadeppu’ lao di Puang Allah Taala."
    },
    {
      "sura": 83,
      "verse": 29,
      "text": "Sitongangna to madosa, iyamo ise’iya iya (diolo’) mappecawa-cawai to matappa’."
    },
    {
      "sura": 83,
      "verse": 30,
      "text": "Anna mua’ to matappa’ landuri lao di olona, sanging sipikkiniang matai ise’iya."
    },
    {
      "sura": 83,
      "verse": 31,
      "text": "Anna mua’ (to madosa di’o) membali’i lao di kaumna, ise’iya membali’ (siola ta’lalo) mariona."
    },
    {
      "sura": 83,
      "verse": 32,
      "text": "Anna mua’ ise’iya ma’itai (to matappa’) ma’uangmi: “Sitongangna ise’iya di’o  tongang to pusa.”"
    },
    {
      "sura": 83,
      "verse": 33,
      "text": "anna (to madosa di’o) andiangi dikiring na manjagai to matappa’."
    },
    {
      "sura": 83,
      "verse": 34,
      "text": "Jari di allo di’e, to matappa’ mappecawa-cawai to kaper,"
    },
    {
      "sura": 83,
      "verse": 35,
      "text": "Ise’iya (mekkoro) diaya di pe’o-pe’oroang na me’ita lomeang."
    },
    {
      "sura": 83,
      "verse": 36,
      "text": "Sitongangna to kaper purami  dibalas, anu iya diolo’ napogau’ ise’iya."
    },
    {
      "sura": 84,
      "verse": 1,
      "text": "Mua’ tisigi’ (tibisa’mi) langi’,"
    },
    {
      "sura": 84,
      "verse": 2,
      "text": "anna tunru’ lao di Puangna, anna (sitinayannai) tunru’."
    },
    {
      "sura": 84,
      "verse": 3,
      "text": "anna mua’ lino diparatami,"
    },
    {
      "sura": 84,
      "verse": 4,
      "text": "anna natiluangmi anu iya diang di lalangna (issinna) anna menjari  lo’bang,"
    },
    {
      "sura": 84,
      "verse": 5,
      "text": "anna tunru’ lao di Puangna, anna (sitinayannai) tunru’, "
    },
    {
      "sura": 84,
      "verse": 6,
      "text": "E inggannana rupa tau, sitongangna puramo’o makkareso tongang lao di Puangmu, jari tongang na muruppa’i."
    },
    {
      "sura": 84,
      "verse": 7,
      "text": "Jari to dibei kitta’ pole di se’da kanangna,"
    },
    {
      "sura": 84,
      "verse": 8,
      "text": "jari na diparessai, papparessang iya malammor,"
    },
    {
      "sura": 84,
      "verse": 9,
      "text": "anna na membali’i  lao di kaumna (siola-ola to matappa’) mario."
    },
    {
      "sura": 84,
      "verse": 10,
      "text": "Anna to dibei kitta’ pole di pondo’na,"
    },
    {
      "sura": 84,
      "verse": 11,
      "text": "jari tappa na meirri’i: “Cila-cilakapa’ iyau”."
    },
    {
      "sura": 84,
      "verse": 12,
      "text": "Anna iya na mittamai lalang di api (naraka) iya sundallea’ (massopa-sopa)."
    },
    {
      "sura": 84,
      "verse": 13,
      "text": "Sitongangna diangi (diolo’ di lino) mario siola kaumna (solana kaper)."
    },
    {
      "sura": 84,
      "verse": 14,
      "text": "Sitongangna nasangai mua’ andiang tongangmi na membali’ lao (di Puangna)."
    },
    {
      "sura": 84,
      "verse": 15,
      "text": "andiangi  tipateng,  sitongangna Puangna samata ma’itai."
    },
    {
      "sura": 84,
      "verse": 16,
      "text": "Jari sitongangna  Iyau mattunda’  sawa’ pole di paindo mameana wattu arawiang,"
    },
    {
      "sura": 84,
      "verse": 17,
      "text": "sawa’ bongi anna anu iya na bukkussi (narundungngi),"
    },
    {
      "sura": 84,
      "verse": 18,
      "text": "sawa’ bulan  mua’ tarrangi (bulat-tepu),"
    },
    {
      "sura": 84,
      "verse": 19,
      "text": "sitongangna ma’olao mesa engeang  lao di engeang laeng   (lalang di atuoang)."
    },
    {
      "sura": 84,
      "verse": 20,
      "text": "Jari mangapai ise’iya anna andiangi melo’ matappa’?"
    },
    {
      "sura": 84,
      "verse": 21,
      "text": "Anna mua’ di bacangi ise’iya Koroang, andiangi ise’iya melo’ suyu’,"
    },
    {
      "sura": 84,
      "verse": 22,
      "text": "mala to kaper di’o malloso-losongani (Koroang)."
    },
    {
      "sura": 84,
      "verse": 23,
      "text": "Anna Puang Allah Taala naissangi   anu  iya ise’iya na buniang (lalang di atena)."
    },
    {
      "sura": 84,
      "verse": 24,
      "text": "Jari  bengangi  karewa mapperio-rio sawa’ passessa iya masanna’,"
    },
    {
      "sura": 84,
      "verse": 25,
      "text": "selaeangna to matappa’ anna mappogau’ apiangan, di sesena ise’iya appalang iya andiang pe’osanna."
    },
    {
      "sura": 85,
      "verse": 1,
      "text": "Sawa’ langi’ iya maappunnai jiyirang bittoeng,"
    },
    {
      "sura": 85,
      "verse": 2,
      "text": "anna allo iya di pa’janjiang."
    },
    {
      "sura": 85,
      "verse": 3,
      "text": "Sawa’ iya massa’bi anna iya disa’bi."
    },
    {
      "sura": 85,
      "verse": 4,
      "text": "Binasai to mappapia kalo’-kalo’ (solongan),"
    },
    {
      "sura": 85,
      "verse": 5,
      "text": "api (iya dipatue) siola ayu tunuang,"
    },
    {
      "sura": 85,
      "verse": 6,
      "text": "di wattunnai  ise’iya me’oro dio (di alleroangna),"
    },
    {
      "sura": 85,
      "verse": 7,
      "text": "anna ise’iya massa’bi anu  iya  napogau’ lao di to matappa’."
    },
    {
      "sura": 85,
      "verse": 8,
      "text": "Anna ise’iya andiangi massessa to matappa’, selaengna sawa’ to matappa’  di’o makanynyangi lao  di Puang  Allah Taala Masarro Maraya Panggauang na Tipuyi."
    },
    {
      "sura": 85,
      "verse": 9,
      "text": "iya maappunnai arayang langi’ anna lino, anna Puang  Allah Taala massa’bi nasangi inggannana seu-seuwa."
    },
    {
      "sura": 85,
      "verse": 10,
      "text": "Sitongangna to mappapole paccowa lao di to matappa’ tommuane anna to baine mane andiang towa’, di sesena ise’iya sessa naraka Jahannam anna  di sesena ise’iya passessa  (naraka) iya mattunu."
    },
    {
      "sura": 85,
      "verse": 11,
      "text": "Sitongangna to matappa’ anna mappogau’ panggauang mapia di sesena ise’iya suruga iya diang lolong  mai’di binanga dio di naungna, iyamo di’o passaroang iya  kaiyang."
    },
    {
      "sura": 85,
      "verse": 12,
      "text": "Sitongangna passessana Puangmu tongang makarrasi."
    },
    {
      "sura": 85,
      "verse": 13,
      "text": "Sitongangna Iyamo (Puang) iya mammula mappajari anna Iya (Puang) napatuoi (membali’)."
    },
    {
      "sura": 85,
      "verse": 14,
      "text": "Anna Iyamo (Puang Allah Taala) Masarro Pa’dappang na Masayang,"
    },
    {
      "sura": 85,
      "verse": 15,
      "text": "Iya maappunnai Arasy na Maraya topa,"
    },
    {
      "sura": 85,
      "verse": 16,
      "text": "Masarro Paulle mappogau’ anu Iya napoelo’."
    },
    {
      "sura": 85,
      "verse": 17,
      "text": "na polei bandimo’o karewana joa’ (iya mambaliango’o),"
    },
    {
      "sura": 85,
      "verse": 18,
      "text": "(iyamo kaumna) Fi’aun anna (kaumna) Tsamud."
    },
    {
      "sura": 85,
      "verse": 19,
      "text": "Sitongangna to kaper samata malloso-losongani,"
    },
    {
      "sura": 85,
      "verse": 20,
      "text": "padahal Puang Allah Taala mallewungani pole di pondo’na ise’iya."
    },
    {
      "sura": 85,
      "verse": 21,
      "text": "Mala (iya anu naloso-losongan ise’iya di’o) iyamo Koroang (iya) mala’bi’,"
    },
    {
      "sura": 85,
      "verse": 22,
      "text": "iya (Koroang tialai) lalang di Lauh Mahfuzh."
    },
    {
      "sura": 86,
      "verse": 1,
      "text": "Sawa’ langi’ anna anu pole di wattu bongi."
    },
    {
      "sura": 86,
      "verse": 2,
      "text": "Anna muissang bandi anu pole di wattu bongi?"
    },
    {
      "sura": 86,
      "verse": 3,
      "text": "(Iyamo) bittoeng paindona mattembus (mallosa-losa),"
    },
    {
      "sura": 86,
      "verse": 4,
      "text": "andiang-diang mesa nyawa selaengna diang pa'jagana."
    },
    {
      "sura": 86,
      "verse": 5,
      "text": "Jari sitinayannai rupa tau mappinnassai  pole innai dipadiang."
    },
    {
      "sura": 86,
      "verse": 6,
      "text": "Iya (Puang) mappadiang pole di uai (manning) iya tisuppi’,"
    },
    {
      "sura": 86,
      "verse": 7,
      "text": "iya missung pole di alle’na buku sulubia anna buku dada."
    },
    {
      "sura": 86,
      "verse": 8,
      "text": "Sitongangna Puang Allah Taala tongang kuasa  mappepembali’i  (tuo dipurana mate)."
    },
    {
      "sura": 86,
      "verse": 9,
      "text": "Di allo di pepitiroangna inggannana rahasia,"
    },
    {
      "sura": 86,
      "verse": 10,
      "text": "jari andiang le’ba’ diang di (mesa tau) pa’ulleang anna andiang (to’o) diang (mau na mesa tau) pattulung."
    },
    {
      "sura": 86,
      "verse": 11,
      "text": "Sawa’ langi’ iya mattambu’ (uai) urang,"
    },
    {
      "sura": 86,
      "verse": 12,
      "text": "anna lino iya maappunnai tana’-tanang,"
    },
    {
      "sura": 86,
      "verse": 13,
      "text": "sitongangna (Koroang) di’o paunna tongang tu’u Puang Allah Taala Iya mappasisallaesang  (anu parua anna anu salah),"
    },
    {
      "sura": 86,
      "verse": 14,
      "text": "anna (Koroang) taniai pangi-panginoang (rio tamma’­guna)."
    },
    {
      "sura": 86,
      "verse": 15,
      "text": "Sitongangna ise’iya (to kaper), marrencanai pepagengge adae’."
    },
    {
      "sura": 86,
      "verse": 16,
      "text": "Anna Iyau mappapia toa’ rencana (pepagengge) tongang."
    },
    {
      "sura": 86,
      "verse": 17,
      "text": "Sawa’ iyamo di’o papattanjengi to kaper, iyamo (bengani wattu) mau na cinappa’na."
    },
    {
      "sura": 87,
      "verse": 1,
      "text": "Pamapaccingi sangana Puangmu iya Masarro Matinggi,"
    },
    {
      "sura": 87,
      "verse": 2,
      "text": "Iya mappapia, anna mappasukku’ (pappapiangan-Na)."
    },
    {
      "sura": 87,
      "verse": 3,
      "text": "Anna mappatattu ukurang (mesa apa-apa) anna mambei patiroang,"
    },
    {
      "sura": 87,
      "verse": 4,
      "text": "anna Iya mappatuo mai’di roppong,"
    },
    {
      "sura": 87,
      "verse": 5,
      "text": "Mane napajari’-I (mai’di-roppong) mara’e  maloto-lotong."
    },
    {
      "sura": 87,
      "verse": 6,
      "text": "Iyami’ na mambacango’o (Muhammad Koroang), jari andiangi na mualuppei,"
    },
    {
      "sura": 87,
      "verse": 7,
      "text": "Selaengna mua’ Puang ma'elorang. Sitongangna Iya (Puang) naissangi anu  mannassa anna anu  iya tibuniang."
    },
    {
      "sura": 87,
      "verse": 8,
      "text": "Anna Iyami’ na mambeio pammase di tangalalang iya malomo’,"
    },
    {
      "sura": 87,
      "verse": 9,
      "text": "Jari sawa’ iyamo di’o paingarangi, sawa’ iya di’o pappaingarang-o ma’gunai,"
    },
    {
      "sura": 87,
      "verse": 10,
      "text": "to  marakke’ lao (di Puang Allah Taala) na mallolongan pe’guruang,"
    },
    {
      "sura": 87,
      "verse": 11,
      "text": "anna to cilaka (to kaper) na peakaraoi,"
    },
    {
      "sura": 87,
      "verse": 12,
      "text": "(iyamo) to na mittama di api iya kaiyang (naraka),"
    },
    {
      "sura": 87,
      "verse": 13,
      "text": "mane andiangi mate di lalangna anna andiang (toi) tuo."
    },
    {
      "sura": 87,
      "verse": 14,
      "text": "Tongang maupa’i (sumaroi) to mappaccingngi alawena (matappa’),"
    },
    {
      "sura": 87,
      "verse": 15,
      "text": "Anna naingarang toi sangana Puangna, mane massambayangi."
    },
    {
      "sura": 87,
      "verse": 16,
      "text": "Anna i'o (to kaper) mappile atuoang lino,"
    },
    {
      "sura": 87,
      "verse": 17,
      "text": "padahal atuoang ahera’ la’bi macoai anna la’bi mannannungan,"
    },
    {
      "sura": 87,
      "verse": 18,
      "text": "Sitongangna iya di’e diang tongangi lalang di kitta’ iya madiolo,"
    },
    {
      "sura": 87,
      "verse": 19,
      "text": "(iyamo) lalang di kitta’na Ibrahim anna Musa."
    },
    {
      "sura": 88,
      "verse": 1,
      "text": "Na polei bandimo’o karewa allo pambalasan?"
    },
    {
      "sura": 88,
      "verse": 2,
      "text": "Mai’di rupa di allo di’o menduku dipamatuna,"
    },
    {
      "sura": 88,
      "verse": 3,
      "text": "(makkareso) meuya’ sanna’ na matanggal,"
    },
    {
      "sura": 88,
      "verse": 4,
      "text": "mappittamai api iya loppa’ sanna’ (naraka),"
    },
    {
      "sura": 88,
      "verse": 5,
      "text": "dipadundui (uai) pole di  anu loppa’ sanna’."
    },
    {
      "sura": 88,
      "verse": 6,
      "text": "Andiangi ise’iya marruppa’ ande selaengna anu pole di ponna (missarapping) meppesusu’,"
    },
    {
      "sura": 88,
      "verse": 7,
      "text": "andiangi mepamarumbo anna andiang toi (maalai) mappa’dai atamba’iang."
    },
    {
      "sura": 88,
      "verse": 8,
      "text": "Mai’di toi rupa di allo di’o mawarra’ mario,"
    },
    {
      "sura": 88,
      "verse": 9,
      "text": "masannang (mario) sawa’ akkaresoangna,"
    },
    {
      "sura": 88,
      "verse": 10,
      "text": "lalang di suruga iya matinggi."
    },
    {
      "sura": 88,
      "verse": 11,
      "text": "andiango’o ma'irrangngi di lalang mappau-pau  iya andiang ma’guma."
    },
    {
      "sura": 88,
      "verse": 12,
      "text": "Di lalangna (diang) mata uai iya lolong."
    },
    {
      "sura": 88,
      "verse": 13,
      "text": "Di lalangna diang engeang (me’oro) iya dipamatinggi (dipakaraya),"
    },
    {
      "sura": 88,
      "verse": 14,
      "text": "anna kaca-kaca iya taya (dio di kadeppu’na),"
    },
    {
      "sura": 88,
      "verse": 15,
      "text": "anna mai’di pa’disang pessenderang iya  tisusung,"
    },
    {
      "sura": 88,
      "verse": 16,
      "text": "anna mai’di ambal iya tiappar."
    },
    {
      "sura": 88,
      "verse": 17,
      "text": "Jari andiangdi ise’iya napinnassai unta me’apai  dipadiang?"
    },
    {
      "sura": 88,
      "verse": 18,
      "text": "anna langi’, me'apai dipadai’ (dipamalinggato’) ?"
    },
    {
      "sura": 88,
      "verse": 19,
      "text": "Anna inggannana buttu, me'apai dipake’de’? "
    },
    {
      "sura": 88,
      "verse": 20,
      "text": "Anna lita’, me'apai dipatiappar?"
    },
    {
      "sura": 88,
      "verse": 21,
      "text": "Jari paingarangi, sawa’ sitongangna i'o (Muhammad) sangga’ pappaingarang tappa’."
    },
    {
      "sura": 88,
      "verse": 22,
      "text": "Taniao to kuasa lao ise’iya,"
    },
    {
      "sura": 88,
      "verse": 23,
      "text": "selaengna (mua’ diang) to mippondo’ anna kaper,"
    },
    {
      "sura": 88,
      "verse": 24,
      "text": "Jari Puang Allah Taala  na mapparuai abala’ iya kaiyang."
    },
    {
      "sura": 88,
      "verse": 25,
      "text": "Sitongangna di Iyami’mo tu’u  pembali’na ise’iya,"
    },
    {
      "sura": 88,
      "verse": 26,
      "text": "Mane sitongangna awajika’-I  mahhisab (marrekeng appalang)na ise’iya."
    },
    {
      "sura": 89,
      "verse": 1,
      "text": "Sawa’ pandara allo,"
    },
    {
      "sura": 89,
      "verse": 2,
      "text": "sawa’ bongi  iya sappulo,"
    },
    {
      "sura": 89,
      "verse": 3,
      "text": "sawa’ (bongi)  iya kalepu (ganna’) anna andiang kalepu,"
    },
    {
      "sura": 89,
      "verse": 4,
      "text": "sawa’ bongi mua’ lewa’mi (lao)."
    },
    {
      "sura": 89,
      "verse": 5,
      "text": "Apa’ iya bassa di’o, diangdi tunda (mala natarima) di sesena to diang akkalangna?"
    },
    {
      "sura": 89,
      "verse": 6,
      "text": "Apa’ andiangdi mupinnassai me’apai panggauangna Puangmu lao di kaum  ‘Ad?"
    },
    {
      "sura": 89,
      "verse": 7,
      "text": "(iyamo) pakkappung Iram iya maappunnai mai’di ke’deang iya malinggato’,"
    },
    {
      "sura": 89,
      "verse": 8,
      "text": "iya andiangpa rua di pake’de’ sittenganna di banua laeng,"
    },
    {
      "sura": 89,
      "verse": 9,
      "text": "Anna kaum Tsamud, mappae’ (mappolong) batu kaiyang dio di lemba,"
    },
    {
      "sura": 89,
      "verse": 10,
      "text": "anna kaumna Fir’aun, iya maappunnai passanna’ (jannangan iya mai’di sanna’),"
    },
    {
      "sura": 89,
      "verse": 11,
      "text": "iya massusu’elo’ panggauangna  di lalang kappung,"
    },
    {
      "sura": 89,
      "verse": 12,
      "text": "mane mappogau’ mai’di adaeang (iya marrusa’) di lalang kappung,"
    },
    {
      "sura": 89,
      "verse": 13,
      "text": "sawa’ bassami di’o Puangmu mapparuai lao ise’iya cambo’ passessa,"
    },
    {
      "sura": 89,
      "verse": 14,
      "text": "sitongangna Puangmu  tongang manjagai."
    },
    {
      "sura": 89,
      "verse": 15,
      "text": "Anna iya rupa tau mua’ nauyi’i Puangna, anna  mane napakarayai, anna nabei pappenyamang, jari ma’uangi: “Napakaraya’ Puangngu.” "
    },
    {
      "sura": 89,
      "verse": 16,
      "text": "Anna mua’ Puangna  ma’uyi’i anna na batasi dalle’na, jari ma’uangi: “Napamatuna’ Puangngu.”"
    },
    {
      "sura": 89,
      "verse": 17,
      "text": "Tongang andiangi!, sitongangna andiango’o mie’ mappakaraya ana’ beong."
    },
    {
      "sura": 89,
      "verse": 18,
      "text": "Anna andiango’o mie’  siperoa mappande to kasi-asi,"
    },
    {
      "sura": 89,
      "verse": 19,
      "text": "Anna maandeo barang  sossorang mupasijappur (anu hallal anna anu harang)."
    },
    {
      "sura": 89,
      "verse": 20,
      "text": "anna muelo’i barang-barang, sawa’ pa’elo’iang iya ta’lewa-lewa’."
    },
    {
      "sura": 89,
      "verse": 21,
      "text": "Tongang andiangi! mua’ lino  digoccangi siruttu-ruttung,"
    },
    {
      "sura": 89,
      "verse": 22,
      "text": "anna polemi Puangmu, anna malaika’ ma’barris,"
    },
    {
      "sura": 89,
      "verse": 23,
      "text": "anna di allo di’o dipepitiroangi naraka Jahannam, anna di allo di’o  paingarangmi rupa tau anna sitongangna andiangmo diang gunana (pa’ingarangna di’o di sesena)."
    },
    {
      "sura": 89,
      "verse": 24,
      "text": "Ma’uangi: “Maco-macoa pai tia tenna’ iyau diolo’  mappogau’ apiangan  di atuoa’u di’e.”"
    },
    {
      "sura": 89,
      "verse": 25,
      "text": "Jari di allo di’o andiang-diang mesa rupa tau massessa sitteng passessa-Na,"
    },
    {
      "sura": 89,
      "verse": 26,
      "text": "anna andiang to’o diang mesa tau mattuyuang sitteng pattuyuangan-Na."
    },
    {
      "sura": 89,
      "verse": 27,
      "text": "E inggannana nyawa iya matannang!"
    },
    {
      "sura": 89,
      "verse": 28,
      "text": "Pembali’mo’o lao di Puangmu, mario na diarioi."
    },
    {
      "sura": 89,
      "verse": 29,
      "text": "Jari pittamamo’o lalang di golonganna para batua’-U,"
    },
    {
      "sura": 89,
      "verse": 30,
      "text": "anna pittamamo’o di suruga-U."
    },
    {
      "sura": 90,
      "verse": 1,
      "text": "Tongang mattunda’ di banua di’e (Makkah),"
    },
    {
      "sura": 90,
      "verse": 2,
      "text": "anna i'o (Muhammad) mottong di banua (Makkah) di’e,"
    },
    {
      "sura": 90,
      "verse": 3,
      "text": "anna sawa’ (pembiyang) ama anna ana’na."
    },
    {
      "sura": 90,
      "verse": 4,
      "text": "Sitongangna Iyami’ mappara’bue’ rupa  tau di lalangnai amaparriang."
    },
    {
      "sura": 90,
      "verse": 5,
      "text": "Apa’ musangadi rupa tau  ma’uang andiang le’ba’ diang mesa rupa to makkuasai-i?"
    },
    {
      "sura": 90,
      "verse": 6,
      "text": "(Iya)  ma’uang: “Purama’ maccappu’i barang iya mai’di.”"
    },
    {
      "sura": 90,
      "verse": 7,
      "text": "Apa' nasangadi  mua’ andiang diang mau na mesana to ma’itai?"
    },
    {
      "sura": 90,
      "verse": 8,
      "text": "Taniadi  Iyami’ mambei-i da’dua mata?"
    },
    {
      "sura": 90,
      "verse": 9,
      "text": "anna lila, anna sappasang lawe?"
    },
    {
      "sura": 90,
      "verse": 10,
      "text": "Anna Iyami’ pura mappatiroiangi da’dua tangalalang (apiangan anna adaeang),"
    },
    {
      "sura": 90,
      "verse": 11,
      "text": "jari andiangi ma’ola tangalalang timue’ na  maparri’?"
    },
    {
      "sura": 90,
      "verse": 12,
      "text": "Anna muissang bandi apa disanga tangalalang timue’ na maparri’?"
    },
    {
      "sura": 90,
      "verse": 13,
      "text": "(iyamo) mallappasang batua (pole di abatuang),"
    },
    {
      "sura": 90,
      "verse": 14,
      "text": "iyade’ mappande di allo atamba’iang,"
    },
    {
      "sura": 90,
      "verse": 15,
      "text": "lao di ana' beong iya mesangana’ duapai,"
    },
    {
      "sura": 90,
      "verse": 16,
      "text": "iyade’ di to kasi-asi iya pakker sanna’."
    },
    {
      "sura": 90,
      "verse": 17,
      "text": "Mane mettamai di to matappa’ anna sipasa-pasang di asa’barang anna sipasa-pasang di assisayang."
    },
    {
      "sura": 90,
      "verse": 18,
      "text": "Ise’iyamo  di’o golongan kanang."
    },
    {
      "sura": 90,
      "verse": 19,
      "text": "Anna to kaper di aya’-aya’-I, iyamo golongan kaeri."
    },
    {
      "sura": 90,
      "verse": 20,
      "text": "Lalangi isr’iya di naraka  iya tioppo’ rape’ (tikocci mate)."
    },
    {
      "sura": 91,
      "verse": 1,
      "text": "Sawa’ mata allo anna paindona di wattu malimang,"
    },
    {
      "sura": 91,
      "verse": 2,
      "text": "sawa’ bulan mua’ mattindorri’i,"
    },
    {
      "sura": 91,
      "verse": 3,
      "text": "sawa’ allo mua’ mappamoppo’i,"
    },
    {
      "sura": 91,
      "verse": 4,
      "text": "sawa’ bongi mua’ ma'oppo’i,"
    },
    {
      "sura": 91,
      "verse": 5,
      "text": " sawa’ langi’ siola paatorangna,"
    },
    {
      "sura": 91,
      "verse": 6,
      "text": "sawa’ lino siola pappatiapparna,"
    },
    {
      "sura": 91,
      "verse": 7,
      "text": "Sawa’ nyawa siola asukkuang (pappapiangan)na."
    },
    {
      "sura": 91,
      "verse": 8,
      "text": "jari Iya (Puang) mappatiroiangi di tangalalang apaseang   anna takwa,"
    },
    {
      "sura": 91,
      "verse": 9,
      "text": "sitongangna maupa’i to mappaccingngi (nyawana),"
    },
    {
      "sura": 91,
      "verse": 10,
      "text": "anna sitongangna rugi-i  to mappacarupu’i."
    },
    {
      "sura": 91,
      "verse": 11,
      "text": "Kaum Tsamud (purai) malloso-losongan (suro-Na) sawa’ ta’laloi  mambulallo atorang,"
    },
    {
      "sura": 91,
      "verse": 12,
      "text": "di wattu tiwa’asna to kaminang cilaka di antarana ise’iya,"
    },
    {
      "sura": 91,
      "verse": 13,
      "text": "mane surona Puang Allah Taala (Shaleh) mappa'uangngi lao ise’iya: “(Paso’nami) unta bainena (Puang  Allah Taala) anna dunduangna.”"
    },
    {
      "sura": 91,
      "verse": 14,
      "text": "mane ise’iya malloso-losongan anna nagere’mi di’o  unta-o, jari Puangna mappabinasai ise’iya sawa’ dosana toi tia, mane Puang Allah Taala napasiratai ise’iya (lita’),"
    },
    {
      "sura": 91,
      "verse": 15,
      "text": "Anna Iya (Puang) andiangi marakke’ capparangna."
    },
    {
      "sura": 92,
      "verse": 1,
      "text": "Sawa’ bongi mua’ naoppo’i (paindona allo),"
    },
    {
      "sura": 92,
      "verse": 2,
      "text": "sawa’ allo mua’ paindo sanna’i,"
    },
    {
      "sura": 92,
      "verse": 3,
      "text": "sawa’ dipappadianganna tommuane anna to baine,"
    },
    {
      "sura": 92,
      "verse": 4,
      "text": "sitongangna usahamu mie’ sillae-laengani."
    },
    {
      "sura": 92,
      "verse": 5,
      "text": "Jari to mappibengang (barangna lao di Puang Allah Taala) anna me’atakwa,"
    },
    {
      "sura": 92,
      "verse": 6,
      "text": "anna mappattongang (diadianganna appalang) iya kaminang macoa (suruga),"
    },
    {
      "sura": 92,
      "verse": 7,
      "text": "jari Iyami’ na mappamalammorangi di tangalalang iya malammor,"
    },
    {
      "sura": 92,
      "verse": 8,
      "text": "anna iya topa to makikkir  anna nasangai alawena sukku’,"
    },
    {
      "sura": 92,
      "verse": 9,
      "text": "siola malloso-losongan  (appalang) kaminang macoa,"
    },
    {
      "sura": 92,
      "verse": 10,
      "text": "jari Iyami’ na mappamalammorangi di tangalalang iya maparri’,"
    },
    {
      "sura": 92,
      "verse": 11,
      "text": "anna barangna andiangmi ma’guna di sesena mua’ accurmi."
    },
    {
      "sura": 92,
      "verse": 12,
      "text": "Sitongangna awajika’- I  mambei patiroang,"
    },
    {
      "sura": 92,
      "verse": 13,
      "text": "anna sitongangna appunna’-I ahera’ anna lino."
    },
    {
      "sura": 92,
      "verse": 14,
      "text": "Jari Iyami’ mappaingarango’o  mie’ sawa’ naraka iya massopa-sopa (sundallea’),"
    },
    {
      "sura": 92,
      "verse": 15,
      "text": "andiang-diang to mittama (di naraka) selaengna to cilaka sanna’,"
    },
    {
      "sura": 92,
      "verse": 16,
      "text": "iya malloso-losongan (atongangan) anna mappippon­do’i (tappa’)."
    },
    {
      "sura": 92,
      "verse": 17,
      "text": "Anna na dipakaramboi to takwa (pole di naraka),"
    },
    {
      "sura": 92,
      "verse": 18,
      "text": "iya mappa’balanjang mappasung barangna lao (di Puang Allah Taala) na mappaccingngi (alawena),"
    },
    {
      "sura": 92,
      "verse": 19,
      "text": "anna andiang diang mesa rupa tau membei mesa nyamang iya sipato’ dibalas,"
    },
    {
      "sura": 92,
      "verse": 20,
      "text": "selaengna (sangga)  ma’itai riona Puang Allah Taala iya Masarro Matinggi."
    },
    {
      "sura": 92,
      "verse": 21,
      "text": "Anna manini na marruppa’ tongangi (rio) asannangan."
    },
    {
      "sura": 93,
      "verse": 1,
      "text": "Sawa’ tidoa’na mata allo,"
    },
    {
      "sura": 93,
      "verse": 2,
      "text": "anna sawa’ bongi mua’ malinomi,"
    },
    {
      "sura": 93,
      "verse": 3,
      "text": "Puangmu andiangi mappeleio anna andiang (toi) mambire’o,"
    },
    {
      "sura": 93,
      "verse": 4,
      "text": "anna sitongangna paccappurang la’bi macoai dadi pammulang."
    },
    {
      "sura": 93,
      "verse": 5,
      "text": "Anna manini, Puangmu na mambeio (palla’birang-Na), jari  na naarioio."
    },
    {
      "sura": 93,
      "verse": 6,
      "text": "Taniadi  (Puang)  naruppa’o  mesa to beong, jari Iya (Puang) marrundungngio,"
    },
    {
      "sura": 93,
      "verse": 7,
      "text": "Anna (Puang) naruppa’o mesa to pusa (balinganga), mane (Iya) mambeio patiroang,"
    },
    {
      "sura": 93,
      "verse": 8,
      "text": "anna (Puang) naruppa’o  mesa to (lalang di) asippiang, mane (Iya) mambengano’o amasagenang."
    },
    {
      "sura": 93,
      "verse": 9,
      "text": "Jari lao di ana’ beong, jari dao passusu’elo’ (ta’lalo)."
    },
    {
      "sura": 93,
      "verse": 10,
      "text": "Anna lao di to mirau-rau, jari da murimbai."
    },
    {
      "sura": 93,
      "verse": 11,
      "text": "Anna lao di pappenyamangna Puangmu, samata rappe-rappei."
    },
    {
      "sura": 94,
      "verse": 1,
      "text": "Taniadi Iyami’  mappamasagena (mappamaloang) di sesemu  dadammu (Muhammad)?"
    },
    {
      "sura": 94,
      "verse": 2,
      "text": "anna Iyami’ pura maalai bawangmu pole (di alawe)mu,"
    },
    {
      "sura": 94,
      "verse": 3,
      "text": "iya mappamabe’i pondo’ (pali-palingmu),"
    },
    {
      "sura": 94,
      "verse": 4,
      "text": "anna Iyami’ mappakaraya atirappeangna (sanga)mu."
    },
    {
      "sura": 94,
      "verse": 5,
      "text": "Jari sitongangna  mua’ purai parri’ diang amalomoang,"
    },
    {
      "sura": 94,
      "verse": 6,
      "text": "sitongangna  mua’ purai parri’  diang amalomoang."
    },
    {
      "sura": 94,
      "verse": 7,
      "text": "Jari mua’ purami (urusanmu mesa), jari pogau’mi urusan laengna,"
    },
    {
      "sura": 94,
      "verse": 8,
      "text": "anna sangga’ lao di Puang Allah Taala sitinaya (sipato’o) mapperannu."
    },
    {
      "sura": 95,
      "verse": 1,
      "text": "Sawa’ bua Tin anna bua Zaitun,"
    },
    {
      "sura": 95,
      "verse": 2,
      "text": "sawa’ buttu Sinai,"
    },
    {
      "sura": 95,
      "verse": 3,
      "text": "anna banua (Makkah di’e) iya amang."
    },
    {
      "sura": 95,
      "verse": 4,
      "text": "Sitongangna Iyami’ pura mappadiang  rupa tau di kaminang macoana tokko,"
    },
    {
      "sura": 95,
      "verse": 5,
      "text": "mane Iyami’ mappepembali’i di engeang kaminang  tondo naungna tondo naung (naraka),"
    },
    {
      "sura": 95,
      "verse": 6,
      "text": "selaengna to matappa’ anna mappogau’ apiangan, jari di sesena ise’iya appalang iya andiang rua me’osa."
    },
    {
      "sura": 95,
      "verse": 7,
      "text": "Jari apa massurungano’o  malloso-losongan  (allo pambalasan) di wattu purana (diang katarangan)?"
    },
    {
      "sura": 95,
      "verse": 8,
      "text": "Apa’ taniadi Puang Allah Taala Hakim iya kaminang adil?"
    },
    {
      "sura": 96,
      "verse": 1,
      "text": "Bacai sawa’ (marrappe) sangana Puangmu, Puang iya mappapia,"
    },
    {
      "sura": 96,
      "verse": 2,
      "text": "Iya mappapia rupa tau pole di cera’ sambo’ong."
    },
    {
      "sura": 96,
      "verse": 3,
      "text": "Bacai, anna Puangmu, Puang (Iya) Masarro Mala’bi’,"
    },
    {
      "sura": 96,
      "verse": 4,
      "text": "Iya mappa’guru (tau)  sawa’ Qalam."
    },
    {
      "sura": 96,
      "verse": 5,
      "text": "Iya mappa’guru rupa tau, iya andiang naissang."
    },
    {
      "sura": 96,
      "verse": 6,
      "text": "Tongang andiangi! Sitongangna rupa tau tongang ta’lalo (mambulallo atorang),"
    },
    {
      "sura": 96,
      "verse": 7,
      "text": "mua’ naitai alawena masagena."
    },
    {
      "sura": 96,
      "verse": 8,
      "text": "Sitongangna sangga’ lao di Puangmu pembali’(mu)."
    },
    {
      "sura": 96,
      "verse": 9,
      "text": "Miapa toi i’o tangngarmu pole di to mappusara?"
    },
    {
      "sura": 96,
      "verse": 10,
      "text": "mesa batua  di wattunna massambayang,"
    },
    {
      "sura": 96,
      "verse": 11,
      "text": "me’apa toi i’o tangngarmu mua’ to dipusara di’o dioi di atongangan,"
    },
    {
      "sura": 96,
      "verse": 12,
      "text": "iyade’ massioi  me’atakwa  lao (di Puang Allah Taala)?"
    },
    {
      "sura": 96,
      "verse": 13,
      "text": "Mi’apa toi i’o tangngarmu mua’ to mappusara di’o malloso-losongan anna membali’ (meppondo’)?"
    },
    {
      "sura": 96,
      "verse": 14,
      "text": "Apa’ andiangdi naissang mua’ sitongangna Puang Allah Taala naitai (inggannana panggauangna)?"
    },
    {
      "sura": 96,
      "verse": 15,
      "text": "Tongang andiangi! sitongangna mua’ andiangi me’osa (mappogau’ bassa di’o), Iyami’ na  mambesoi bunna (tama di naraka),"
    },
    {
      "sura": 96,
      "verse": 16,
      "text": "(Iyamo) bunna to malloso-losongan na madoraka."
    },
    {
      "sura": 96,
      "verse": 17,
      "text": "Jari paso’naimi ma’illongngi solana (na mattulungi),"
    },
    {
      "sura": 96,
      "verse": 18,
      "text": "manini  Iyami’ na ma’illongngi malaika’ Zabaniyah,"
    },
    {
      "sura": 96,
      "verse": 19,
      "text": "Tongang andiangi! dao melo’ tunru’ lao; suyu’o anna pakadeppu’i (alawemu lao di Puang Allah Taala)."
    },
    {
      "sura": 97,
      "verse": 1,
      "text": "Sitongangna Iyami’ pura mappaturungi (Koroang) di bongi mala’bi’ (Lailatul Kadr)."
    },
    {
      "sura": 97,
      "verse": 2,
      "text": "Anna muissang bandi  apa disanga bongi mala’bi’ (Lailatul Kadr)?"
    },
    {
      "sura": 97,
      "verse": 3,
      "text": "Bongi mala’bi’ (Lailatul Kadr), la’bi macoai tia pole di sallessorang bulan."
    },
    {
      "sura": 97,
      "verse": 4,
      "text": "(Iya di’o ongi-o naengei) merrarawung  mai’di malaika’ anna (malaika’ Jibril) sawa’ pesiona  Puangna na maator inggannana urusan."
    },
    {
      "sura": 97,
      "verse": 5,
      "text": "(Iya di’o bongi-o) asalamakang lambi’ simbar (pandara’ allo)."
    },
    {
      "sura": 98,
      "verse": 1,
      "text": "To kaper pole di pakkitta’ anna to mappa’dua andiangi na mappelei (agamana) mua’ andiangpai  napolei butti mannassa,"
    },
    {
      "sura": 98,
      "verse": 2,
      "text": "(iyamo) mesa Suro pole di Puang Allah Taala (Muhammad) iya mambacang sura’ tillamba-lambar iya dipamapaccing (Koroang),"
    },
    {
      "sura": 98,
      "verse": 3,
      "text": "di lalangna diang (issi) mai’di kitta’ iya maroro."
    },
    {
      "sura": 98,
      "verse": 4,
      "text": "Anna andiangi sisara-sara’ to napapoleang  kitta’, selaengna purami ise’iya napolei  butti mannassa."
    },
    {
      "sura": 98,
      "verse": 5,
      "text": "Anna ise’iya andiangi disio, selaengna malaai massomba  Puang Allah Taala anna mappamapaccing atunruangna lao (di Puang Allah Taala) di lalangna mappogau’ agama maroro. Anna mala to'ai ise’iya makke’deang  samba­yang anna mappasung sakka’, bassami di’o agama iya maroro."
    },
    {
      "sura": 98,
      "verse": 6,
      "text": "Sitongangna to kaper pole di pakkitta’ anna to mappa’dua, namittamai di naraka Jahannam, ise’iya mannannungan di lalangna. Iyamo di’o to kaminang adae’na to dipajari."
    },
    {
      "sura": 98,
      "verse": 7,
      "text": "Sitongangna to matappa’ anna mappogau’ apiangan, iyamo di’o  kaminang macoana to dipajari."
    },
    {
      "sura": 98,
      "verse": 8,
      "text": "Balasanna ise’iya di sesena Puang Allah Taala iyamo suruga ‘Adn, mai’di binanga lolong di naungna, ise’iya mannannungan di lalangna. Ise’iya narioi Puang Allah Taala, anna ise’iya diang toi maarioi Puang Allah Taala. Tipatengmi di’o, iyamo di’o balasan di sesena to marakke’ lao di Puangna."
    },
    {
      "sura": 99,
      "verse": 1,
      "text": "Mua’ lino dipatiroyong sanna’mi, sawa’ apatiroyongan (iya mirakke-rakke’),"
    },
    {
      "sura": 99,
      "verse": 2,
      "text": "anna lino  napasungmi bawang mabe’inna (iya natambu’),"
    },
    {
      "sura": 99,
      "verse": 3,
      "text": "anna rupa tau mettule’mi: “Mangapai lino (anna bassa di’e)?”"
    },
    {
      "sura": 99,
      "verse": 4,
      "text": "Di allo di’o, lino nacuritami karewana,"
    },
    {
      "sura": 99,
      "verse": 5,
      "text": "sawa’ sitongangna Puangmu purai napesioang (iya bassa di’o) di sesena."
    },
    {
      "sura": 99,
      "verse": 6,
      "text": "Di allo di’o rupa tau messung pole di ku’burna mai’di rupanna, malaai napatiroi panggauangna ise’iya."
    },
    {
      "sura": 99,
      "verse": 7,
      "text": "jari inai-inai mappogau’ apiangan mau na simbe’i zarrah, na naitai (balasanna),"
    },
    {
      "sura": 99,
      "verse": 8,
      "text": "anna inai-inai mappogau’ adaeang mau na simbe’i zarrah na naita toi (balasanna)."
    },
    {
      "sura": 100,
      "verse": 1,
      "text": "Sawa’ saiyang pammusuang iya  maindong mamota’ na poso,"
    },
    {
      "sura": 100,
      "verse": 2,
      "text": "jari saiyang  mappessopang api (sawa’ makarrasna ka’luppang lette’na), "
    },
    {
      "sura": 100,
      "verse": 3,
      "text": "anna saiyang tappa malluru tandipanna-panna di wattu malimang."
    },
    {
      "sura": 100,
      "verse": 4,
      "text": "anna malluttusang kareamus,"
    },
    {
      "sura": 100,
      "verse": 5,
      "text": "mane malluru tama di tangngana mai’di  bali,"
    },
    {
      "sura": 100,
      "verse": 6,
      "text": "sitongangna rupa  tau di’o lao di Puangna, tongang andiangi me’sukkur,"
    },
    {
      "sura": 100,
      "verse": 7,
      "text": "anna sitongangna (rupa tau) di’o nasa’bi (naakui) apabali-baliangna,"
    },
    {
      "sura": 100,
      "verse": 8,
      "text": "anna sitongangna (rupa tau) makikkir sanna’i sawa’ pa’elo’inna lao di barang-barang."
    },
    {
      "sura": 100,
      "verse": 9,
      "text": "Jari andiangdi naissang mua’ na dipatiwa’asi anu lalang di ku’bur,"
    },
    {
      "sura": 100,
      "verse": 10,
      "text": "anna dipallaherangmi anu iya   lalang di dada."
    },
    {
      "sura": 100,
      "verse": 11,
      "text": "sitongangna Puangna ise’iya di allo di’o naissang sanna’i (ise’iya)."
    },
    {
      "sura": 101,
      "verse": 1,
      "text": "Allo kiama’,"
    },
    {
      "sura": 101,
      "verse": 2,
      "text": "apa (disanga)  allo kiama’?"
    },
    {
      "sura": 101,
      "verse": 3,
      "text": "Anna muissang bandi apa disanga allo kiama’?"
    },
    {
      "sura": 101,
      "verse": 4,
      "text": "di allo di’o, diangi rupa tau sitteng laliorong iya melluttusang,"
    },
    {
      "sura": 101,
      "verse": 5,
      "text": "anna mai’di buttu sitteng bulu-bulu iya disemburang."
    },
    {
      "sura": 101,
      "verse": 6,
      "text": "Jari to mabe’i timbangan (acoangan)na,"
    },
    {
      "sura": 101,
      "verse": 7,
      "text": "jari di lalangnai atuoang iya masagena."
    },
    {
      "sura": 101,
      "verse": 8,
      "text": "Anna rupa to maringngang timbangan (acoangan)­na,"
    },
    {
      "sura": 101,
      "verse": 9,
      "text": "jari engeang pembaliangna iyamo naraka Hawiyah."
    },
    {
      "sura": 101,
      "verse": 10,
      "text": "Anna muissang bandi apa disanga naraka Hawiyah?"
    },
    {
      "sura": 101,
      "verse": 11,
      "text": "(Iyamo) api iya loppa’ sanna’."
    },
    {
      "sura": 102,
      "verse": 1,
      "text": "Amarayang lino mappatialuppeo mie’,"
    },
    {
      "sura": 102,
      "verse": 2,
      "text": "Lambi’o  mie’ mettama di ku’bur."
    },
    {
      "sura": 102,
      "verse": 3,
      "text": "Tongang andiangi! apa’ na muissangi manini (capparang panggauangmu),"
    },
    {
      "sura": 102,
      "verse": 4,
      "text": "mane tongang andiangi! apa’ na muissangi manini (capparang panggauangmu)."
    },
    {
      "sura": 102,
      "verse": 5,
      "text": "Tongang andiangi! tenna’ muissangi sawa’ pa’issangan iya mepokanynyang."
    },
    {
      "sura": 102,
      "verse": 6,
      "text": "tongang na muitai naraka Jahim,"
    },
    {
      "sura": 102,
      "verse": 7,
      "text": "mane tongang na muitai  sawa’  ‘Ainal Yakin’ (mata ulu),"
    },
    {
      "sura": 102,
      "verse": 8,
      "text": "mane tongang na dipatule’o di allo di’o, di pappenyamang (iya musurung ta’lalo di lino)."
    },
    {
      "sura": 103,
      "verse": 1,
      "text": "Sawa’ wattu (Asar),"
    },
    {
      "sura": 103,
      "verse": 2,
      "text": "sitongangnna rupa tau tongang lalangi di arugiang,"
    },
    {
      "sura": 103,
      "verse": 3,
      "text": "Selaengna to matappa’ anna mappogau’ apiangan anna sipatu-patudu mamoare’i tunru’ di atongangan, anna sipatu-patudu mamoare’i tatta’ dio di asa’barang."
    },
    {
      "sura": 104,
      "verse": 1,
      "text": "Acilakang kaiyangmo di sesena to mappau-pau pondo’ na pacalla topa,"
    },
    {
      "sura": 104,
      "verse": 2,
      "text": "iya mappasirumung barang-barang anna tulu nareke-rekengi,"
    },
    {
      "sura": 104,
      "verse": 3,
      "text": "tongang nasangai barangna, tongang na mala mappaka’dengi."
    },
    {
      "sura": 104,
      "verse": 4,
      "text": "Tongang andiangi! Tongang na dipellaccarangi tama di naraka Hutamah."
    },
    {
      "sura": 104,
      "verse": 5,
      "text": "Anna muissang bandi apa disanga  naraka Hutamah?"
    },
    {
      "sura": 104,
      "verse": 6,
      "text": "(Iyamo) api (passessa)  iya napatue Puang Allah Taala,"
    },
    {
      "sura": 104,
      "verse": 7,
      "text": "iya mattunu lambi’ tama di ate."
    },
    {
      "sura": 104,
      "verse": 8,
      "text": "Sitongangna (api di’o) dioppo’ rape’i ise’iya."
    },
    {
      "sura": 104,
      "verse": 9,
      "text": "(anna ise’iya di’o) dituyuangi lao di ariang iya malakka."
    },
    {
      "sura": 105,
      "verse": 1,
      "text": "Apa’ andiangdi mupinnassai me’apai Puangmu mappogau’ (mapparuai abala’) lao di jannangan mappake gajah?"
    },
    {
      "sura": 105,
      "verse": 2,
      "text": "Taniadi Iya (Puang) mappajari pepagenggena ise’iya (mappaaccur Ka’bah), lao  salai?"
    },
    {
      "sura": 105,
      "verse": 3,
      "text": "anna Iya (Puang) makkiringani  ise’iya manu’-manu’  iya me’urri-urri,"
    },
    {
      "sura": 105,
      "verse": 4,
      "text": "iya mattimbei ise’iya batu (iya diala) pole di batu lita’ titunu,"
    },
    {
      "sura": 105,
      "verse": 5,
      "text": "mane Iya (Puang) mappajari ise’iya sitteng dau-daung iya nande (ulli’)."
    },
    {
      "sura": 106,
      "verse": 1,
      "text": "Di sese abiasanganna bassa Kuraisy,"
    },
    {
      "sura": 106,
      "verse": 2,
      "text": "(iyamo) abiasanganna mellamba di wattu madinging anna wattu loppa’."
    },
    {
      "sura": 106,
      "verse": 3,
      "text": "Jari sitinayannai ise’iya massomba Puang (Iya)  maappunnai di’e boyang-e (Ka’bah),"
    },
    {
      "sura": 106,
      "verse": 4,
      "text": "Iya mappandei ise’iya, na maalai atamba’iang anna mappaamangi ise’iya pole di amarakkeang,"
    },
    {
      "sura": 107,
      "verse": 1,
      "text": "Apa’ muissang bandi (to) malloso-losongan agama?"
    },
    {
      "sura": 107,
      "verse": 2,
      "text": "Iyamo di’o (to) marrimba ana’ beong,"
    },
    {
      "sura": 107,
      "verse": 3,
      "text": "anna andiangi massio  mappande to kasi-asi."
    },
    {
      "sura": 107,
      "verse": 4,
      "text": "Jari acilakang (di sesena to) massambayang,"
    },
    {
      "sura": 107,
      "verse": 5,
      "text": "(iyamo) to takkalupa di sambayangna,"
    },
    {
      "sura": 107,
      "verse": 6,
      "text": "to melo’ disanga,"
    },
    {
      "sura": 107,
      "verse": 7,
      "text": "anna andiang melo’ (mattulung) di anu ma’guna."
    },
    {
      "sura": 108,
      "verse": 1,
      "text": "Sitongangna Iyami’ pura mambeio pappenyamang iya mai’di."
    },
    {
      "sura": 108,
      "verse": 2,
      "text": "Jari ke’deangi sambayang sawa’ Puangmu anna pakkorowao."
    },
    {
      "sura": 108,
      "verse": 3,
      "text": "Sitongangna to maccallao, iyamo tu’u to lalla’ (pole di pammasena Puang Allah Taala)."
    },
    {
      "sura": 109,
      "verse": 1,
      "text": "Pa’uango’o (Muhammad): “E inggannana to kaper!"
    },
    {
      "sura": 109,
      "verse": 2,
      "text": "andianga’ na massomba (puang iya)  mie’ musomba,"
    },
    {
      "sura": 109,
      "verse": 3,
      "text": "anna  taniao mie’ passomba (Puang iya) mie’ usomba,"
    },
    {
      "sura": 109,
      "verse": 4,
      "text": "anna andianga’ rua menjari passomba  (puang iya) mie’ musomba,"
    },
    {
      "sura": 109,
      "verse": 5,
      "text": "anna andiang (to’o) mie’ rua menjari passomba (Puang iya) mie’ usomba."
    },
    {
      "sura": 109,
      "verse": 6,
      "text": "Di sesemu mie’ agamamu mie’, anna di seseu agamau."
    },
    {
      "sura": 110,
      "verse": 1,
      "text": "Mua’ polemi pattulungna Puang Allah Taala anna apakalang,"
    },
    {
      "sura": 110,
      "verse": 2,
      "text": "anna muitai  rupa tau mittama di agamana Puang Allah Taala, siule-ule’ (me’urri-urri),"
    },
    {
      "sura": 110,
      "verse": 3,
      "text": "jari pattasa’bemo’o sawa’ mappuyi Puangmu, pirau a'dappango’o lao di sese-Na, sitongangna Iya (Puang) Diangi pattarima towa’."
    },
    {
      "sura": 111,
      "verse": 1,
      "text": "Accurmi  da’dua limanna Abu Lahab, anna tongang na accuri!"
    },
    {
      "sura": 111,
      "verse": 2,
      "text": "Andiang-diang gunana barang-barangna anna anu iya na akkaresoi."
    },
    {
      "sura": 111,
      "verse": 3,
      "text": "Na mittamai manini di api iya sundallea’ (massopa-sopa)."
    },
    {
      "sura": 111,
      "verse": 4,
      "text": "Anna (bassa toi) bainena, pambawa ayu tunuang."
    },
    {
      "sura": 111,
      "verse": 5,
      "text": "Dio di barona diang petuyu’ (gulang benu)."
    },
    {
      "sura": 112,
      "verse": 1,
      "text": "Pa’uango’o (Muhammad): “Iyamo Puang Allah Taala, (Puang Iya) Masarro Mesa."
    },
    {
      "sura": 112,
      "verse": 2,
      "text": "Puang Allah Taala naengai merau tulung inggannana  seu-seuwa."
    },
    {
      "sura": 112,
      "verse": 3,
      "text": "(Puang Iya) andiang meana’, anna andiang toi dipeanang."
    },
    {
      "sura": 112,
      "verse": 4,
      "text": "Anna andiang-diang mau na mesana to massittengan-I."
    },
    {
      "sura": 113,
      "verse": 1,
      "text": "Pa’uango’o: “Na metturundunga’ lao di Puang (Iya) makkuasai suwu,"
    },
    {
      "sura": 113,
      "verse": 2,
      "text": "pole di adaeangna to dipadiang-Na,"
    },
    {
      "sura": 113,
      "verse": 3,
      "text": "anna pole di adaeangna bongi mua’ mapattang kapa’mi,"
    },
    {
      "sura": 113,
      "verse": 4,
      "text": "anna pole di adaeangna para to baine  passeher, iya makkumbus di  petuyu’,"
    },
    {
      "sura": 113,
      "verse": 5,
      "text": "anna pole di adaeangna to siri ate, mua’ siri atei.”"
    },
    {
      "sura": 114,
      "verse": 1,
      "text": "Pa’uango’o: “Na metturundunga’ lao di Puang (Iya mappiara anna makkuasai) rupa tau,"
    },
    {
      "sura": 114,
      "verse": 2,
      "text": "Mara’diana  rupa tau,"
    },
    {
      "sura": 114,
      "verse": 3,
      "text": "sombana rupa tau,"
    },
    {
      "sura": 114,
      "verse": 4,
      "text": "pole di adaeangna (pebisi’na) setang iya membuni,"
    },
    {
      "sura": 114,
      "verse": 5,
      "text": "iya mambisiangi (adaeang) tama di dadanna rupa  tau,"
    },
    {
      "sura": 114,
      "verse": 6,
      "text": "pole  di bassa jin anna bassa rupa tau.”"
    }
  ],
  "footnote": []
}